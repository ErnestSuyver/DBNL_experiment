



Vaderlandsche Letteroefeningen 
Jaargang 1843


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1843.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Op verscheidene plaatsen in de tekst staat een lage asterisk als nootteken. Dit teken kan in deze digitale versie niet worden weergegeven en is daarom vervangen door ※.
p. 20: G.M.R. → Q.M.R: ‘Handboek voor Liefhebbers en Verzamelaars van Vlinders, door Q.M.R. Ver-Huell’.
Deel 2, p. 680: op deze pagina staan twee lage asterisks als nootteken. Dit teken kan in deze digitale versie niet worden weergegeven en is daarom vervangen door ‖.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1843.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1843.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1843.

[deel 1, pagina 737]
REGISTER VAN DE BOEKBESCHOUWING.
A.

Aa, (A.J. van der) Aardrijksk. Woordenb. IIde D. 5de en 6de Afl., IIIde D. 4de Afl., IVde D. 1ste Afl. Gorinch. bij J. Noorduyn en Zoon.	20
- Aardrijksk. Woordenb. IVde D. 2-7 Afl. Gorinch. bij J. Noorduyn en Zoon.	548
Abbing, (C.A.) Geschiedenis der stad Hoorn. II Deelen. Hoorn, bij Gebr. Vermande.	275
Academisch Legaat. Utr. bij C. van der Post.	265
Achttiende (Een) Hoofdstuk voor de Physiol. van den Haag. bij J.M. van 't Haaff.	733
Actestukken. (Twee merkwaardige) Kamp. bij K. van Hulst.	355
Adres aan 't gezond verstand enz. Amst. bij G. Portielje.	485
Ainsworth, (W.H.) Pest en brand. II Deelen. Amst: bij J.D. Sijbrandi.	700
Almanak voor het schoone en goede. Amst. bij G.J.A. Beijerinck.	42
- (Nederl. Volks-) Amst. bij J.H. en G. van Heteren.	43
- (Noord-Brab. Volks-) Iste Jaarg. 's Bosch, bij P.R.D. Müller.	45


[deel 1, pagina 738]
Almanak (Gron. Volks-) Gron. bij J. Oomkens.	45
- (Utr. Volks-) Utr. bij L.E. Bosch.	46
- voor Holl. Blijgeestigen. Schoonh: bij S.E. van Nooten.	48
- voor Dienstboden. Schoonh. bij denzelfden.	48
- (Miniatuur-) Utr. bij L.E. Bosch.	48
- (Nederl. Muzen-) Amst. bij J.H. Laarman.	141
- (Geldersche Volks-) Arnh. bij G. van Eldik Thieme.	144
- (Zeeuwsche Volks-) Zierikz. bij J. van de Velde Olivier.	144
- (Overijsselsche) Dev. bij J. de Lange.	146
- (Drentsche Volks-) Koev. bij D.H. van der Scheer.	147
- (Amst. Studenten-) Amst. bij J.D. Sijbrandi.	147
- (Tooneel-) Amst. bij M. Westerman en Zoon.	148
Alle de Boeken des N.V. 1ste Afl. Koev. bij D.H. van der Scheer.	403
Amshoff, (M.A.) Christelijke bladen. Gron. bij R.J. Schierbeek.	12
- Predikt het Euangelium enz. bij denzelfden.	12
- Leerrede. Gron. bij J. Oomkens.	300
Ange, (G.J.M. St.) Over den bloedsomloop. Woerd. bij C.J. van Leeuwen.	16
Ange, (J. Teissédre l') Wat staat het lager schoolwezen te wachten. Amst. bij J. van der Hey en Zoon.	223
Apocryphe (De) Boeken des N.T. Iste Deel 2de Stuk. 's Hag. bij W. van Stockum.	718
Archief voor Geneeskunde. Iste D. 3de en 4de St. Amst. bij J. Muller.	164
Arend, (J.P.) Specimens out of the English Poets. Dev. bij M. Ballot.	227
Aschendorf, (H.) De geneeskracht van het zwavelbad bij Bentheim. Gron. bij J. Oomkens.	448
Aurora, bij K. Fuhri.	38


[deel 1, pagina 739]
B.

Baumhauer, (M.M. van) de morte voluntaria. Traj. ad Rhen. N. van der Monde.	341
Bange, (J.J.) Tafereelen enz. Gron. bij J. Oomkens.	430
Baxter, (R.) De eeuwige rust der Heiligen. Rott. bij H.W. van Harderwijk.	442
Bedenkingen over de Jagt. Utr. bij N. van der Monde.	372
Bedevaartgangers (De) Haarl. bij de Erven F. Bohn.	731
Belani, (H.E.R.) De Landverhuizers. II Deelen. Gron. bij R.J. Schierbeek.	386
- Wittenberg en Rome. Iste Deel. Rott. bij H.A. Kramers.	618
Bergeyk van Hulst, Rom. Verhalen. Haarl. bij de Erven F. Bohn.	380
Bergsma, (C.A.) Handboek voor de Vaderl. Landhuishoudk. Utr. bij J.G. van Terveen en Zoon.	268
Bernhard, (C.) Tableaux de Genre. Haarl. bij de Erven F. Bohn.	613
Beschouwing der Wet op de burgerl. pensioenen. Middelb. bij J.C. en W. Altorffer.	369
Beschouwing omtrent de Broodzetting. Utr. bij L.E. Bosch en Zoon.	372
Betoog. Amst. bij A.B. Saakes.	355
Beijer, (J.C.) Leerb. der algem. Aardrijksbeschrijving enz. 1ste en 2de Afl. 's Hag. en Amst. bij Gebr. van Cleef.	310
Bezwaren en gevaren enz. Amst. bij J. van der Hey en Zoon.	685
Birch-Pfeiffer, (C.) Het kasteel Burton. II Deelen. Amst. bij Ipenbuur en van Seldam.	729
Blanken, (H. van) Beginselen enz. Zwartsl. bij R. van Wijk.	608
Blaupot ten Cate, (S.) Gesch. der Doopsgez. in Groningen enz. Leeuw. en Gron. bij W. Eekhoff en J.B. Wolters.	450
Bloemen. Amst. bij P.N. van Kampen.	339


[deel 1, pagina 740]
Boelhouwer, (J.C.) Herinneringen enz. 's Hag. bij de Erven Doorman.	28
Boisminart, (W.P. de) Gedenkschriften. Iste Deel. 's Hag. en Amst. bij de Gebr. van Cleef.	26
Bosman Tresling, (J.) Is de oprigting eener geneesk. school nuttig enz. Gron. bij J. Oomkens.	61
Bosscha, (J.) Neêrl. Heldend. te land. IIIde Deel. 1ste Stuk. Leeuw. bij G.T.N. Suringar.	412
Bordes, (C. de) Specimen pathologicum. Amst. apud L. van Bakkenes.	59
Bouman, (H.) Broederlijke Toespraak. Utr. bij J.G. van Terveen en Zoon.	259
Brauwere, (J. Nolet de) Dichtluimen. Leuv. bij van Linthorst en van der Zande.	79
- Het Graf der twee Gelieven. Bij dezelfden.	79
Bremer, (F.) De Buren. Gron. bij W. van Boekeren.	34
- De Dochters van den President. Gron. bij W. van Boekeren.	615
- Het gezin van den Overste. Haarl. bij de Erven F. Bohn.	662
- Oorlog en vrede. Bij dezelfden.	662
Brink, (A. van den) Het Sion in Nederland enz. Amst. bij B.J. Hoogkamer.	55
Brouwer, (A.G.) Proeve enz. Zaltb. bij J. Noman en Zoon.	646
- Brief enz. Gorinch. bij A. van der Mast.	646
Buchner, (A.) Tafereelen. Bred. bij F.P. Sterk.	239
Buddingh, (D.) Over de oude en latere drinkplegtigheden enz. 's Hag. bij A.D. Schinkel.	551
Busch, (D.W.H.) De Vrouw enz. Iste Deel. Amst. bij H. Frijlink.	634
Busch, (W.) Beknopte Geschied. der Christ. kerk. Amst. en Utr. bij ten Brink en de Vries en H.M. van Dorp.	96
Bijdragen van buitenlandsche Godgel. Iste Deel 2de Stuk, en IIde Deel 1ste Stuk. Amst. bij J.C. Sepp en Zoon.	444


[deel 1, pagina 741]
Bijdragen tot de Gesch. der Evang. Luth. kerk. IIIde Stuk. Utr. bij van Paddenburg en Co.	625
Byron. De Gheber. Leid. bij H.W. Hazenberg en Comp.	29

C.

Calisch, (N.S.) Chronologisch Handboekje enz. Haarl. bij A.C. Kruseman.	553
Campagne, (W. van Lookeren) Woordenboekje enz. Arnh. bij G. van Eldik Thieme.	104
Cass. Frankrijk, deszelfs Koning enz. Utr. bij Kemink en Zoon.	459
Christelijke (De) Moeder. Amst. bij C.J. Borleffs.	12
Chijs, (P.O. van der) Tijdschrift voor Munt-Penningkunde. Leyd. bij S. en J. Luchtmans.	485
Clarisse, (J.) Leerredenen. Leid. bij denzelfden.	347
Clater, (F.) De Paardenarts enz. Gorinch. bij J. Noorduyn en Zoon.	588
Conflicten (De) van Attributie enz. Zwol bij W.E.J. Tjeenk Willink.	170
Conscience, (H.) Hoe men schilder wordt. Antw. bij J.E. Buschmann.	519
Cooper, (J. Fenimore) De Hertendooder. III Deelen. Amst. bij P.N. van Kampen.	132
- De Padvinder. II Deelen. Gron. bij W. Zuidema.	134
- De Reis naar Amerika. II Deelen. Zutph. bij W.J. Thieme.	187
- Eva Effingham. II Deelen. Bij denzelfden.	187
Coquerel, (A.L.C.) Beknopte wederlegging van Dr. Strauss enz. Arnh. bij J.A. Nijhoff.	98
Coster, (G. van Lennep) Aanteekeningen eener reize in de West-Indiën. Amst. bij J.F. Schleijer.	546
Curtis, (J.H.) Raadgeving aan ouden en jongen. Dev. bij A.J. van den Sigtenhorst.	63


[deel 1, pagina 742]
D.

Diergaarde (De) te Parijs. Iste en IIde Afl. Amst. bij Elix en Co.	703
Diest Lorgion, (E.J.) Gesch. van de Kerkherv. in Friesland. Leeuw. bij W. Eekhoff.	93
- Gesch. des Christendoms in Nederl. Bij denzelfden.	289
Dresselhuis, (J. Ab Utrecht) Wandelingen door Walcheren. Middelb. bij de Gebr. Abrahams.	606
- Tweetal Leerredenen. Goes, bij F. Kleeuwens en Zoon.	677
Duflos, (A.) Handleiding tot de kennis der vergiften. Schoonh. bij S.E. van Nooten.	447
Dumas, (A.) De Ridder d'Harmental. II Deelen. Gorinch. bij A. van der Mast.	560
Duméril, (A.M.C.) Grondbeg. der nat. wetensch. Bred. bij F.P. Sterk.	408
Dutillieux, (J.Th.) Gedichten. Rott. bij de Wed. Locke en Zoon.	334

E.

Eichler, (J.S.) Wat moet de Protest. Leeraar doen. Amst. bij A.B. Saakes.	683
Ellendorf, (J.) Is Petrus te Rome geweest. Amst. bij J.M.E. Meijer.	681
Ellis. Familiegeheimen. Amst. bij J.D. Sijbrandi.	616
Empaytaz, (H.M.) Leven van Alexander. Heereveen, bij F. Hessel.	605
Engelberts Gerrits, (G.) Petrus Paulus Rubbens. Amst. bij G. Portielje.	216
Engelen, (A.W.) Zedel. Vertoogen uit Horatius. Gron. bij W. van Boekeren.	129
Enklaar, (E.C.) Handleiding tot Natuur- en Landhuishoudkunde. Kamp. bij K. van Hulst.	169
Espinasse, (A.F.H. de l') Specimen, apud R. Natan.	16
Ewald, (J.L.) Karaktertrekken enz. 2de Druk. Gron. bij J. Oomkens.	300


[deel 1, pagina 743]
Eyk, (S.P. Sprenger van) Nalezingen en vervolg op de Spreekwoorden enz. Rott. bij Mensing en van Westreenen.	557
- Handleiding enz. Bij dezelfden.	557

F.

Felice, (G. de) Beroep van een Christen. Amst. bij G. Portielje.	650
Fockens, (H.F.T.) Salomo's Spreuken. Iste Deel. Leyd. bij D. du Mortier en Zoon.	395

G.

Galerij van Bijbelsche Vrouwen enz. Gron. bij A.L. Scholtens.	296
Gedenkschriften van M.A. de Ruyter. Vliss. bij P.C. Verhoeff.	427
Geertruida, de edele Vrouw enz. Amst. bij C. Kraay.	523
Geest (De) der Ned. Herv. kerk. Amst. bij R. Stemvers.	627
Genezing (De) der Oogziekten. 's Hag. bij J.M. van 't Haaff.	204
Gesprek van een' Jezuit enz. Gron. bij P. van Zweeden.	485
Geuns, (B. van) Beschr. van Zaandam. Amst. bij J.C. van Kesteren.	323
Glasius, (H.) Gesch. der Christ. kerk enz. Iste Deel. Amst. bij J. van der Hey en Zoon.	294
Globe (De) IV Deelen. 's Hag. bij de Erven Thierry en Mensing.	469
Gobée, (C.) Pathologische Studiën. Utr. bij J.G. van Terveen en Zoon.	356
Goeverneur, (J.J.A.) Versjes voor jonge kinderen. Gron. bij W. van Boekeren.	735
Goudschaal, (U.P.) Gods leidingen met Dr. M. Luther. Gron. bij W. van Boekeren.	100
- Een woord van waarschuwing enz. Bij denzelfden.	685
Graser, (J.B.) Het lager onderwijs enz. IIde Stukje. Leyd. bij D. du Mortier en Zoon.	277


[deel 1, pagina 744]
Grevelink, (P.W.A.) Korte Bedenkingen enz. Assen, bij T.J. van Tricht.	726
Guikema, (H.) Gedichten voor kinderen. Gron. bij J. Römelingh.	478
Gurney, (J.J.) Een winter in de West-Indiën. Amst. bij M.H. Binger.	366
Guyot, (C. et R.T.) Liste litéraire philocophe etc. Gron. chez J. Oomkens.	127

H.

Haaring, (H.) Feestrede. Amst. bij M. Westerman en Zoon.	354
Halbertsma, (J.H.) De Doopsgezinden en hunne herkomst. Dev. bij J. de Lange.	665
- (Vervolg van bl. 677.)	705
Handleiding enz. Amst. bij Stokmans en Rijnders.	326
Handleiding ten gebruike bij het onderw. in de Christ. leer. Amst. bij S.J. Prins en J.H. en G. van Heteren.	490
Hansen, (J.A.) Cursus van Driehoeksmeting. Dev. bij J. de Lange.	494
Hazelhoff, (A.) Tijdkorter. Gron. bij A. Hazelhoff.	148
Heidensche (Het) Rome. Rott. bij van der Meer en Verbruggen.	491
Heilige (De) Dorothea. Tiel, bij C. Campagne.	194
Heller, (R.) Sotirios Dragatin. Amst. bij J.C. van Kesteren.	472
- Josefa. II Deelen. Bij denzelfden.	472
Hemert, (C.K. van) Ontrouw enz. Tooneelspel. Amst. bij J.M.E. Meijer.	522
Hendrik en Maria. Amst. bij G.J.A. Beijerinck.	619
Hengel, (W.A. van) Gesch. der zedel. en godsd. beschaving enz. IIIde Deel. Zaltb. bij J. Noman en Zoon.	437
Hennecke, (F.A.C.) Anna Judson. Amst. bij P.N. van Kampen.	586
Herckenrath, (A.W.F.) Het Gesticht voor Cretinen-kinderen. Amst. bij ten Brink en de Vries.	18
Heringa, Ez. (J.J.) Nagel. Leerredenen. 2de Stuk. Utr. bij J.G. van Terveen en Zoon.	5


[deel 1, pagina 745]
Herinneringen van den Hervormingsdag. Bred. bij F.P. Sterk.	301
Hertum, (J. van) Verh. over de Longziekte enz. 2de Druk. Zierikz. bij P. de Looze.	267
Hertzveld, (M.) Dissert. medica inaug. de Haemorrhagia Cerebri. Zwoll. typ. W.E. Tjeenk Willink.	689
Hervormde Gemeente (Aan de) in Nederland. Leid. bij S. en J. Luchtmans.	241
Hess, (J.A.) Handboek der Oogheelkunde. Zierikz. bij P. de Looze.	204
Hettema, (M. de Haan) Het Landregt. Dock. bij D. Meindersma, Wz.	126
Heyden, (F. von) De Intriganten. Dord. bij H. Lagerwey.	385
Hoek, (N.S.) Leerrede. Kamp. bij K. van Hulst.	261
Hoeven, Fil. (A. des Amorie van der) Dissertationes duae etc. Amst. apud F. Müller.	530
Hoffa, (J.) Handb. der Rom. Antiquit. Haarl. bij A.C. Kruseman.	553
Hofstede de Groot, Wat moeten wij Godgeleerden doen? Gron. bij J. Oomkens.	259
Hook, (T.L.) Vaders en Zonen. II Deelen. Amst. bij M.H. Binger.	614
Houten, (A.J. van) Brief aan Baron van Nijevelt. Leerd. bij G. van Tuinen.	261
Houwen, (F.J.) Handleiding tot kennis van den Aardbol. Gron. bij J.B. Wolters.	497
Hüffel, (L.) Één ding is noodig. Haarl. bij de Erven F. Bohn.	199
Hughes, (M.) De vergenoegde man. Amst. bij J.D. Sijbrandi.	696
Huguenin, (H.U.) Gerardi Noodt. Juriscons. et Anteces. Scholae etc. Heerenv. apud F. Hessel.	77

I.

Iets over gemengde Huwelijken. Amst. bij A.B. Saakes.	684


[deel 1, pagina 746]
J.

Jaarboekje van de Provincie Noord-Holland. Amst. bij G.J.A. Beijerinck.	47
- (Zaanlandsch) Zaand. bij J. Heynis, Tzn.	47
Jaarboekje voor R. Katholijken. Amst. bij van Langenhuysen, enz.	148
Jaarsveldt, (J. van) Holländische Sprachlehre. Amst. bij J. Muller.	71
- Hoogduitsche Spraakkunst. Bij denzelfden.	71
James, (J.A.) Gids voor Jongelingen. Amst. bij J. Muller.	187
James, (G.P.R.) Annette de St. Morin. II Deelen. Haarl. bij A.C. Kruseman.	433
- De Jacobijnen. II Deelen. Amst. bij M.H. Binger.	471
- Morley Ernstein. III Deelen. Delft, bij H. Koster.	562
Jongstra, (A.F.) Pleitrede. Heerenv. bij F. Hessel.	225
Jonge, (J.C. de) Gesch. van het Nederl. Zeewezen. Vde Deel. 's Hag. en Amst. bij Gebr. van Cleef.	691
Jost, (J.M.) Algem. Gesch. des Israëlit. Volks. Iste Deel. Leeuw. bij J.J. van Gelder.	49

K.

Kampen, (N.G. van) De Aarde. II Deelen, 3de Druk. Haarl. bij de Erven F. Bohn.	457
- De Aarde. 2de Druk. Bij dezelfden.	457
Kate, (J.J.L. ten) Maria Magdalena. Haarl. bij A.C. Kruseman.	279
- Zangen des Tijds. Utr. bij J.G. Andriessen.	279
- Thomas Chatterton. Utr. bij Kemink en Zoon.	280
- Habakuks Prophecij. Bij dezelfden.	280
Keizerin en Slavin. II Deelen. Gron. bij W. van Boekeren.	137


[deel 1, pagina 747]
Kempenaar, (J.M. de) Redevoering. Arnh. bij Is. An. Nijhoff.	65
Kerkhoven, (P.F. van) Jaek. Antw. bij K. Oberts.	568
Kirchner, (K.M.) Stichting en troost. Gron. bij R.J. Schierbeek.	52
Kluppel, (K.L.) Ernst en Luim. Amst. bij C.J. Koster.	699
Koch, (R.) De Zonnebloem. Amst. bij C.F. Stemler.	524
Koetsveld, (C.E. van) Het gebed der Godvruchtigen enz. IIde Deel. Amst. bij J.F. Schleijer.	1
Koning, (J. de) Gedachten over des menschen ziel. Schoonh. bij S.E. van Nooten.	639
Koningskist. (De) Utr. bij L.E. Bosch en Zoon.	240
Kramers, (J.Z.) Proeve van luimige Dichtstukjes. Schoonh. bij S.E. van Nooten.	699
Kuhlberg, (von) Gustaaf de III en zijn Hof. II Deelen. Amst. bij J.C. van Kesteren.	610
Kunst (De) om geneesmiddelen voor te schrijven. Gron. bij P. van Zweeden.	686

L.

Laet, (J.A. de) Het Huis van Wesenbeke. Antw. bij J.E. Rijsheuvels.	470
Lans, (W.H.) Bijdrage tot de kennis der kolonie Suriname. 's Hag. bij J.W. ten Hagen.	693
Lastdrager, (A.J.) Nieuwste Gesch. van Nederl. Amst. bij G.J.A. Beijerinck.	270
Lau, (G.) De Vlugtelingen. II Deelen. Amst. bij P.J.W. de Vos.	381
Lourenz, (W.) Het Slot Tornitz. Bij denzelfden.	703
Ledeboer, (F.G.) De ervarene Paardenkooper. Gron. bij M. Smit.	540
Leerboek der Algebra. Iste Deel. Dordr. bij H. Lagerwey.	542
Leipoldt, (W.) Gesch. der Christ. kerk. Gron. bij M. Smit.	482
Lennep, (J. van) Onze Voorouders. IVde Deel. Amst. bij P. Meijer Warnars.	513


[deel 1, pagina 748]
Limburg Brouwer, (P. van) Hist. de la civilisat. des Grecs etc. Tom. VI. Gron. chez W. van Boekeren.	415
Linde, (A. van) Rochus Meeuwszoon 1572. II Deelen. Amst. bij J.M.E. Meijer.	89
Linden (J. van der) Een woord aan de Herv. gem. Gron. bij W. van Boekeren.	632
- Kerkelijke Toespraak. Gron. bij denzelfden.	633
Lindley, (J.) Grondbeg. der Horticultuur. 's Hag. en Amst. bij de Gebr. van Cleef.	361
Lingen, (G.H. van) Zestigtal Verhalen. Tiel, bij C. Campagne.	91
Lipman, (S.P.) Over Straffen en Strafgestichten. Amst. bij P. Meijer Warnars.	117
Lissauer, (D.A.) Alg. Gesch. der Israëliten. III Stukjes. Amst. 1840.	91
Little, (W.J.) Verhandeling van den Klompvoet. 's Hag. bij K. Fuhri.	304
Lobatto, (R.) Leerboek der regtlijnige en spherische Driehoeksmeting. 's Hag. en Amst. bij de Gebr. van Cleef.	720
Loon, (A.J. van) Nieuwe Tooneelen uit het Strafregt. IIde en IIIde Verz. Amst. bij J.C. van Kesteren.	88
Los, Pz. (G.) Grootvader van Regten. Haarl. bij de Wed. A. Loosjes, Pz.	240

M.

Magnin, (J.S.) Geschiedk. overzigt enz. IIde Deel 1ste en 2de Stuk. Gron. bij J. Oomkens.	365
Maria, of Raadgevingen aan Moeders enz. Doesb. bij Kets en Lambrechts.	431
Marmier, (X.) Brieven over het Noorden enz. II Deelen. Dev. bij A. ter Gunne.	178
Marryat. De Strooper. II Deelen. Amst. bij J.C. van Kesteren.	382
Mauvillon, (F.W. von) Auswahl Niederl. Gedichte. IIIter Th. Essen und Rott., bey Bädeker.	378


[deel 1, pagina 749]
Mayer, (J.) Onderrigtingen wegens de zwangerschap enz. 's Hag. bij J.M. van 't Haaff.	265
Mayor, (M.) Volks-Heelkunde. Amst. bij H. Frijlink.	107
Mensert, (W.) Wees toch voorzigtig met de oogen! Amst. bij S. de Grebber.	204
Mispelblom van de Schelde, (G.L.H.) Luik in 1830. II Deelen. Amst. bij J.C. van Kesteren.	140
Molhuysen, (P.C.) Leerredenen. Dev. bij J. de Lange.	389
Molton, (A.) Gedenkschr. van een Regtsgeleerde. Amst. bij J.F. Schleijer.	136
Mortgens, (A.) Over de Paarden. Gron. bij J. Oomkens.	539
Mülder, (S.J.) Bijbel voor de Israël. Jeugd. Leid. bij D. du Mortier en Zoon.	581
Müller, (H.) De ervarene Paardendoctor. Gron. bij J. Oomkens.	588
Musset, (P. de) Anna Boleyn. 's Hag. bij A. Kloots en Comp.	383
Muurling, (W.) Christus in den Mensch. Gron. bij J. Oomkens.	485
Mijn Neef Zacharias. Utr. bij C. van der Post.	387

N.

Naamlijst der Algem. Doopsgez. Societeit. Leeuw. bij W. Eekkoff.	28
Napier. Krijgskundige Gesch. van den oorlog in Spanje. Iste Deel. Maastr. bij Gebr. Ploem.	421
Napoleon in de belangrijkste tijdperken zijns levens. Amst. bij J.C. van Kesteren.	192
Natuurk. Verh. van de Holl. Maatsch. IIde Verzameling. Iste Deel. Haarl. bij de Wed. A. Loosjes, Pz.	56
Natuurlijke Geschiedenis enz. der Rupsen. Gron. bij J. Oomkens.	19
Nebenius, (C.F.) Denkbeelden nopens de bevordering van nijverheid door onderwijs. 's Hag. bij J.M. van 't Haaff.	277
Nederlanders door Nederlanders geschetst. Amst. bij J.H. Laarman.	517
Nieritz en Appelius. Salzburg en Zillerdal. Gron. bij W. van Boekeren.	87


[deel 1, pagina 750]
Nieuwenhuis, (J.) Quaestiones Logicae. Lugd. Bat. apud H.W. Hazenberg, Jr.	77
Nog een Woord over de Gron. school. Rott. bij van der Meer en Verbruggen.	485
Nork, (F.) Het Fatalismus. Leeuw. bij L. Schierbeek.	262
Numan, (A.) Over het Mondzeer enz. Utr. bij N. van der Monde.	105
Nüsken, (F.) Over den Kolder der Paarden. Bred. bij Broese en Comp.	588

O.

Oordt, J.W. Fil. (J.F.) Oratio Lugd. Bat. apud P.H. van den Heuvel.	202
Oordt, J.W. Zn. (J.F.) Het kruis van Christus. Leid. bij denzelfden.	621
Oudkerk Pool, (S.P.) Eleonore van Castilië. Enkh. bij Pannebakker en Comp.	473
Overzigt der Noordsche Godenleer. Gron. bij J. Römelingh.	551

P.

Pareau, (L.G.) Initia Institut. Christ. Moralis. Groning. apud J. Oomkens.	149
- Tweetal Leerredenen. Gron. bij denzelfden.	485
Physiologie van den Haag. 's Hag. bij K. Fuhri.	733
Plath, (W.) Leerboek der Verloskunde. Gron. bij J. Römelingh.	265
Plegtige verklaring enz. Gron. bij J. Oomkens.	485
Proeve over de Taktiek enz. 's Hag. en Amst. bij de Gebr. van Cleef.	469
Protestantsche (De) Zendelingen. Tijdschr. No. I. Rott. bij M. Wijt en Zonen.	263
Protestant. (De) Vel. 1-12. Amst. bij D. Jacobs.	404
Pruimers, (J.C.) Rijmen. 2de Druk. Gron. bij J. Oomkens.	388
Punt, (C.L.) Verhandeling enz. Dordr. bij H. Lagerwey.	617


[deel 1, pagina 751]
R.

Rechteren, (J.H. Graaf van) Beschouwing. Zwoll. bij W.E. Tjeenk Willink.	555
- Staatk. Strekking enz. 's Hag. bij J. Belinfante.	649
Rehburgh, (W. van) Imagina. Amst. bij J.M.E. Meijer.	566
Ricken, (C.) Feestrede. Amst. bij M. Westerman.	354
Riedel, (H.) Kort Begrip der oude Historie. Iste Stuk. Gron. bij W. van Boekeren.	23
Röhr, (J.F.) Redevoering. 's Hag. bij J.M. van 't Haaff.	10
- Leerrede. 's Hag. bij denzelfden.	680
Roorda van Eysinga, (P.P.) Handb. der Land- en Volkenk. enz. Iste en IIde Boek. Amst. bij L. van Bakkenes.	108

S.

Sagra, (R. de la) Reis door Nederland en België. Gron. bij J. Oomkens.	722
Schets van Neêrlands Staatsbestuur. Dordr. bij van Houtrijve en Bredius.	225
Schipper, (L.) Engelin. enz. Dordr. bij H. Lagerwey.	429
Schmalz, (F.) Theorie der Plantenteelt enz. Kamp. bij K. van Hulst.	309
Schokker, (H.W.) Zakwoordenboek. 's Hag. en Amst. bij de Gebr. van Cleef.	86
Schoppe, (A.) Gilles de Raiz. Gorinch. bij A. van der Mast.	567
Schotel, (G.D.J.) Letter- en oudheidk. Avondstonden. Dordr. bij Blussé en van Braam.	112
Schouten, (M.J.) Proeve over Regt en Strafregt. Amst. bij H.D. Santbergen.	460
Sikkes. (E.H.) Leerredenen. Gron. bij J.B. Wolters.	481
Slot (Het) Goczijn. 's Hag. bij J.M. van 't Haaff.	702
Snellaert, (F.A.) Taelcongres. Gent, bij H. Hoste.	372
Son, (D. van) Beknopte Handl. enz. 's Hag. bij W.P. van Stockum.	407


[deel 1, pagina 752]
Sonstral, (J.H.) Evangeliebladen. IIde of laatste Deel. Amst. bij G.J.A. Beijerinck.	197
Sorge, (F.V.) Proeve enz. Middelb. bij A.J. de Wilde.	369
Sparre, (P.) Adolf Vondeling. Dev. bij M. Ballot.	610
Stil Leven. Haarl. bij de Wed. A. Loosjes, Pz.	430
Stolle, (F.) De Hofcommissaris enz. II Deelen. Dev. bij M. Ballot.	195
Storck, (W.) Friesland in 1670. Gron. bij W. van Boekeren.	701
Strabbe, (A.B.) Vernieuwd licht des Koophandels. 's Hag. en Amst. bij de Gebr. van Cleef en G.J.A. Beijerinck.	124
Strafregt (Het) Amst. bij Hoogkamer en Comp.	318
Strauss, (D.F.) Het blijvende en eigenaardige in het Christendom enz. Gron. bij J.B. Wolters.	6
Sue, (E.) De Verborgenh. van Parijs. Iste Deel. Rott. bij H. Nijgh.	661
Superville, (D.M. de) Tableaux de l'Histoire de France etc. Middelb. chez J.C. et W. Altorffer.	25

T.

Teenstra, (M.D.) De Negerslaven in Suriname. Dordr. bij H. Lagerwey.	211
Thiers, (M.) Pensées etc. Amst. chez M.H. Binger.	464
Thorbecke, (J.R.) Over ons Kiesstelsel. Leid. bij P.H. van den Heuvell.	170
- Brief. Leid. bij denzelfden.	318
Thornton, (E.) De Markiezin. II Deelen. Amst. bij P.N. van Kampen.	663
Toespraak enz. Gron. bij J. Smit.	485
Toespraak aan de Leden der Ned. Herv. kerk. Gron. bij J. Oomkens.	627
Tönsen, (A.C.B.) Ontwerp enz. Gron. bij denzelfden.	124
Toussaint, (A.L.G.) Het Huis Lauernesse. II Deelen. 2de Druk. Amst. bij G.J.A. Beijerinck.	327
Troschel, (M.) Handleiding tot de leer der Verbanden. Utr. bij N. van der Monde.	719
Twee jaren voor den Mast. II Deelen. Dev. bij M. Ballot.	82


[deel 1, pagina 753]
U.

Utrecht et ses beaux Environs Utr. chez N. van der Monde.	325

V.

Vaderlandsch Leesmuseum. Amst. bij Weytingh en van der Haart.	35
Valenz, (W.M.J.) Episoden. Rott. bij A. Wijnands.	235
Veder, (W.R.) Leerrede. Dordr. bij Blussé en van Braam.	539
Velde, (G. van den) Ontmoetingen enz. Gron. bij J.B. Wolters.	263
Verhandelingen van het Haagsch Genootschap. Iste Deel. 's Hag. bij de Erven Thierry en Mensingh.	525
- IIde Deel. 's Hag. bij dezelfden.	569
Verheyden, (J.) Het leven van Willem Verheyden. 's Hag. bij J.M. van 't Haaff.	233
Ver-Huell, (Q.M.R.) Handboek voor Liefh. van Vlinders.	20
- Mijne eerste Zeereis. Rott. bij M. Wijt en Zonen.	231
Vermehr, (G.C.) Catherine Ivanhof. Amst. chez P.N. van. Kampen.	288
Verscheidenheden. Amst. bij J.C. van Kesteren.	193
Verzameling van Stukken enz. Amst. bij G. Goossens.	183
Vlugtige Gedachten enz. Gron. bij W. van Boekeren.	11
Vogelsang, (A.) Vrijmoedige Gedachten. Rott. bij Mensing en van Westreenen.	506
- Bedenkingen enz. Dordr. bij Blussé en van Braam.	595
Volksbode. (De) IVde Jaarg. Arnh. bij Is. An. Nijhoff.	510
Vreede, (G.W.) Ontw. van Strafw. enz. Utr. bij N. van der Monde.	425
Vreede, (J.) Wenschen en Verwachtingen. Utr. bij denzelfden.	506
Vries, (J. de) Het Testament. Leyd. bij Schreuder en van Baak.	435
Vriesaard, (W.) Nieuwe Schetsen. Schoonh. bij S.E. van Nooten.	88
Vrijgeest. (De) Amst. bij G. Goossens.	609


[deel 1, pagina 754]
W.

Waalkes, (P. van Borssum) Eenvoudige Toespraak. Leeuw. bij W. Eekhoff.	8
Wandelingen. Amst. bij J.M.E. Meijer.	616
Warnsinck, Bz. (W.H.) Aan mijne Geloofsgenooten. Amst. bij S.J. Prins.	627
- Zangen des Tijds. Amst. bij denzelfden.	627
- Aan Mr. Groen van Prinsterer. Amst. bij denzelfden.	627
- en Decker Zimmerman, Petronella Moens. Amst. bij H. Frijlink.	655
Wat willen de zeven Haagsche Heeren? Gron. bij J.B. Wolters.	627
Weissman de Villez, (A.P.) Poëzij. Amst. bij Schalekamp, van de Grampel en Bakker.	82
Wenschen en Wenken voor Geneesk. Wetgev. Schoonh. bij S.E. van Nooten.	405
Wiersbitzky, (O. von Corvin) De tachtigjarige oorlog. Iste Deel 1ste Stuk. Amst. bij M.H. Binger.	174
- De tachtigjarige Oorlog. Iste Deel, 2de, 3de en 4de Stuk. Amst. bij denzelfden.	599
Willem I en zijne Regering. 's Hag. bij J.L.C. Jacob.	21
Willes, (B. van) Bijdr. ter bevordering van Bijbelsche Uitlegkunde. Iste Deel 2de Stuk. Schoonh. bij S.E. van Nooten.	715
Willigen, (P. van der) Leerrede. Tiel, bij C. Campagne.	8
Witkop, (J.) De Evangel. Broedergemeente enz. Gron. bij J.B. Wolters.	603
Wolda, (J.H. van) Beknopte Schets van den Landbouw. 2de Druk. Gron. bij J. Oomkens.	91
Woord (Een) ter bemoediging enz. Gron. bij H. Geertsema.	485
- aan de Herv. Gem. Gron. bij J. Gleuns.	627
Wijs, J.C.Z. (J.) Verklaring van Rom. IX, X en XI. Amst. bij S.J. Prins.	162

Z.

Zwijndregtsche en Groningsche Godgeleerde Wetenschap enz. 2de Druk. 's Hag. bij P.C. Dill.	203
Zylker, (J.F.) De Groninger Landbouwer enz. Gron. bij J.B. Wolters.	493


[deel 1, pagina 755]
VADERLANDSCHE LETTEROEFENINGEN,

voor

1843.

I.

VADERLANDSCHE LETTEROEFENINGEN,

voor

1843.

II.

VADERLANDSCHE LETTEROEFENINGEN,

voor

1843.

I.

VADERLANDSCHE LETTEROEFENINGEN,

voor

1843.

II.
VADERLANDSCHE LETTEROEFENINGEN,

voor

1843.

I.

VADERLANDSCHE LETTEROEFENINGEN,

voor

1843.

II.

[deel 2, pagina I]
MENGELWERK,

VOOR

1843.

[deel 2, pagina III]

{== afbeelding 	==} {>>afbeelding<<}
    

VADERLANDSCHE

LETTEROEFENINGEN,

OF

TIJDSCHRIFT

VAN

KUNSTEN EN WETENSCHAPPEN,

WAARIN DE

BOEKEN en SCHRIFTEN,

DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.

BENEVENS

MENGELWERK,

tot Fraaije Letteren, Kunsten en Wetenschappen, betrekkelijk.

TWEEDE STUK.

VOOR

1843.

MENGELWERK.

Te AMSTERDAM, bij

G.S. LEENEMAN van der KROE

en

J.W. IJNTEMA.

1843.

[deel 2, pagina V]
INHOUD

VAN HET

MENGELWERK.
Over den abbadona uit de Messiade van klopstock. Door w.h. warnsinck, bz.	Bl. 1
Beethoven en zijne laatste Artsen. Door a. schindler, te Aken. (Met een Facsimile.)	18
De Theemstunnel en de Ingenieur brunel.	25
De Porseleinfabrijk te Sevres. Door j. duesberg.	29
De Vogelhandel der Tirolers. Door c. spindler.	39
Het Wespennest. Verhaal.	41
Kunstenaars-bescherming onder het Schrikbewind.	48
De Blindeman.	50
Oculaire Waarschuwing.	51
Anecdote van suwarow.	52
Antwoord van tasso.	52
Over den abbadona uit de Messiade van klopstock. (Vervolg en slot van bl. 18.)	53
De Britsche Steenkoolmijnen.	77
De Russische Waterdrager. Door th. bulgarin.	85
Ontmoeting van een' Londenschen Geneesheer. Verhaal.	90


[deel 2, pagina VI]
Aan mijne ontslapen Vriendin, petronella moens, gestorven den 4 Januarij 1843, in den ouderdom van ruim 80 jaren. Door w.h. warnsinck, bz. Dichtstuk.	103
Gevoelen van Dr. reimann over Testamentmaken en Geestelijke Voorbereiding bij Doodkranken.	105
Callot voor lodewijk den XIII.	106
Gestrafte Onmeêdoogendheid.	107
Kapperswind.	108
Het Gesticht voor Oogkranken. Een Droom. Door den Eerw. p. cool, te Harlingen.	109
Het groote Hospice op den St. Bernard.	128
Een Bezoek bij Madame pasta.	133
De Bedelaars te Londen.	144
Iets over den af te breken Delftschen Toren.	149
Treffende Vraag van Koning frederik willem III van Pruissen.	155
Groet en Wedergroet.	155
De onmogelijke Echtverbindtenis.	156
Op de hervatte Vertooning van Hondentrouw ten Amsterdamschen Schouwburge. Door j.w. ijntema.	156
Proeve ter beantwoording van de vraag: welke aanleiding heeft jan nieuwenhuyzen, als de Stichter van de Maatschappij Tot Nut van 't Algemeen, bij andere vaderlandsche Genootschappen kunnen vinden, tot verbetering van de Opvoeding en het Onderwijs der Jeugd?	157
Horloge astronomique van schwilgué in de Hoofdkerk (Münster) te Straatsburg.	169
Balize en Yucatan.	177
Misdaad en Boete. Een Corsikaansch Verhaal van betty paoli.	187
De Rozenölie in Indië.	197
La Force.	199
De Britsche Bisschop en de Landprediker.	202
Verraderlijke Biechtstoel.	203
Verschil van Ouderdom.	203


[deel 2, pagina VII]
Liever een Venster dan het Huis.	203
Gedachten bij de ontvangst der tijding van den dood mijner Geliefde. Door c.m. nuboer, op Curacao. - Dichtstukje.	204
Heeft onze Republiek zich na den Utrechtschen Vrede van 1713 ten onregte aan de Buitenlandsche Politiek onttrokken? Door Mr. hugo beijerman.	205
Balize en Yucatan. (Vervolg en slot van bl. 187.)	230
Raad voor den Boomgaard.	243
De Soldatenvrouw. Verhaal.	243
Een Noord-Amerikaansche Schoenmaker.	247
Een merkwaardige Reus.	249
Biljart-Speculatie.	250
Zeldzame Tucht.	252
Over de Opgravingen van Pompeii, in zooverre die eene algemeene belangstelling wekken. Door h.c. michaëlis, Litt. Hum. Doct.	253
De Policie in Londen.	276
De Regtsoefening in Spanje.	283
De Palmboom.	284
Kin-lwan. Schets van een' Chineschen Roman.	286
Een Voorval uit het jaar 1815. Door h. scherer.	290
De gekroonde Vrijgeest tegenover den Christelijken Generaal.	296
De hedendaagsche Fransche Oude Vrouwen.	297
Mogt het zóó allen Verleiders der Onschuld gaan!	300
Bij de uitreiking der Eeremedailles, door de Commissie van Landbouw in Zeeland. - Dichtstukje.	300
Neêrlands Dagbladschrijvers. Door a.f. sifflé. - Dichtstukje.	302
Van der palm. Dichtstukje.	304
Verhandeling, over den invloed der Beschaving op het Geluk. Door den Eerw. a.m. cramer, Doopsgezind Leeraar te Middelburg.	305
Beschouwing van de Zondagscholen. Door m.h. de graaff, te Leeuwarden.	324


[deel 2, pagina VIII]
De Gulzigheid.	333
De Sandwich-Eilanden.	339
De Gier van het Gebergte. Eene ware Gebeurtenis.	346
Voorslag tot Nut van 't Algemeen.	351
Mallet.	352
Stekelig Antwoord.	352
Voorzigtigheid van een Engelsch Magistraatspersoon.	352
De Vlinder in het Kerkgebouw. Dichtstukje.	352
De waarde en onwaarde van het Gezond Verstand. Redevoering. Door den Eerw. n. swart.	353
Beschouwing van de Zondagscholen. (Vervolg en slot van bl. 333.)	373
Peking.	384
De Werkmeester en zijn werk. Een Gesprek.	386
Fragment van: De gesluijerde Profeet van Khorassan, door th. moore. Door den Eerw. a. winkler prins.	393
De Slavernij der Negers eene Inrigting der Natuur!	397
Gelaatkunde en Schedelleer in aanwending gebragt op de Muzijk.	399
Nieuwuitgedacht Middel, om zich Schuldeischers van den hals te schuiven.	402
Dat mag dan toch wel menschelijke ellende heeten!	403
Anecdote van sheridan.	404
Middel tegen Pasquillen.	404
Dubbelzinnige Verklaring.	404
Verhandeling, over de zedelijke schoonheden in stilling's Tooneelen uit het Rijk der Geesten. Door Mr. a.f. sifflé.	405
De Steppen van het Zuidelijke Rusland.	430
Tien Dagen op het IJs. Verhaal.	444
Lasterende Drukfout.	454
Een echte percy.	455
Honoraria in ouden tijd.	455
Oorsprong van den Knevelbaard en dien à l'Henri IV.	456


[deel 2, pagina IX]
Belette Meineed.	456
Treffend woord.	456
Verhandeling, over den Riddergeest in de Middeleeuwen.	457
De Steppen van het Zuidelijke Rusland. (Vervolg van bl. 444.)	473
Tien Dagen op het IJs. (Vervolg en slot van bl. 454.)	485
Heimwee.	499
Betaling met gelijke munt.	502
Nog eene Anecdote van frederik den grooten.	505
Kluchtig woord van den Heer von küstner.	506
Naïve meening van eenen Negerknaap.	507
Zucht tot orde.	507
Hoe men wonden heelt.	508
Korte Predikatie.	508
Heftigheid van karakter.	508
Over de enge grenzen van menschelijke wetenschap. Eene Voorlezing. Door h.j. spijker, Theol. Doct. en Predikant te Amsterdam.	509
Herinneringen aan eene Reis naar Stokholm, ter gelegenheid van de Vergadering der Scandinavische Natuuronderzoekers, in Julij 1842, door j. van der hoeven.	527
De Steppen van het Zuidelijke Rusland. (Vervolg van bl. 485.)	547
Klein Avontuur van eenen grooten Kunstenaar.	554
Vrede. Dichtstuk. Door Mr. a.f. sifflé.	564
Bertha en edward. Dichtstukje. Door j. van harderwijk, rz.	566
De Aartsbisschop de chevreuse op een Bal. Anecdote.	571
Naïf beklag van een' Geldwisselaar.	572
De onbescheiden Vrager teregtgezet.	572
Gedachtenis-rede over den Heer jacob mendes de leon, door Mr. jeronimo de vries.	573
Frederik gottlieb klopstock, beschouwd als Mensch, als Dichter en als Christen. Door j. van harderwijk, rz.	583


[deel 2, pagina X]
De Steppen van het Zuidelijke Rusland. (Vervolg van bl. 554.)	593
Het Amerikaansche Grasveld en Moeras. Eene Ontmoeting in Louisiana.	600
Alpen-gezang.	616
Laplandsche Natuurzangers.	617
Treffende menschkundige Opmerkingen.	618
Anecdote rakende Madame catalani.	619
Geluk geen Tijdverdrijf.	619
Huwelijksgeluk en Sterkedrank. Ware Anecdote.	620
Frederik gottlieb klopstock, beschouwd als Mensch, als Dichter en als Christen. (Vervolg en slot van bl. 593.)	621
Herinneringen aan eene Reis naar Stokholm, ter gelegenheid van de Vergadering der Scandinavische Natuuronderzoekers, in Julij 1842, door j. van der hoeven. (Vervolg van bl. 547.)	635
De Steppen van het Zuidelijke Rusland. (Vervolg en slot van bl. 600.)	646
De Vlugt uit de Parijsche Gevangenis le Temple. - Verhaal.	656
Bijdrage tot de kennis van de Zeden der Bewoners van den Kaukasus.	667
Engelsche Sportsmen.	670
Zonderling Request.	671
Diplomatiek Blanketsel.	672
De Zeissen des Doods.	672
Rothschild.	672
De Voetmaat.	672
Verhandeling, over de ontwikkeling der wijsgeerige begrippen.	673
Over de oorzaken en gevolgen der verschillende beoordeeling van dezelfde zaken en personen. Eene Voorlezing	


[deel 2, pagina XI]
van j. bakker, Predikant bij de Hervormden te Sappemeer.	681
Herinneringen aan eene Reis naar Stokholm, ter gelegenheid van de Vergadering der Scandinavische Natuuronderzoekers, in Julij 1842, door j. van der hoeven. (Vervolg van bl. 646.)	699
Het heilige Graf te Jeruzalem.	711
Spel der Liefde en des Toevals. Eene ware Gebeurtenis.	718
Brief van Burger talleyrand.	722
De Oranjerie te St. Petersburg.	723
Gepast Antwoord.	724
Alles op zijn' Tijd.	724
Het schrikkelijkste van een' te vroegen Dood.	724
Waar dat te vinden is, wat alle menschen zoeken. Een Schuitpraatje. Door j. boeke.	725
Herinneringen aan eene Reis naar Stokholm, ter gelegenheid van de Vergadering der Scandinavische Natuuronderzoekers, in Julij 1842, door j. van der hoeven. (Vervolg en slot van bl. 711.)	746
Het heilige Graf te Jeruzalem. (Vervolg en slot van bl. 718.)	754
De Schat, of de jonge Blinde. Verhaal.	763
Onderscheid tusschen den Franschman en den Engelschman. Door lytton bulwer.	771
Middel van financiéle verbetering.	772
De eerste Aardappelen in Duitschland.	773
Miskend nut van sommige Diersoorten.	773
Aardige Dubbelzinnigheid.	773
Gepaste Gelijkenis.	774
Twee menschkundige Opmerkingen.	774
De Bevrijding van het Neder-Inn-dal, Ao. 1430. Door w.h. warnsinck, bz. Dichtstukje.	774
Verhandeling, over de ontwikkeling der wijsgeerige begrippen. (Vervolg van bl. 681.)	777


[deel 2, pagina XII]
Dick aberdaron. Uit de mededeelingen van een' Duitschen Reiziger.	785
Les Burgraves van victor hugo en de Romantiek.	798
Een zeldzame trek uit de Fransche Omwenteling.	799
De Schat. (Vervolg en slot van bl. 771.)	803
Eenige snedige Gezegden van m.g. saphir.	811
De Aardappelen.	815

Het Facsimile te plaatsen tegenover bl. 22.



2009 dbnl


_vad003184301_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1843




DBNL-TEI 1



2009-11-12

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1843
 
Zie: https://www.dbnl.org/tekst/_vad003184301_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Het Gebed der Godvruchtigen, ons ten voorbeelde bewaard in de Boeken des Ouden Verbonds; door C.E. van Koetsveld, Predikant te Schoonhoven. (Naar aanleiding van J. Fincher, the Achievements of Prayer. London 1838. Derde Druk.) IIde Deel. Te Amsterdam, bij J.F. Schleijer. In gr. 8vo. 318 bl. f 2-90.

Bij het verslag, in der tijd (*) van het eerste Deel dezes werks gegeven, deden wij deszelfs doel en aanleg in eenige bijzonderheden kennen. Uit de lezing van dit tweede Deel is ons nog nader gebleken, dat, ofschoon de inhoud eigenlijk niet aan den titel beantwoordt, de Heer van koetsveld door het vervaardigen van dit geschrift een zeer verdienstelijk werk heeft gedaan, waarbij hij ongetwijfeld evenzeer voor zich zelven heeft geleerd, als gezorgd voor de heldere beschouwing en verrijking van denkbeelden bij zijne lezers. Wij willen thans van dit laatste gedeelte dezes werks eenig verslag geven.
Het eerste Deel was besloten met eene bloemlezing van gebeden uit de zangen van Israël. Het onderhavige wordt alzoo aangevangen met salomo, in wiens leven voor het hier behandelde onderwerp de twee belangrijkste punten zijn: de aanvaarding zijner regering, eigenlijk de daarbij uitgestorte beden van benaja, in Psalm LXXII, en vooral van salomo zelven om wijsheid. Het andere punt is het overschoone gebed, door den Koning uitgesproken bij de plegtige inwijding des Tempels. Niet te hoog wordt de waarde van dit ‘schoone gedenkstuk der oudheid’ aangeslagen. Verder de aandacht zijner lezers vestigende op salomo's schriften, toont van koetsveld aan, dat ‘in het boek der Spreuken, anders zoo rijk in denkbeelden,’

{==2==} {>>pagina-aanduiding<<}
slechts ééne plaats gevonden wordt (XV:8 [en 29]), die tot zijn onderwerp betrekking heeft, gelijk ook in den Prediker slechts één enkel hiertoe betrekkelijk voorschrift, en hij doet opmerken, dat de redenen hiervan liggen in den aanleg dezer Oostersch-wijsgeerige Schriften. Na eenen blik op de verdere geschiedenis van salomo, wordt met regt de bekende bede van agur (Spr. XXX:7-9) in oogenschouw genomen, en daarna opgemerkt, wat in de geschiedenis van het Koningrijk van Israël, daarna in die van het Rijk van Juda, te vinden is. In het eerste dezer Rijken komt, na iets lezenswaardigs over den treurigen invloed, dien de scheuring van het Rijk had op de aanbidding van God, vooral in aanmerking hetgeen de levensgeschiedenissen van elia en eliza opleveren. Hetgeen de Schrijver daar zegt met betrekking tot de noodzakelijkheid des gebeds tot het verrigten van wonderen (bladz. 50) zal bezwaarlijk de algemeene toestemming zijner lezers verwerven. Althans Rec. kan niet vinden, dat uit de vermelding van een gebed, bij de opwekking van den zoon der weduwe te Zarphath door elia (1 Kon. XVII:20, 21), en een gelijksoortig wonder van eliza (2 Kon. IV:33); en het ontbreken van die vermelding bij naäman's genezing (2 Kon. V) - dat hieruit afgeleid zou kunnen worden, dat de Profeet in het laatste geval (immers hierop komt de redenering neder) binnen de grenzen zijner wondermagt werkte, en in het eerste die grenzen overschreed, waarom een nog nader gebed tot God om vermeerdering van dat wondervermogen noodig was. Het schijnt vrij gezocht, op die melding en niet-melding van het gebed te drukken; vooral omdat het vermogen, waardoor
eliza den Syriër genas, evenzeer een van God medegedeeld wondervermogen was, als dat, waardoor hij den zoon der Sunamitische opwekte. De Schrijver gevoelt het zelf; want hij voegt er bij: ‘maar misschien wage ik mij te ver.’
In het Rijk van Juda wordt de aandacht meer bepaaldelijk geslagen op asa, josaphat, hiskia en manasse (2 Chron. XIV:11; XX:6-12; XXX:18, 19, ook 2 Kon. XIX:15-20, en vooral Jes. XXXVIII:9-20;

{==3==} {>>pagina-aanduiding<<}
2 Chron. XXXIII.) Over den laatstgenoemde zou uitvoeriger hebben kunnen gehandeld worden, indien manasse's gebed, hetwelk (2 Chron. XXXII:19) in schrift bestaan heeft, niet ware verloren geraakt. Met een enkel woord had hier de algemeen erkende onechtheid kunnen herinnerd zijn van het Apokryphe geschrift, dat den naam van het gebed van manasse draagt.
Thans komt de Schrijver tot de Profeten. Hij begint met een algemeen overzigt over hunne schriften, voor zooverre deze in betrekking staan tot zijn onderwerp; waarna jona, jesaia, jeremia en ezechiël, afzonderlijk in oogenschouw worden genomen. Doordrongen van gevoel voor de verheven taal van den eersten der Profeten ‘in de volgorde en in de waarde zijner schriften,’ behandelt van koetsveld met eene aangename uitvoerigheid, wat bij jesaia aangaande het gebed voorkomt, en daarna de gebeden zelve, in zijne schriften bewaard (waar natuurlijk Hoofdst. XXXVIII, als vroeger reeds behandeld, voorbijgegaan wordt.) Rijk is ook de oogst in de schriften van jeremia, ‘met wien men lijdt en weent en bidt, en wiens gebeden en zangen te allen tijde de teederste snaren treffen, den welluidendsten weerklank vinden.’ Aan het diep gevoelen van de bezielde taal dezer beide Profeten vergeven wij gaarne den declamerenden toon, die in deze beide Hoofdstukken hier en daar gevonden wordt. Over ezechiël is hij kort, en kon dit ook zijn; het zal dus om de symmetrie wezen, dat in het Hoofdstuk over dezen Profeet het meeste buiten des Schrijvers onderwerp omloopt, en het algemeene karakter van ezechiël's schriften betreft.
De volgende Hoofdstukken behandelen: de Babylonische ballingschap; daniël; het herstel van den Joodschen Staat; haggaï, zacharia, esra, nehemia en maleachi. Met hem is ‘de stem van den laatsten Profeet gehoord.’ ..... Wij zouden dus hier den eindpaal van ons onderzoek vinden; maar, ten gevalle van eenige, ‘zich buiten het veld der gewone Bijbelsche Geschiedenis uit-
{==4==} {>>pagina-aanduiding<<}
strekkende Psalmen,’ betreedt de Schrijver met zijne lezers min of meer ‘het grondgebied der Apokryfe schriften.’ Bij behoud van lust en krachten zal hij het ‘welligt later opzettelijk betreden, en ook daar eene nalezing doen op den rijken oogst van de vruchten der Goddelijke openbaring aan Israël;’ iets, waartoe wij den Heer van koetsveld te liever uitnoodigen, omdat deze veelzijdig belangrijke schriften aan den beschaafden Bijbellezer over het geheel minder, dan zij verdienen, bekend zijn. Hier komen dan in aanmerking Ps LXXIV, LXXIX, XLIV.
Meer dan 70 bladzijden worden ingenomen door het Slothoofdstuk, waarin de Schrijver ‘den afgelegden weg nog eens wil herdenken, de opgezamelde schatten overzien, en het nut, dat zij kunnen opleveren, berekenen.’ Na een algemeen overzigt van het geheel, of eene ineentrekking van het vroeger beredeneerde, en daartoe wel wat al te uitvoerig, vestigt hij de aandacht ‘op enkele lichtende punten’; waarbij abraham, mozes, david, salomo, jesaia, hiskia, jeremia en daniël op den voorgrond staan. Ook dit is wel geene bloote herhaling van het vroeger gezegde; men leest het met genoegen, maar vindt er, na de aandachtige lezing van de beide boekdeelen, toch te weinig nieuws in voor zulk eene uitvoerigheid.
Belangrijker is het laatste: ‘de berekening der vruchten van onzen togt,’ namelijk, ‘om daaruit bidden te leeren.’ Regtstreeksche voorschriften om te bidden, en van gebeden, vinden wij in het O.V. niet: ‘aan de uitstorting des harten voor God wordt de vrije loop gelaten.’ Echter ontbreekt het noch aan opwekkingen tot het gebed, noch aan voorbeelden van godvruchtigen; en dit ten aanzien van het beginsel des gebeds, de hoofddenkbeelden, en de inrigting, met betrekking tot de aanspraak, de lofverheffing, de dankzegging, de schuldbelijdenis en de bede; eindelijk tot den toon, en het uiterlijke, houding en gebaar. De Schrijver besluit met mededeeling van zijn voornemen, om misschien naderhand eens te zien op jezus christus in het gebed, en zijne leer en zijn voorbeeld, nagevolgd door zijne Discipelen, waartoe Rec. hem wel durft aanmoedi-
{==5==} {>>pagina-aanduiding<<}
gen, met dankzegging voor het hier geleverde, en bede om Gods zegen op dezen arbeid.





Nagelatene Leerredenen van J. Heringa, Ez. IIde Stuk. Te Utrecht, bij J.G. van Terveen en Zoon. 1841. In gr. 8vo. 175 bl. f 1-80.

Deze tweede bundel zal voor de veelvuldige vrienden en hoogschatters van den ontslapen waardigen Hoogleeraar een aangenaam geschenk zijn. Hij bevat twaalf Leerredenen, in welke 's mans populaire, gemoedelijke wijze van prediken wederom doorstraalt. Sommige zijn over meer bekende (Gen. XXVII:2b; 1 Kor. XIII:1, 2; vs. 3; Eph. III:19), andere over meer vreemde (Spr. XXVIII:14a; vooral Gen. V en 1 Kon. X:11, 12, 14-29) teksten. De twee laatstgenoemden vooral zijn zeer vernuftig gebruikt. De ervaren Schriftverklaarder, die misschien in populaire Bijbeluitlegging niet te overtreffen is, laat zich proeven in Luk. I:46-55; 1 Kor. IX:24-27; Gal. II:20. De twee overigen zijn gelegenheidsleerredenen, de eene over 2 Kor. VII:1 tot nabetrachting na het H. Avondmaal; de andere, over 1 Joh. II:24a, tot bevestiging van nieuwe lidmaten. Uit de laatste hadden wij de uitdrukking: ‘Met vlammend vuur zal er wraak worden genomen van hen, die God niet kennen en het Evangelie zijnes Zoons ongehoorzaam zijn,’ - eene niet gelukkige toespeling op Hebr. XII:29 - liever gemist. Het verwonderde ons, eene verbloemde Bijbelsche spreekwijze onverklaard bij heringa aan te treffen, die zoo goed het misbruik kende, dat van Bijbelsche woorden gemaakt wordt tot het geven van onbijbelsche denkbeelden.
Of er nog meer stukken zullen volgen, wordt niet gemeld. Wanneer de voorraad van daartoe geschikte het gedoogt, zal het ons aangenaam zijn; maar wij denken het naauwelijks. Heringa schreef veelal slechts de hoofddenkbeelden (juist geene schetsen in den eigenlijken zin) zijner Leerredenen op, en werkte het eene of andere op

{==6==} {>>pagina-aanduiding<<}
den predikstoel meer uit. Bij den rijkdom zijner denkbeelden en zijne langzame uitspraak was hem dit gemakkelijk, en tot het volledig schrijven had hij niet altijd den tijd. De voor ons liggenden zijn ook meestendeels slechts groote ontwerpen, die de Prediker aanvulde, gelijk uit het getal leerredenen, vergeleken met dat der niet eens zeer naauw gedrukte bladzijden, blijkt.





Het blijvende en eigenaardige in het Christendom, of de dienst van het Genie, door D.F. Strauss, met de beoordeeling en wederlegging daarvan door C. Ullmann. Uit het Hoogduitsch vertaald en met eenige Aanteekeningen vermeerderd door W. Verwey, Predikant te Winschoten. Te Groningen, bij J.B. Wolters. In gr. 8vo. VIII en 175 bl. f 1-70.

Gelijk bekend is, trachtte strauss, in zijne zwei friedliche Blätter, eene poging aan te wenden, om het Christendom met de wetenschap te verzoenen. Het eerste, over justinus kerner, bleef onvertaald; het tweede, over het vergankelijke en blijvende in het Christendom, werd door den Eerw. verwey ons publiek aangeboden. Hij gaf het vooral als proeve van de concessiën, die strauss, bij de 3de uitgave van zijn Leven van jezus, gedwongen was geweest te doen, en als inleiding voor ullmann's voortreffelijke verhandeling over de eerdienst van het Genie.
De verhandeling van strauss gaan wij met stilzwijgen voorbij, niet omdat dezelve onbelangrijk is te achten, maar omdat hij van de baan, dààr door hem ingeslagen, weder schijnt teruggekeerd, gelijk blijkt uit het slot der 4de uitgave, en uit zijne daarna verschenen Dogmatiek. Wij kunnen dus naauwelijks gelooven, dat het hem met de voorgeslagen eerdienst, aan groote Geniën te wijden, ernst kan zijn geweest, en beämen volkomen, wat wij in een der Duitsche tijdschriften lazen, hetwelk dit ‘een' blooten inval en een speelwerk’ noemde. Genoeg, dat strauss zijne pikante en kernachtige wijze van schrijven hier niet

{==7==} {>>pagina-aanduiding<<}
verloochend heeft; maar dat deze verhandeling geheel op het Pantheïstische standpunt staat, en derhalve nog slechts, naar ons oordeel, eene geringe toenadering tot het historisch Christelijke standpunt teekent, dat, naar de eigene bekentenis van strauss, op den bodem van het Theïsme is gevestigd.
Wij zouden dan ook wel naauwelijks beter kunnen doen, dan deze slechts half consequente verhandeling aan de vergetelheid over te geven, had dezelve ons niet het meesterstuk van ullmann verschaft, dat ons hier tevens wordt aangeboden. De meeste lezers, die daartoe de noodige vatbaarheid hebben, zullen het zeker reeds met het uiterste genoegen hebben bestudeerd. - In een' brief aan den dichterlijken gustav schwab, den redenaar van het schiller-feest te Stuttgart, deelt hij zijn gevoelen aangaande de nieuwe Eerdienst mede. En het gevoelen van ullmann, lezers! is het gevoelen van een' man, die - doch, wij zouden vreezen u te beleedigen, wanneer wij u nog zeggen moesten, dat de Schrijver van gregorius nazianzenus en j. van wessel, van de Sündlosigkeit jesu, en Historisch of Mythisch, bovenal, een der beroemdste Godgeleerden is van Europa, een man, bij wien licht en warmte in de juiste verhouding staan, en in wiens werken aesthetische en ascetische schoonheden om den voorrang dingen. Bij ons althans staat het oordeel van dezen man hoog aangeschreven. Waar wij hem hier eerst hooren aanwijzen, dat de dienst van het Genie hare waarheid en haar regt heeft, tegenover de logheid der ongevoelige wereld, tegenover de liefdelooze ondankbaarheid voor wezenlijke verdiensten, en tegenover zekere vrome angstvalligheid en dogmatische bekrompenheid, dan bewonderen wij den man, die, waar hij anders zoo diep op de velden der wetenschap staart, hier eenen vrijen en ruimen blik in het leven weet te slaan. Maar wij worden tevens ingenomen met den vromen Christen, die het zoo overtuigend aanwijst, hoe arm zulk een culte ons laat, wanneer die in de plaats van Godsdienst treedt; hoe hemelsbreed het verschilt, een' persoonlijken God of een
voortreffelijk Genie

{==8==} {>>pagina-aanduiding<<}
te vereeren, en hoe op christus veel verhevener naam, dan die van het hoogste Genie, toepasselijk is. Een uittreksel zou voor hem, die dezen brief reeds kent, overbodig, en voor anderen, die hem nog niet lazen, onvoldoende wezen. Wij verwijzen dus liever naar het stuk zelf. Ook de bijgevoegde aanvullingen uit deszelfs tweede uitgave zijn zeer belangrijk. En niet minder de beide bijlagen. Vooral de tweede zou anders nog stof tot menige vraag opleveren.
De Eerw. verwey heeft door eenige ophelderende aanteekeningen getracht de minder algemeen bekende wetenschappelijke terminologie in Duitschland ook voor ons publiek verstaanbaar te maken. Jammer, dat vooral de redevoering van schwab niet meer in deze vertaling kon worden opgenomen.
Buiten onze schuld kondigen wij dit werkje pas aan, nadat de Hollandsche vertaling der 3de uitgave van strauss in het licht is verschenen. Deze laatste omstandigheid doet ons echter nu den arbeid van den Eerw. verwey, die anders welligt voor ons publiek minder noodzakelijk was geweest, met des te meerdere ruimte aanbevelen. Bedriegen wij ons niet, dan zal de schoone brief van ullmann nog gelezen worden, wanneer menig tegenschrift tegen strauss reeds vergeten zal zijn.









Eenvoudige Toespraak tot de Hervormde Gemeente van IJsbrechtum, Tjalhuizen en Tirns, gehouden den 3 Julij 1842, door haren Leeraar P. van Borssum Waalkes, ter gelegenheid van zijne vijfentwintigjarige Evangeliebediening. Te Leeuwarden, bij W. Eekhoff. 1842. In gr. 8vo. 32 bl. f : - 30.


Leerrede over de ware Christelijke Eenheid, naar Eph. IV:3, door P. van der Willigen, Predikant te Tiel. Te Tiel, bij C. Campagne. 1842. In gr. 8vo. 23 bl. f : - 30.


{==9==} {>>pagina-aanduiding<<}

De Schrijver van de eerste dezer Gelegenheidsredenen heeft zich als een verlicht en ijverig man, niet gezind om gekromd te gaan onder eenig juk, dat men in de Hervormde kerk mogt willen op de schouderen leggen, doen kennen door een Adres aan de Synode, waarvan het bekende Verslag melding maakt. 's Mans onafhankelijke denkwijze komt in deze Gedachtenisrede overal uit, en wordt met gepaste vrijmoedigheid voorgedragen. Zijne beschouwingswijze van het Christendom is in den geest der zoogenaamde Groninger school, over welke men hier ons oordeel wel niet zal verwachten te vernemen, doch aan welke - en die verdienste heeft ook deze Leerrede - de lof niet kan onthouden worden van den Goddelijken Stichter des Christendoms, jezus christus, als de openbaring en het beeld der Godheid meer, dan somtijds vroeger werd gedaan, op den voorgrond te hebben gesteld. Het stuk is overigens wel bewerkt en getuigt van eenen bekwamen steller. Opdragt en toepassing plaatsen het min of meer in de reeks van schriften van den dag, met betrekking tot hetgeen in en ten aanzien van den tegenwoordigen toestand der Hervormde Kerk gesproken en geschreven wordt.
Dat in dien toestand het behouden van de eenigheid des geestes de band moet zijn, die het genootschap omsluite, en niet formulieren of kerkelijke voorschriften, wordt door den Heer van der willigen in de andere Leerrede aangewezen. Van dien Geleerde verwacht men niets oppervlakkigs, maar men zou den toon doorgaans warmer kunnen wenschen. Uitgenoodigd, om deze, vóór die van Prof. pareau opgestelde, maar door tusschenbeiden gekomene omstandigheden later uitgesprokene Leerrede in het licht te geven, voldeed hij daaraan, in de hoop, dat deze zijn arbeid strekken zou tot bevordering van den bloei en welstand der duurgekochte Gemeente des Heeren, waartoe alles strekke, wat door dezen geleerden man wordt gesproken, geschreven en verrigt!






{==10==} {>>pagina-aanduiding<<}

Redevoering ter gelegenheid der bevestiging van Z.K. Hoogheid, den Erfgroothertog van Saksen-Weimar-Eisenach, Karl Alexander August Johann, als Lidmaat der Evangelisch-Protestantsche Kerk, op den 14 Nov. 1834, uitgesproken door J.F. Röhr, Theol. Doct., Opperhofprediker enz. te Weimar. Uit het Hoogduitsch. Te 's Gravenhage, bij J.M. van 't Haaff. 1842. In gr. 8vo. 30 bl. f : - 30.

Plegtig en ernstig is de gelegenheid geweest, op den titel vermeld, en tot heiligen ernst heeft de met lof bekende Opperhofprediker röhr zijnen Vorstelijken Kweekeling boven alles opgewekt, en het Christendom, dat dezelve openlijk aannam, vooral van de practische zijde in het licht gesteld. Op het belangrijke van zulk eene plegtigheid vestigt hij eerst de aandacht, en daarna bepaaldelijk, zoo als zij den hooggeplaatsten Jongeling aanging, die daar het voorwerp van aller opmerking en belangstelling was. Hierop noodigt hij hem uit tot het voordragen van het zelf-vervaardigd opstel zijner geloofsbelijdenis. Met genoegen heeft Ref. dit opstel gelezen; maar hij zou van sommige punten nog wel wat stelliger melding willen gezien hebben, b.v. van de bewijzen der hoogste Goddelijke zending van jezus, van zijne laatste lotgevallen, van de Goddelijke invoering zijner leer op de wereld, over welk een en ander hier bijna niets gevonden wordt. - Hierna spreekt de Redenaar over den geknield liggenden Vorst eenen korten zegenwensch uit, bidt vervolgens het Onze Vader, en een koorzang voert de doxologie uit. - Eindelijk gaat hij over tot Christelijke vermaningen, om zijnen Vorstelijken Aannemeling tot Christelijke godvrucht en deugd, overeenkomstig de hooge betrekking, waarin dezelve geplaatst is, op te wekken. - Alles wordt besloten met een kort gebed om den Goddelijken bijstand en zegen over den jongen Vorst en zijn Geslacht. - De stijl is deftig en waardig, voor tijd en plaats en toehoorders wel passende, hoewel zich over het geheel minder door levendige warmte en

{==11==} {>>pagina-aanduiding<<}
schoone trekken van welsprekendheid, dan door kalmen en statigen ernst onderscheidende; maar gelijk de vertaling dezer Redevoering zich door in- en uitwendige netheid aanbeveelt, zoo zal zij ook met genoegen te lezen zijn. - Moge de jonge Vorst, die met Nederlands Koninklijk Huis thans op het naauwst verbonden is, den weldadigen invloed van de zuivere en volkomene Evangelieleer steeds ondervinden en betoonen, en, bij voortgaand onderzoek, van hare waarheid, Goddelijkheid en volledigheid boven alle menschelijke redeleer hoe langer hoe meer overtuigd worden!


Vlugtige Gedachten ontstaan uit eenen blik op den tegenwoordigen toestand der Gereformeerde Kerk in Nederland. Te Groningen, bij W. van Boekeren. In gr. 8vo. 27 bl. f : - 30.

Vlugtige gedachten, naar allen schijn van een' leek, die echter zijnen naam verzwijgt. Ja wel, vlugtig: want zoo gij hoort, Lezers, dat hier in 27 bladzijden geoordeeld wordt over het oogpunt, waaruit de tegenwoordige bewegingen in de Hervormde kerk te beschouwen zijn, en niet minder dan vijf verschillende voorslagen, van den tegenstrijdigsten aard, tot herstel van vrede en waarheid, worden gewikt en gewogen, kunt gij begrijpen, welke grondige ontwikkeling der zaak u hier te wachten staat. Wij vergenoegen ons dus met te refereren, 1o. aangaande den Schrijver, dat hij in den geest met de bestaande afgescheidenen vereenigd is, schoon hij van den hoogverlichten en geliefden Broeder lisman in eenige bijzonderheden verschilt. Verder, dat hij echter door een' loffelijken geest van vredelievendheid en zachtmoedigheid wordt geleid; en eindelijk, dat hij zijne bevoegdheid tot het schrijven dezer op ‘20 jarige Exegetische en Historische studie’ (?) heeft gebouwd. En 2o. aangaande zijn gevoelen, dat het hierop nederkomt: ‘Uit den boezem en door de stem van de Hervormde of Gereformeerde gemeente in ons vaderland moet er eene Synode belegd worden van 12, 20 of zoo-
{==12==} {>>pagina-aanduiding<<}
veel personen, als men goedvinden zal. Deze zal de overeenkomst der kerkleer met de H.S. onderzoeken,’ enz. enz. Het oordeel zij den Lezer verbleven, of zulk een Synodus Laicorum mogelijk of doelmatig zou zijn, en in hoever de Schrijver dezer brochure verdienen zou, er mede in te zitten. Wij voor ons hebben niets tegen dezen maatregel, dan alleen, dat hij tot algemeen genoegen onuitvoerlijk zijn en tot nog grooter verwarring leiden zou.


De Christelijke Moeder bij het verlies van een harer Kinderen. Te Amsterdam, bij C.J. Borleffs. 1842. In kl. 8vo. 28 bl. f : - 25.

Dit stukje, hetwelk door eenen Christelijken huisvader bij den dood van een dochtertje voor zijne echtgenoote werd opgesteld, verschijnt in het licht, omdat men oordeelde, dat het algemeen nut kon stichten bij dergelijke verliezen. En dat oordeelen wij ook. Er heerscht een zoo hoogst eenvoudige, roerende, toch godsdienstig-verstandige toon in, die, uit het hart komende, tot het hart spreekt, dat wij niet van ons zouden kunnen verkrijgen, het niet, met de ruimste aanprijzing, hartelijk aan te bevelen aan huisgezinnen, die treuren om een kind, dat door den hemelschen Opvoeder tot Hem werd genomen.





Christelijke Bladen tot bevordering van het Godsrijk, uitgegeven door M.A. Amshoff, Predikant te Groningen. Jaargang 1842. Te Groningen, bij R.J. Schierbeek, Jr. In kl. 8vo. 68 bl. f : - 40.


Predikt het Euangelium allen creaturen! - Iets omtrent het Zendelingswezen, hoofdzakelijk getrokken uit de Christelijke Bladen tot bevordering van het Godsrijk, uitgegeven door denzelfden. Aldaar bij denzelfden. In kl. 8vo. 16 bl. f : - 05.

Van de Christelijke Bladen is in 1841 niets meer uitge-
{==13==} {>>pagina-aanduiding<<}
komen, dan het toen in ons No. IX, bl. 368-370, aangekondigde, dat dus bezwaarlijk een jaargang heeten kan, waardoor men immers doorgaans eene reeks van Stukken verstaat, die in den gang of loop van hetzelfde jaar uitkomen. Hoe dit zij, de Schrijver en Verzamelaar geeft thans weder een dergelijk boekje, dat de volgende bladen van denzelfden aard en geest in zich bevat: 1. Iets over de geestelijke ellende eener ongelukkige volksmenigte in ons midden, dat is in de stad Groningen, zoo als men er in andere, vooral in groote steden zeker ook vinden zal. De door zijn Eerw. in deze opgedane ervaring is gewis treurig; maar dit is dan nu ook de donkere schaduwzijde van het godsdienstig leven aldaar: doch indien men nu eens al degenen, bij welke het iets, bij welke het veel, bij welke het zeer veel beter, bij welke het voortreffelijk is, tegenoverstellen kon, zou men dan wel niet eene heldere lichtzijde te zien krijgen, waarover men zich, bij alle menschelijk gebrek en onvolkomenheid, verblijden zou? Maar het veelvuldige stille goede, dat in het midden ligt, wordt dikwijls niet opgemerkt, ja kan het menigmaal niet worden, want het blinkt of springt niet in het oog: de uitersten alleen trekken de aandacht. - 2. Laat ze beiden zamen opwassen tot den oogst. Eigenlijk eene stichtelijke Leerrede over deze woorden. - 3. Iets over de voortdurend hervormende kracht des Christendoms, zoo als die nog heden in ons midden werkt, door w.g. van der zwaag, Predikant te Dronrijp. Over het geheel, even als het vorige, een van de beste dezer Bladen. - Van mindere gehalte, ofschoon welgemeend, zijn de vier volgende: 4. Over Gods genade, door j.j. swiers, Predikant te
Havelte. - 5. De kranke vrouw. Het was al eene zonderlinge manier van den Leeraar, die bij haar geroepen werd, haar, op hare algemeene klagt over hare zondigheid, eerst volgens de tien Israëlitische Geboden als 't ware de biecht af te nemen, waarop, gelijk al ligt gebeuren kan, wanneer men die tijdelijke Volkswet, als eene altijd geldende norma morum et conscientiae, ook onder het Evangelie aanneemt, het niet schuldig van de biech-
{==14==} {>>pagina-aanduiding<<}
telinge volgde: gelukkig evenwel, dat de biechtvader daarop geen absolutie gaf, maar haar bij de verhevener zedelijke beginselen en eischen van de Christelijke Zedeleer bepaalde! - 6. Laatst vaarwel, om elkander hierboven weder te zien. - 7. Een brief aan allen, die christus en hunne broeders liefhebben, dat is eene uitnoodiging van het Zendelinggenootschap tot deelneming. - Tot dit laatste strekt ook het bovenstaande Predikt enz., onder No. 2 opgegeven, waarover wij thans niets zeggen, als hebbende hierover, t.a.p. bl. 370, reeds hetgene, dat ons op het hart lag, gezegd.





Specimen anatomico-pathologicum de vasis novis Pseudomembranarum tam arteriosis et venosis, quam lymphaticis. Auctore A.F.H. de l'Espinasse, Med. Doct. Traj. ad Rhen. apud R. Natan. 1842. 8o. m. 44 pag. f : - 75.

De Schrijver begint de verhandeling over dit belangrijk onderwerp - de vorming van nieuwe vaten in de schijnvliezen (Pseudomembranae) - met eene lofspraak op de ziektekundige ontleedkunde, het geliefkoosd denkbeeld van dezen tijd. In het bijzonder roemt hij de fijnere bewerking (anotomes subtilior) en het meer doordringend onderzoek, eene vaardigheid, welke het deel van iedereen niet is. Non cuivis homini contingit adire Corinthum. Gelijk het doorgaans gaat, wanneer de verdiensten der mannen van dezen Tijd geprezen worden, worden zij gelaakt, die vroeger geleefd hebben; eene dwaling, als men het zoo noemen zal, het gevolg van de niet behoorlijke beoefening van de geschiedenis der Geneeskunde, waardoor men niet leert zich te verplaatsen in andere en vroegere tijden. Men beoordeelt naar den tegenwoordigen maatstaf, omdat men de hulpmiddelen en den stand der wetenschap van vroegere eeuwen niet juist kan waarderen.
De Schrijver gispt verder de Duitsche en de Fransche ontleedkundigen, als die de fijne inspuitingen niet genoeg

{==15==} {>>pagina-aanduiding<<}
behartigen in het belang der wetenschap. (Bl. 2.) Doet hij zulks bij ondervinding of van hooren zeggen? Heidelberg schijnt er, volgens bl. 9, toch eene uitzondering op te maken. Er zouden ook nog andere Musaea bij genoemd kunnen worden, welke bewijzen opleveren, dat er de prudens et subtilis impletio niet zoo geheel verwaarloosd wordt, als de Schrijver dit hier opgeeft. Inspuitingen van ziekelijk ontaarde deelen zijn zeer nuttig, maar niet altijd aan de ziektekundige kennis zoo bevorderlijk, als vooringenomenheid met één vak der wetenschap beweert. De ontsteking is door de ziektekundige ontleedkunde, volgens den Schrijver, het meest toegelicht: dit kan van de uitgangen niet gezegd worden; veel is nog onbekend, zelfs met duisternis omgeven (bl. 3). Hij zal eenig licht over de vorming der schijnvliezen trachten te verspreiden met behulp der vele praeparaten van den Hoogleeraar schroeder van der kolk. Voor dezen arbeid, zoo als die reeds voor ons ligt, schijnt de Schrijver zeer geschikt te zijn, vooral daar hij zich als ontleedkundig teekenaar onderscheidt; eene vaardigheid, waarin slechts weinige studenten bedreven zijn, nog veel mindere zich daarop toeleggen. Veel had men van den Schrijver kunnen verwachten; maar het belang van het onderwerp schijnt ook hier aan de overhaasting opgeofferd te zijn. Het is te hopen, dat een Schrijver van zoo veel aanleg, en zoo zeer met de anatome subtilior ingenomen, nog eens op dit onderwerp zal terugkomen, en, door zich minder te haasten, meer doordachten arbeid zal mededeelen, en vooral zorg dragen, dat het drukken van zijn werk beter bezorgd, van drukfouten gezuiverd, en de regels in acht genomen worden, welke men anders gewoon is op te volgen.
Dat de Ouden de schijnvliezen der longen voor banden aangezien hebben, is in hun licht vergeeflijk. Dat alle vereenigingen door schijnvliezen geschieden, is eene onbewezene stelling; gewaagd is de bepaling van het doel der schijnvliezen volgens hope (bl. 10). De vorming van schijnvliezen op het slijmvlies is ook nog aan bedenkingen onderhevig; de gissing van eene plastische uitzweeting is meer

{==16==} {>>pagina-aanduiding<<}
overeenkomstig de ondervinding, al is het voortbrengsel ook geen mucus. Ook is het zoo stellig nog niet tegengesproken, dat verweeking ook niet een gevolg van ontsteking zou kunnen zijn. De bloedige stippen, waarvan de Schrijver spreekt, ziet men door het weivlies heengedrongen, wanneer men de longen naauwkeurig onderzoekt. De uitlegging van Prof. van der kolk heldert het punt in geschil niet op. De redeneringen over het doel der schijnvliezen zijn al te verre gedreven bl. 42, 43. Zoo is ook de uitlegging, welke op bl. 44 gelezen wordt, gewaagd te noemen. Zulk eene wijze van redeneren getuige van vernuft, maar behoeft nog den toets der ondervinding. Het is zeer wenschelijk, dat de Schrijver, die zoo veel aanleg heeft, dit onderwerp nog eens gezel behandele.


Over den bloedsomloop bij de menschelijke vrucht. Naar de tweede Fransche uitgaaf van G.J. Martin-Saint-ange, Ridder, Doctor bij de Geneesk. Faculteit te Parijs, enz. Te Woerden, bij C.J. van Leeuwen, Lz. In 4to. VIII en 15 bl. f 2 - :

Dit boeksken schijnt eene verkorting of een uittreksel van den tweeden druk van een in het jaar 1832 voor het eerst uitgekomen werk van bovengenoemden Schrijver te zijn: Circulation du sang considérée chez le foetus de l'homme et comparativement dans les quatre classes des vertebrés. Paris 1832, fol. Hij noemt het zelf in zijne voorrede een kort begrip, een gedeelte der nasporingen in het werk gesteld bij gelegenheid van het uitschrijven eener prijsvraag over den bloedsomloop bij de gewervelde dieren. De Vertaler zegt in het voorberigt, dat hij door de vertaling zijne kunstgenooten eene dienst te bewijzen hoopt. Er bestaat behoefte aan een geschrift over dit belangrijk onderwerp in onze taal. De Vertaler gevoelde deze vroeger; hij wil er nu voor anderen in voorzien. Ook hiervan gewaagde de Schrijver in de voorrede. Er is sedert voor een groot gedeelte in deze behoefte voorzien door het Handboek der

{==17==} {>>pagina-aanduiding<<}
ziektekundige Ontleedkunde van den Hoogl. w. vrolik, welks eerste gedeelte of afdeeling als eene geschiedenis van de regelmatige ontwikkeling der vrucht te beschouwen is; terwijl de Schrijver bl. 186-191 den bloedsomloop der vrucht beschrijft, zoo als die zich in en na de vierde maand der zwangerheid vertoont. Daar dit gedeelte echter geen afzonderlijk geheel maakt, zal het voor velen niet toegankelijk wezen. De Heer martin begint zijne beschouwing reeds vroeger, en heeft getracht door afbeeldingen den omloop des bloeds duidelijk te maken. Wij moeten van deze afbeeldingen zeggen, dat zij niet veel opheldering geven; zij zijn te klein en sommige daarbij nog met cijfers en letters als overladen. Die nooit het hart eener vrucht ontleed heeft, zal uit fig. 14 zich moeijelijk een juist denkbeeld van de inwendige gesteldheid van het hart kunnen vormen. Fig. 15 wordt door de menigte van cijfers als overschaduwd; en waartoe hier zulk eene uitbreiding tot in de kleinste bijzonderheden? In fig. 12 zijn de letters onduidelijk of verkeerd gesteld; wij erkennen anders gaarne de moeite, aan deze plaat te koste gelegd; veel meer nut zou men echter van dezelve kunnen trekken, indien de aanwijzingen afzonderlijk waren opgegeven en niet in den tekst ingelascht, zoo als dit nu is, waardoor het opzoeken moeijelijk valt, te meer omdat de plaat niet uitslaande is. Regt duidelijk komt ons de beschrijving van den omloop ook niet voor, onder anderen aan het einde van No. III, bl. 11. Wij stellen ons steeds iemand voor, die grootendeels zichzelven tracht te oefenen. In eenige punten van geschil, b.v. van welke oorzaak de meerdere ontwikkeling van het bovenste gedeelte der vrucht afhangt, treden wij niet, ofschoon het verschil niet zoo groot is, als dit wel schijnt, althans van het standpunt, waarvan het hier beschouwd wordt. Over het algemeen valt het moeijelijk, over dergelijke nog al ingewikkelde onderwerpen beknopt en
toch duidelijk te schrijven; (*) nog moeijelijker, zulke geschriften te vertolken en daarbij de oorspronkelijke denkbeelden juist over te brengen.






{==18==} {>>pagina-aanduiding<<}

Het Gesticht voor behoeftige Cretinen-kinderen, opgerigt door Dr. Gugenbuhl, op den Abendberg bij Interlaken, in Zwitserland, der algemeene belangstelling aangeboden, door Dr. A.W.F. Herckenrath. Te Amsterdam, bij ten Brink en de Vries. 1842. In gr. 8vo. 26 bl. f : - 40.

Het is niet om te beoordeelen, dat wij de pen opnemen. De kritiek vindt ook geene stof in deze welgeschreven bladen, met zulk een goed, menschlievend doel opgesteld. Mogt door deze aankondiging de algemeene belangstelling opgewekt worden in het ongelukkig lot, niet van land-, maar van natuurgenooten!
Het Cretinisme, waaraan deze natuurgenooten lijden, ‘is eene ontaarding des menschen, waardoor niet alleen zijn ligchaam misvormd, maar ook zijn geest van al zijne verhevenheid en zijne bestemming beroofd is. Wat is ziekte, wat zijn plagen tegen deze blijvende ontaarding der menschelijke Natuur! Wat is de dood tegen een zoodanig leven!’
Een arts in Zwitserland, Dr. gugenbuhl, een menschenvriend, met een warm hart en een helder hoofd, trekt zich het lot dezer ongelukkigen, vooral der armen onder hen, aan. Op den Abendberg bij Interlaken ontving hij reeds 60 dier ongelukkigen; hij wenscht er nog meer te kunnen opnemen. Maar hoe goed zijn wil is, hoe bereidvaardig hij daar reeds staat om te helpen, zullen zijne pogingen zich verder kunnen uitbreiden, dan behoeft hij ruimer ondersteuning door milde bijdragen. Het Cretinisme is, zoo als Dr. herckenrath zegt, gelukkig vreemd aan onzen bodem. Maar, kan het daardoor, gelukkig, geene dadelijke belangstelling wekken door aanschouwing van zulk eenen deerniswaardigen toestand, laat de schildering van die treurige gesteldheid en van het droevig lot van zoo vele Cretins eenen weerklank vinden bij ons, reeds zoo zeer beweldadigd, dat deze ziekte in ons land slechts bij name gekend wordt!
De mededeeling van Dr. herckenrath is der lezing

{==19==} {>>pagina-aanduiding<<}
waardig; zij beveelt zich in meer dan één opzigt aan. Zij is uitgegeven ten voordeele van het Gesticht; door haar te koopen, offert men een penninksken in de offerkist der algemeene menschenliefde. Het is waar, men wordt om vele liefdeoffers van soortgelijken aard aangesproken; maar herinneren wij ons hier de schoone bede voor het Walenweeshuis te Amsterdam van vondel, aen alle Kristenen:

Ay zorght niet, dat de schatten mindren, 
Die ghy aen Godt op woecker geeft 
Door vreemde en ouderlooze kindren. 
Gedenckt dat God hun Vader leeft, 
Die in uw weldaet wordt geprezen, 
En 't goet, dat nimmer zal vergaen. 
De zuivre Godsdienst is, de weezen 
In hun ellende bij te staen. 







Natuurlijke Geschiedenis, benevens middelen ter verdelging der schadelijke Rupsen aan ooftboomen. Ten dienste van Hoveniers, Boomkweekers, Bezitters van Boomgaarden en van Ooftboomen. Naar het Hoogduitsch bewerkt en met Aanteekeningen vermeerderd door Th.G. Entrup Bavink. Te Groningen, bij J. Oomkens. 1841. In kl. 8vo. XII en 62 bl. f : - 50.

Dit boekje is oppervlakkig en onvolledig. Er worden slechts vijf soorten van rupsen vermeld, welke nog onvoldoende beschreven zijn, maar waarin wij gelooven ons niet te vergissen de Geometra brumata, Liparis chrysorrhoea, Gastropacha neustria, Liparis dispar en Pontia Crataegi te herkennen. De Tortrix pomanana, waardoor onze appelen en peren zoo dikwerf wormstekig worden, is niet eenmaal vermeld. Maar daarenboven, onder de vijf, die vermeld zijn, is de Geometra brumata bij ons niet talrijk zoo het schijnt, en de Pontia Crataegi althans in de provincie Holland zóó zeldzaam, dat vele verzamelaars van insekten dien vlinder nimmer hebben aangetroffen. De rups van deze soort kan dus voor Nederland wel niet onder de voor de ooftboomen bijzonder schadelijke genoemd worden, of men moest er nog vele anderen, die nu en dan voorkomen, bijvoegen. De

{==20==} {>>pagina-aanduiding<<}
opgegevene middelen behelzen weinig of niets, 't geen men met vrucht zou kunnen aanwenden, hetwelk niet reeds vroeger bekend was.





Handboek voor Liefhebbers en Verzamelaars van Vlinders, door Q.M.R. Ver-Huell, Kapitein ter Zee, Ridder enz. enz. Te Rotterdam, bij M. Wijt en Zonen. 1842. In gr. 8vo. 76 bl. f 1-25.

Onder hen, die zich met de Natuurlijke Geschiedenis der Insekten in ons Vaderland eenigermate bezig houden, zal er wel niemand zijn, wien het onbekend is, met hoeveel ijver de Schrijver van het voor ons liggende stukje zich op het verzamelen der Lepidoptera toelegt: zijne bijdragen toch tot het bekende door sepp uitgegevene werk over de Nederlandsche Insekten waren in de laatste jaren zeer talrijk. Men kan hier dus goede praktische wenken verwachten en zal zich daarin niet bedrogen vinden. Niet slechts over het opzamelen van rupsen en derzelver opkweeking, maar ook over het vangen van vlinders en het opzetten en bewaren derzelven vindt men hier uitvoerig onderrigt. De bijgevoegde plaat stelt een net tot het vangen van vlinders voor, 't geen men ligtelijk met zich kan voeren en waarvan men al de deelen gemakkelijk in den zak kan bergen, terwijl het, bij gebruik, op een' wandelstok wordt vastgeschroefd. Wij bevelen dit werkje aan de verzamelaars van vlinders ten sterkste aan. Minder zouden wij ons met eenige wetenschappelijke inzigten van den Schrijver kunnen vereenigen, zoo als wanneer hij de vlinders aan het hoofd der insekten wilde geplaatst zien, gelijk in de inleiding gelezen wordt. Doch deze en andere bijzonderheden, waarop wij aanmerking konden maken, zijn voor het hoofddoel van dit werkje van minder belang.





Aardrijkskundig Woordenboek der Nederlanden; bijeengebragt door A.Z. van der Aa, onder medewerking van eenige Vaderlandsche Geleerden. IIde Deel, 5de en 6de Aflevering; IIIde Deel, 4 Afleveringen; IVde Deel, 1ste Aflevering. Te Gorinchem, bij J. Noorduyn en Zoon. In gr. 8vo. f 10 - :


{==21==} {>>pagina-aanduiding<<}

Bij de aankondiging wederom van eenige stukken van het boven genoemde Woordenboek, door welks zamenstelling de ijverige van der aa voortgaat zich regt verdienstelijk te maken, kunnen wij niet nalaten, op nieuw de groote naauwkeurigheid te prijzen, waardoor dit werk wel is waar zeer uitvoerig wordt, maar ook eene blijvende waarde erlangt. Slechts weinige misstellingen en leemten troffen wij, dank zij ook der zorg van 's mans medewerkers, in de voor ons liggende stukken aan. Wij misten de vermelding van plaatselijke wapens bij Broek op Langendijk, Dalen (Drenthe), Deursen, Eenzum, zonder dat er, gelijk bij Eede, bij vermeld is, dat de gemeente geen wapen heeft. Zoo ontbreekt ook hier en daar de anders overal gedane vermelding van de eerste Predikanten bij de Gemeenten; wij teekenden dit aan bij Broek op Langendijk en Dalem. Aan Deventer schrijft hij van de Hervormde Gemeente op bladz. 270 toe 10,000 leden, op bladz. 276 daarentegen 13,300. Feuring noemt 8000. Waar zit de misstelling? - De Heerlijkheid Coudorpe in Zeeland wordt gezegd ten westen aan Schouwen te grenzen, hetgeen van eene op Zuid-Beveland gelegene en aan Borssele grenzende heerlijkheid eene onmogelijkheid is. Dit een en ander merkten wij bij het doorloopen op. Naauwkeurig alle artikelen na te gaan, kan niet van ons gevergd worden; ook zijn wij daartoe niet in staat.
Van de volgende stukken hopen wij, bij tijdige toezending, tijdig berigt te geven.


Willem I en zijne Regering. 's Gravenhage, bij J.L.C. Jacob. 1842. In gr. 8vo. 15 bl. f : - 30.

Het verdient allezins goedkeuring, dat de zich niet genoemd hebbende Schrijver de pen heeft opgevat, om de verdiensten van den thans maar al te zeer miskenden en door velen, vooral eenigen tijd geleden, schandelijk verguisden Koning willem I kortelijk in het licht te stellen, en dien van het bestuur vrijwillig afgetredenen Vorst zoo veel mogelijk te verdedigen. Ook wij doen hulde aan de wijze, waarop de vorige Koning de aloude partijschap heeft doen vergeten; aan de onpartijdigheid, waarmede hij staatsdienaren en hooge ambtenaren koos, zoo wel uit hen, die weleer zijn Stamhuis vijandig waren, als uit den kring der

{==22==} {>>pagina-aanduiding<<}
oude voorstanders van oranje; aan zijne onvermoeide pogingen, om, door begunstiging der nijverheid, België, door de vestiging en eigene ondersteuning der Handelmaatschappij Noord-Nederland te doen bloeijen, en beider bevolkingen met elkander te verbroederen; aan den ijver, waarmede hij de staatszaken behartigde, de welwillendheid, waarmede hij elk aanhoorde; kortom, aan zijne toegankelijkheid voor het volk, en de wijze, waarop hij het jaren lang aan zich wist te boeijen. Wij erkennen, dat noch de Staten-Generaal, noch de Natie geheel zijn vrij te pleiten van medepligtigheid aan de dwaling eerst eener te onbepaalde vergoding van den geliefden Vorst, daarna eener te lang volgehoudene volharding in het niet willen aannemen der 24 artikelen. Wij erkennen, dat de oppositie eerst regt heeft veld gewonnen, nadat gebleken was van 's Konings voornemen tot een tweede huwelijk, en wel met de Gravin d'oultremont. Doch tot verdediging, althans tot verschooning van Noord-Nederlands Staten-Generaal en bevolking, valt echter niet weinig tegen den Schrijver aan te voeren. De volksvertegenwoordigers en de meerderheid der bevolking van Noord-Nederland waren veelal overdreven monarchaal en ministerieel gedurende de vereeniging met België, omdat zij bij de Katholijke oppositie de geheime bedoelingen der Jezuiten, en bij de Liberale oppositie den invloed der Fransche Propaganda vreesden. Van de uit Ultramontanen en Jakobijnen zamengevloeide Unionisten waren zij niet minder afkeerig. Daar men nu kiezen moest tusschen schragen of omverwerpen der bestaande Regering, deed dit menigeen ja zeggen, waar hij, in andere omstandigheden, neen zou hebben gezegd; even gelijk, bij de eenparige verwerping van het budget in
1840, velen neen hebben laten hooren, die in andere, dan de toen opgekomene omstandigheden, het ja zouden hebben uitgesproken. Men heeft den Koning helpen volharden, het is zoo; maar men meende in hem den Grooten Zwijger te zien, die meer wist, dan de Staatkunde hem toestond mede te deelen. Derhalve gevoelde men zich diep gegriefd, toen het scheen te blijken, hoe eene ongegronde hoop op onwaarschijnlijke kans de reden der volharding was geweest, en men kreeg berouw over een vertrouwen, dat uit edelmoedige en vaderlandsche beginselen ontstaan was. Men ergerde zich over het voorgenomen huwelijk met eene Belgin van afkomst en eene Roomschgezinde van geloof.

{==23==} {>>pagina-aanduiding<<}
Waarom? Dewijl men goed en bloed tot handhaving van den Troon had veil gehad; dewijl de opstand der Belgen aan Nederland velerlei smaad en miskenning, velerlei schade, ja zoo veel bloed en tranen gekost had; en met eene vrouw uit dat eigen ons zoo verguisd hebbende volk, met eene vrouw, die men zelfs verdacht dien opstand te hebben begunstigd, wilde onze Landgenoot, de als Vader des Vaderlands begroete willem I, huwen! En hij, de Vorst uit een Stamhuis, 't welk ook voor de zaak van Protestantisme en gewetensvrijheid zoo veel gedaan en geleden had, ja dáárdoor vooral zoo nationaal was geworden, meer dan eenig ander Vorstenhuis van Europa in deszelfs eigene Staten, hij zou huwen met eene Roomschgezinde, en wel van Belgische afkomst, waar de Jezuiten zoo veel invloed oefenen! - Dat de Troonopvolger, thans onze geëerbiedigde Koning, met eene Prinses van de Grieksch-Katholijke Godsdienst huwde, had niemand geërgerd: want men draagt het Catholicismus, waarmede de schismatiek genoemde Grieksche Kerk hoofdzakelijk instemt, geenen haat toe. Maar in Rusland heeft men geen' Paus; in Rusland geldt geen invloed van Jezuiten en Ultramontanen. Het was dus niet uit onverdraagzaamheid, dat men zoo opzag tegen een huwelijk van willem I met de Gravin d'oultremont. Trouwens men heeft geenen geest van ontevredenheid bespeurd, toen er gerucht was, eerst, van een huwelijk van den Prins van joinville met eene Prinses van oranje; daarna, van een' Prins van oranje met eene Prinses uit het Huis van orleans: want men weet, dat het Huis van orleans door geene Ultramontaansche inblazing geleid wordt. Men
beschuldige dus niet te sterk ons volk en zijne vertegenwoordigers!





Kort Begrip der Oude Historie, van Dr. H. Riedel. Iste Stuk. Oostersche Volken en Grieken. Te Groningen, bij W. van Boekeren. 1842. In gr. 8vo. VI, 287 bl. f 2-25.

Toen de Heer Dr. riedel het eerste Deel zijner meer uitvoerige Oude Historie uitgaf, beloofde hij, in de Voorrede van hetzelve, een Kortbegrip daarvan, ten gebruike voor Gymnasiën en middelbare Scholen, zamen te stellen. Hij voldoet thans aan zijne belofte, en geeft in een beknopt bestek het voornaamste van hetgeen hij in de twee Deelen

{==24==} {>>pagina-aanduiding<<}
zijner uitgebreidere Geschiedenis heeft behandeld, met dezelfde verdeeling van hoofdstukken en paragrafen. Dus vindt men hier niet alleen eene beknopte opgave der staatkundige gebeurtenissen, maar ook de hoofdtrekken der volksbeschaving, regeringsvorm en levenswijze, met eene korte schets der geschiedenis van kunsten, wetenschappen en letteren vereenigd; waardoor het een geschikte leiddraad wordt, om de algemeene geschiedenis der oudheid, volgens de vereischten der echte historische wetenschap en de behoeften van onzen tijd, te beoefenen.
Wij zouden echter dit Kortbegrip nog doelmatiger ingerigt houden, indien er eene aanwijzing der voornaamste bronnen en werken in voorkwam, waarin men het hier aangestipte kon bevestigd en nader uiteengezet vinden. Dit zoude hetzelve tot een Handboek der Oude Historie maken; terwijl het nu voor een Leesboek ten gebruike van jonge lieden wat dor is en er veel in voorkomt, hetgeen zij, bij ongenoegzaamheid van geschiedkundige en andere letterkundige en wetenschappelijke kennis, niet kunnen begrijpen. Daar tevens dit werkje voor eene handleiding der onderwijzers bij de behandeling der Oude Geschiedenis kan gebruikt worden, zoo zoude de aanwijzing, die wij op het oog hebben, hun zeer te stade gekomen zijn bij de voorbereidende lezing, die hen tot de opheldering, uitbreiding en ontwikkeling van de hier aangestipte punten moet in staat stellen.
De verdienstelijke en werkzame Schrijver zoude in dit gebrek nog eenigzins kunnen voorzien, indien hij op het einde van het tweede Stuk, waarmede waarschijnlijk dit Kortbegrip voltooid zal zijn, hoofdstuksgewijs eene beknopte aanduiding der voornaamste bronnen, en der geachtste geschriften der nieuweren, over het tijdvak der Oude Geschiedenis, gaf, ten einde bij het voor het onderwijs geschikt gebruik van dit werkje te kunnen worden nageslagen. Dit, dunkt ons, zoude de waarde daarvan voorzeker verhoogen, en het dienstbaar doen zijn voor de wetenschappelijke beoefening der Geschiedenis, die in ons Vaderland wel verdient aangemoedigd te worden.
Wij wenschen Dr. riedel lust, krachten en aanmoediging toe, om zoowel zijne uitgebreide Oude Historie, als het Kortbegrip van dezelve, met die zorg te kunnen afwerken, als hij aan het reeds in het licht verschenen gedeelte besteed heeft.






{==25==} {>>pagina-aanduiding<<}

Tableaux de l'Histoire de France depuis les temps les plus reculés jusqu'à nos jours, par D.M. de Superville. Middelbourg, J.C. et W. Altorffer. 1842. 8vo. III et 220 pag. f 2-40.

Toen wij den titel van dit werkje zagen, dachten wij er tafereelen der Fransche Geschiedenis in te vinden, in den smaak van de voortreffelijke Récits des temps Mérovingiens van aug. thierry; doch wij werden hierin teleurgesteld, toen wij hier niet dan vlugtige Schetsen en zeer korte en soms oppervlakkige overzigten aantroffen. Dit kon trouwens ook wel niet anders, als men in iets meer dan tweehonderd ruim gedrukte bladzijden, 1o. den inwendigen gang der maatschappelijke ontwikkeling in Frankrijk, 2o. de buitenlandsche oorlogen, en 3o. karakterschetsen der Fransche Koningen, waarvan er bijna dertig, met de mannen der omwenteling en napoleon, voorgesteld worden, vermengd met Hofanecdoten, wil zamendringen. In zijne inleiding zegt de Schrijver, dat hij bij voorkeur voor deze onderwerpen de Fransche taal gekozen heeft, om dezelve meer eigenaardig voor te stellen, en de aanhaling uit de Fransche Schrijvers in den oorspronkelijken tekst te kunnen geven. Hierin heeft hij voorzeker geen ongelijk; maar men zou, bij zijne betoonde belezenheid in de schriften der oudere en der hedendaagsche Fransche Geschiedschrijvers, als guizot, thierry, la cretelle en capefigue, iets meer grondigs meer uiteengezets van hem verwacht hebben. Indien hij de Essais sur l'histoire de France en de Leçons sur la civilisation de l'Europe van guizot en de meesterlijke Inleiding van de reeds genoemde Récits des temps Mérovingiens, met de Lettres sur l'histoire de France en de Dix années d'études historiques van aug. thierry, meer had bestudeerd, zoude hij voorzeker een juister en grondiger tafereel van den gang de beschaving en ontwikkeling, van den
regeringsvorm en de staatkundige instellingen van Frankrijk gegeven hebben, en daardoor van zelf gebragt zijn op het standpunt, om de tweede en derde afdeeling zijner taak minder kort en oppervlakkig te behandelen.
Desniettegenstaande laat zich dit werkje op sommige plaatsen met genoegen lezen, en zij, die met de Geschiedenis van Frankrijk bekend zijn, zullen er veel stof tot herinne-
{==26==} {>>pagina-aanduiding<<}
ring in aantreffen. Maar zij, die hieruit deze Geschiedenis in haar geheel zouden willen leeren kennen, zullen zich hierin, om de onvolledigheid van dit geschrift, voorzeker bedrogen vinden. Hoezeer dus dit eerste bekende letterkundig voortbrengsel van den Heer de superville, ofschoon niet geheel onverdienstelijk, niet aan onze verwachting heeft voldaan, zouden wij hem wel durven aanraden, in het vervolg eens, met meerdere uitvoerigheid, een zeker tijdvak of eenige hoofdgebeurtenissen der Fransche Geschiedenis te behandelen, in den geest en de manier van den meermalen aangehaalden beroemden aug. thierry, die in zijne Histoire de la conquête de l'Angleterre par les Normands een meesterstuk heeft geleverd. De druk en uitvoering doen den Uitgeveren eer aan.





Gedenkschriften van den Majoor W.P. d'Auzon de Boisminart, Ridder, Kommandant-Directeur van het Invalidenhuis te Leyden. Iste Deel. Tijdvak van 1788-1806. 's Gravenhage en Amsterdam, bij de Gebr. van Cleef. 1841. In gr, 8vo. 333 bl. f 3 - :

Aan een vroeger door den Schrijver in het licht gegeven gedeelte van zijne Gedenkschriften, behelzende zijn wedervaren in Rusland in 1812, vielen aanprijzende beoordeelingen, eene gunstige ontvangst en zelfs eene tweede uitgave ten deel. Van onderscheidene kanten werd de Heer de boisminart opgewekt, om een geheel verhaal te leveren van alles, wat hem merkwaardigs gedurende zijne militaire loopbaan wedervaren is, en hij voldoet aanvankelijk aan deze opwekking, door de uitgave van dit eerste Deel. Bij wijze van inleiding verhaalt de Schrijver kortelijk het een en ander over zijne geboorte, afkomst en vroegste jeugd, tot aan zijne intrede in den krijgsstand in het jaar 1788. Onder de Stadhouderlijke regering diende hij als kadet bij de artillerie tot in het jaar 1795, na de omwenteling in genoemde jaar achtereenvolgens bij de rassemblementen in het Hanoversche en in de Nassausche Staten, bij het Rijks-contingents-bataillon Oranje-Nassau, en ging vervolgens over in Oostenrijksche dienst onder een regement Huzaren, werd door de Franschen krijgsgevangen gemaakt, ontvlugtte, en werd bij een regement Jagers der Hollandsche brigade in Engeland

{==27==} {>>pagina-aanduiding<<}
geplaatst. Na de afdanking van die brigade in 1802, keerde de Schrijver voor een' korten tijd in het vaderland terug, begaf zich naar Duitschland, en werd, na tot nog toe in minderen rang te hebben gediend, als officier aangesteld in dienst van den Vorst van Fulda (naderhand Koning willem I der Nederlanden). In den oorlog van napoleon tegen Pruissen in het jaar 1806 werd, tijdens de bezetting van Dortmund, de kompagnie, bij welke hij diende, gezonden, eerst naar het hoofdkwartier van den Koning van Holland te Hamm, vervolgens naar Nijmegen, en eindelijk werd hij bij de Hollandsche legermagt ingelijfd. Met het einde van des Schrijvers emigratie en zijne terugkeering tot de vaderlandsche krijgsdienst wordt dit Deel besloten.
In eenen zoo woeligen tijd, in de verschillende landen en plaatsen, waar de Schrijver zich bevond, kon het wel niet anders, of hem moesten talrijke en opmerkelijke krijgsavonturen ten deel vallen. Deze verhaalt hij zonder eenigen tooi. Nogtans is zijn verhaaltrant in allen deele belangwekkend. Ook houden wij het er voor, dat men hem veilig kan gelooven, als hij verzekert slechts de waarheid te hebben geschreven. Al het verhaalde draagt, onzes oordeels, het inwendig kenmerk der geloofwaardigheid. Het moge nu waar zijn, dat de hier geboekte geschiedenis in de hoofdzaak de geschiedenis is van ieder der lotgenooten van den Schrijver, verre is het er van af, dat dit de waarde van het werk zou verminderen. Het ware te wenschen, dat meerdere getuigen der groote gebeurtenissen van onzen tijd hunne opmerkingen aan de vergetelheid ontrukt hadden. Menige onverklaarbare gebeurtenis wordt begrijpelijk, menige schijnbare tegenstrijdigheid wordt opgelost door de opmerkingen van ooggetuigen en van hen, die aan de gebeurtenissen, al is het dan niet altijd in den hoogsten rang, een werkzaam aandeel namen. Hierdoor zijn zulke gedenkschriften allezins bruikbare bronnen voor de beoefening der Geschiedenis. Daar nu, bij het reeds genoemde goede, het werk ook een zeer aangenaam onderhoud verschaft, aarzelen wij niet hetzelve aan te bevelen, en te wenschen, dat de Schrijver, door eene gunstige ontvangst bij onze lezende landgenooten, tot voortzetting en voltooijing van zijnen arbeid worde aangemoedigd.






{==28==} {>>pagina-aanduiding<<}

Herinneringen van mijn verblijf op Sumatra's Westkust gedurende de jaren 1831-1834, door den Isten Luitenant der Infanterie J.C. Boelhouwer, Ridder. 's Gravenhage, bij de Erven Doorman. 1841. In gr. 8vo. 184 bl. f 1-60.

Verhalen van het verblijf in vreemde landen kunnen om verschillende redenen der aanbeveling waardig geacht worden. Somtijds zijn zij modellen van stijl en verhaaltrant, en kunnen zelfs, wanneer daarin over de meest bekende en beroemde plaatsen, die reeds menigmalen beschreven zijn, gehandeld wordt, nogtans hoogst belangwekkend zijn. Somtijds echter zijn de berigten en het verhaal zelf, ook dan wanneer de stijl en schrijfwijze veel te wenschen overlaten, van zoodanig gewigt, dat zij de aanwezige gebreken doen verschoonen, en den berigtgever het oordeel doen verwerven, dat hij wèl gedaan heeft met zijne herinneringen in het licht te geven. Uit dit laatste oogpunt beschouwd, kunnen wij onze goedkeuring niet weigeren aan den Heer boelhouwer, wegens de openlijke mededeeling van zijne berigten. Moge ook later eenig letterkundige meer wetenschappelijk over Sumatra en het aldaar voorgevallene in de op den titel genoemde jaren handelen, zoo zullen toch deze Herinneringen, wegens de persoonlijke deelneming van den Schrijver aan gewigtige wapenfeiten, wegens zijne daardoor verkregene ervaring en, zoo het ons voorkomt, ook wegens zijne waarheidsliefde, eene bron zijn, die niet te versmaden is; terwijl lezers, die tevreden zijn met eene beschrijving en verhaal in eenen dagelijkschen gemeenzamen toon, ook niet onvoldaan zullen blijven bij de lezing van deze Herinneringen.


Naamlijst van allen, die sedert de oprigting der Algemeene Doopsgezinde Societeit, in 1811, hunne studiën aan derzelver Kweekschool begonnen of voleindigd hebben; benevens aanwijzing van de verschillende standplaatsen der Predikanten, enz. Te Leeuwarden, bij W. Eekhoff. 1841. f 1-80; op doek en met rollen f 3-30.

Ofschoon Recensent niet zeggen kan, dat het uitgeven van

{==29==} {>>pagina-aanduiding<<}
zulk eene Naamlijst, gelijk deze, eene dringende behoefte was, daar men met behulp van de jaarlijksche Verslagen der Algemeene Doopsgezinde Societeit en der Naamlijsten van Doopsgezinde Gemeenten en Leeraren, in 1815 en 1829, en der Jaarboekjes, in 1837 en 1840 uitgekomen, dezelfde aanwijzing zou kunnen doen, die ons hier geleverd wordt, zoo zag hij echter deze Tabel met genoegen verschijnen. Men vindt hier toch met één oogopslag alles bij elkander, en zoo wordt voorzeker alle nasporing veel gemakkelijker gemaakt; terwijl er daarenboven van gemelde Societeits-Verslagen waarschijnlijk niet vele voltallige exemplaren meer bestaan zullen. Ook levert ons de vervaardiger, (de Eerw. k. ris, op de Joure) onder de rubriek van Aanmerkingen, in de laatste kolom, een kort maar zakelijk en naauwkeurig overzigt van de voornaamste lotgevallen der Kweekschool en Societeit, sedert de oprigting der eerste in 1735. Gelijk dus in het algemeen, zoo prijzen wij deze Naamlijst bijzonder aan voor alle Doopsgezinde Kerkeraden, Predikanten en Studenten, en houden wij het daarvoor, dat dezelve hunne kerkekamers en studeervertrekken versieren zal; daar alles op eene zeer nette en keurige wijze is uitgevoerd. Aanmerkelijke fouten zijn ons niet voorgekomen; behalve dat wij eens Berta in plaats van Beerta zien gespeld, en in de tweede kolom, regel 30 van onderen, Westzanen voor Zaandam zien genomen.


De Gheber, een Fragment van een Turksch Verhaal. Naar het Engelsch van Byron, door W.v.d.W.V. Te Leiden, bij H.W. Hazenberg en Comp. In gr. 8vo. IV en 75 bl. f 2-40.

In No. IX van het vorige jaar gaf Rec. eene beoordeeling van den Gjouwer van ten kate, en zeide daarbij, dat hij verwacht had, nog eene andere vertaling van dit dichtstuk van byron ten zelfden einde te zullen ontvangen. Kort na de plaatsing dier aankondiging werd hem ook het stuk toegezonden, waarover hij dan zijn gevoelen moet zeggen.
Gunstig werd hij vooringenomen door datgene, wat hij in de Voorrede las. De Vertaler verklaart, het nonum prematur in annum van horatius te hebben behartigd, en zijne Vertaling, het werk van jeugdige geestdrift voor den En-
{==30==} {>>pagina-aanduiding<<}
gelschen Dichter, later tweemalen te hebben omgewerkt; stroeve constructiën en harde verzen verontschuldigt hij met zijne zucht, om zoo weinig mogelijk van het origineel af te wijken. Zietdaar twee loffelijke eigenschappen, de zucht om zijn werk te volmaken, en die om getrouw het oorspronkelijke terug te geven; twee punten, waarin hij gunstig afsteekt bij den Heer ten kate, die zich haast met alles, wat hij dicht, in het licht te zenden, en die er zich weinig over bekommert, of hij zelfs den toon en trant van den oorspronkelijken Dichter teruggeeft.
Wanneer wij nu vragen, hoe de zich niet uitdrukkelijk noemende Vertaler zich van zijne taak heeft gekweten, zoo moeten wij hem in het algemeen den lof toezwaaijen, dat hij in de daad getrouwelijk het stuk van byron heeft zoeken weder te geven. Op vele plaatsen geschiedt dit bijna woordelijk. Ziet hier een uit vele voorbeelden:

With sabre shiver'd to the hilt, 
Yet dripping with the blood he spilt, 
Yet strain'd within the sever'd hand 
Which quivers round that faithless brand; 
His turban far behind him roll'd 
And cleft in twain its firmest fold; 
His flowing robe by falchion torn 
And crimson, as those clouds of morn, 
That, streak'd with dusky red, portend 
The day shall have a stormy end enz. 
 
't Zwaard sprong tot aan 't gevest van een, 
Maar bloed kleeft om de splinters heen; 
Schoon afgebrokkeld en vergruisd, 
Blonk nog het lemmer in zijn vuist; 
Ginds lag zijn tulband in het zand 
Doorkloofd tot op den gouden rand; 
Verscheurd door 't staal was zijn gewaad 
En rood, als de Ooster dageraad, 
Als hij voorspelt, met strepen vuur, 
Den storm, die woedt in 't avonduur. 


Wil men ter vergelijking eenige regels zien, waaruit men met vrij veel billijkheid de getrouwheid kan beoordeelen, waarmede ten kate, en waarmede de ongenoemde Vertaler is te werk gegaan, Rec. wil ten voorbeelde kiezen eenige

{==31==} {>>pagina-aanduiding<<}
regels, in zijne vroegere aankondiging ook aangehaald. Het Engelsch heeft:

Waste not thine orison; despair 
Is mightier than thy pious prayer. 
I would not, if I might, be blest; 
I want no paradise, but rest. 


Ten kate vertaalde:

Wat prevelt gij met dof geluid 
Uw vrome paternosters uit? 
De wanhoop, die mijn hart verplet, 
Is sterker, dan uw smeekgebed. 
Al mocht ik, 'k zou geen hemellust, 
Die 't vuur terugriep op mijn wangen, 
Geen heil, geen zegening verlangen; 
'k Behoef geen paradijs, maar rust. 


De ongenoemde:

Verspil uw taal niet; want uw vroom gebed 
Heeft minder magt dan 't leed, dat mij verplet. 
Al kon zulks, 'k heb in 't zalig zijn geen lust, 
Geen paradijs begeer ik, - enkel rust. 


Rec. prijst deze getrouwheid hoogelijk; zij geeft ons een veel beter denkbeeld van byron's poëzij, dan de verwaterde en opgesmukte verzen van ten kate. Byron's trant was kort, krachtig, afgebroken zelfs; en wie dat uit zijne stukken wegneemt, berooft hem van eene eigenaardige schoonheid. Op enkele plaatsen intusschen komt het Rec. voor, dat de ongenoemde Vertaler zijnen auteur niet regt heeft verstaan. Zoo zijn de regels:

Far, dark, along the blue sea glancing, 
The shadows of the rocks advancing 
Start on the fisher's eye like boat 
Of island-pirate or Mainote. 


door ten kate zeer goed vertaald:

Ver werpt de hemelhooge rots 
Heur schaduw over 't golfgeklots, 
Die zich vertoont gelijk de boot 
Van een vrijbuiter of Mainoot, 



{==32==} {>>pagina-aanduiding<<}

waarin wij alleen het hemelhooge zouden willen missen. Maar de ongenoemde verstond blijkbaar den zin niet, en gaf ook geen' zin, als hij zegt:

Ver langs de blaauwe golven blinkend, 
En dan weer achter klippen zinkend, 
Schijnt het den visscher als een boot 
Van eilandroover of Mainoot. 


Zoo is ook des Dichters denkbeeld geheel niet uitgedrukt bl. 44:

Wordt droefheid opgevolgd door eenzaamheid, 
Klein is de rust, die zij in 't hart verspreidt; 
De ledigheid, die in den boezem huist, 
Zoude elken schok zelfs danken, die vergruist. 


De tweede regel drukt flaauw uit, wat byron bedoelt:

Release from pain is slight relief. 


Maar de twee laatste regels zeggen iets geheel anders:

The vacant bosom's wilderness 
Might thank the pang that made it less. 


Liever een nieuw hartzeer voelen, dat die verlatenheid minder maakte, dan zoo verlaten te blijven! Dat is de zin, dien ten kate, schoon omschrijvende, beter heeft uitgedrukt:

De dorre woestenij van 't harte 
Zou smachten kunnen naar 't verdriet, 
Dat weder de opgedroogde bron 
Der zielsgevoelens vullen kon. 


Voor de twee laatste regels zou men iets anders wenschen, al ware het alleen, omdat zij eene ongelukkige uitwerking van het gebruikte beeld zijn; maar de bedoeling des Dichters is hier goed gevat. Nog een voorbeeld. Bl. 59:

Zijt gij, geliefde, thans geheel van aard verkeerd, 
Dat ge u mijn oog vertoont en toch mijn smart vermeert? 
Was ooit uw liefde zoo onmenschlijk koud? 
Ik lijd niet meer, zoo 'k u in de armen houd, 
U, de eenge hoop, waar 'k ooit op heb vertrouwd! 



{==33==} {>>pagina-aanduiding<<}

Hier is de bedoeling geheel niet gevat, of althans geheel niet uitgedrukt:

And art thou, dearest, changed so much, 
As meet my eye, yet mock my touch? 
Ah, were thy beauties e'er so cold, 
I care not, so my arms enfold 
The all they ever wish'd to hold. 


De Gheber verbeeldt zich zijne geliefde te zien; hij wil haar omarmen, maar omvat een ijdel niet. Zijn oog ziet haar dus; maar haar voelen kan hij niet. Dat drukt hij in den tweeden regel uit. Kon hij haar slechts omarmen, al was zij (haar lijk) dan ook nog zoo koud, dat zou hem niet afschrikken.
Zooveel wat de getrouwheid der vertaling betreft. De Dichter zelf verontschuldigt met zijne zucht, om getrouw over te brengen, de harde en stroeve verzen, die er mogten zijn overgebleven. Rec. moet erkennen, dat er nog al eens enkele regels voorkomen, die zulk eene verontschuldiging behoeven. Doch over 't geheel draagt het stuk blijken van ook in dit opzigt met zorg behandeld te zijn. De groote aanmerking zou zijn, dat er nog al eens een en ander wordt gevonden, dat om het lieve rijm daar staat en er niet behoorde te staan. Zoo leest men bl. 6 een vonk van vroegere faam, waar vuur moet worden gelezen; bl. 10: Gij draagt - de blijken, om op ontwijken te rijmen; t.z.p. voorbijsnelde en toen nederdook, in strijd met den zin, om te rijmen op spook; bl. 13:

Dat tijdstip, dat zijn lot besloot, 
Wie meet de lengte, die 't hem bood? 


regels, die, even als de onmiddellijk voorafgaande, hoogst gebrekkig zijn. Bl. 19: elke vingerdruk, die kleefde, om op streefde te rijmen; bl. 51 voor that love was mine, dan droeg ik steeds haar teeken; platheden vindt men elders, b.v. bl. 52: men zag haar heel zijn leven; t.z.p. om 't laag genot naar hooger kring te streven; bl. 54: al mijn doen en laten, enz. enz.
Al deze voorbeelden, die gemakkelijk te vermeerderen waren, vooral als men stootende regels en harde constructiën wilde opzoeken, toonen, dat de Vertaler het werktuigelijke

{==34==} {>>pagina-aanduiding<<}
der kunst niet altijd in zijne magt heeft. Het is niet genoeg, dat hij den zin getrouwelijk wedergeeft; hij had ook meer en doorgaande moeten toezien, dat de gekozene uitdrukkingen en woorden waardig, niet te plat of te gemeenzaam waren. En dat dit niet altijd is geschied, daarvan mogen de aangehaalde regels het bewijs leveren.
Met dat al staat, onzes inziens, deze vertaling boven die van ten kate. Aan deze laatste laten wij gaarne het regt wedervaren, dat zij fraaijere en meer vloeijende verzen levert; maar van byron's dichttrant, vooral ook in dit stuk, geeft zij ons geen denkbeeld. Dat krijgt men veel meer door de getrouwe, maar niet zelden eenigzins stroeve vertaling van W.v.d.W.V. Kon deze zich eene meerdere gemakkelijkheid van versbouw eigen maken, hij zou ons uitstekende bewerkingen van vreemde dichtstukken kunnen geven; en gaarne betuigen wij onze hoop, dat hij het bij dezen eersteling niet zal laten blijven.





De Buren. Door Frederike Bremer. II Deelen. Te Groningen, bij W. van Boekeren. 1842. In gr. 8vo. 637 bl. f 5-80.

Wij stemmen allezins in met het gunstige oordeel van eenen Duitschen Recensent over de begaafde Schrijfster van dezen Roman, hetwelk in het voorberigt van den Vertaler is opgenomen. Anderen zullen misschien meenen, dat het te eenvoudig, te weinig piquant is; ons daarentegen bekoorde de eenvoudige huiselijkheid, de tevredenheid met kleinigheden, die alom blijkbaar uit het hart der Schrijfster in hare voordragt en stijl zijn overgestort. Die eenen Roman leest om het verrassende van ingewikkelde situatiën, of om sterke indrukken van ijselijke tooneelen, late dezen gerust liggen; zijn smaak is te overprikkeld, om hem zonder geeuwen te lezen; maar die behagen schept in de geestvrucht eener talentvolle Vrouw, wier zuiver gevoel, wars van alle overspanning, zich het liefst in den huiselijken kring beweegt, die van alles partij trekt, om hare lezers in haren eenvoudigen zin te doen deelen, - de zoodanige zal ongetwijfeld met ons deze Zweedsche Schrijfster zelfs lief krijgen onder het lezen. De geschiedenis overigens, in het eerst bijna zonder eenigen knoop, wordt later nog al ingewik-
{==35==} {>>pagina-aanduiding<<}
keld; immers genoeg, om van deze zijde te behagen. De titel is min of meer vreemd, en ware, dunkt ons, indien men het boek niet naar den hoofdpersoon Bruno Mansfeld had willen noemen, beter in dien van Moeder en Zoon veranderd. Voor jonge meisjes achten wij dezen Roman eene bijzonder nuttige lectuur. Zij zullen er in zien, wat eene vrouw eigenlijk beminnelijk maakt en aan hare bestemming doet beantwoorden.
De vertaling is zeer zuiver; slechts een paar malen deden leef wel en vast (fast, bijna) ons aan het Duitsch denken, waaruit het boek, daarin uit het Zweedsch vertaald, is overgebragt. Jeuzelachtig (D. I, bladz. 19, geene drukfout voor beuzelachtig, althans dit woord zou kwalijk in den zin te pas komen) en monter, voor opgeruimd, (D. II, bladz. 129) zijn kleine vlekken in de uitdrukking. Dat jacob zeven en nog eens zeven jaren om Rebecca zou hebben gediend, is (D. II, blad. 204) een klein bokje, hetwelk wij niet eens aangewezen zouden hebben, indien wij wezenlijke aanmerkingen op deze boekdeelen gehad hadden.





Vaderlandsch Leesmuseum, voor aankomende en volwassene Jongelingen en Meisjes. Opengesteld door eenige Vrienden der Geschiedenis en Letteren, onder Redactie van G. Engelberts Gerrits. Met Platen. Te Amsterdam, bij Weytingh en van der Haart. (Zonder Jaartal.) In 8vo. VII en 259 bl. f 3 - :

Het doel en de strekking van dit werkje wordt, in het Voorberigt, door de Redactie, opgegeven. De Geschiedenis, bij voorkeur de Geschiedenis des Vaderlands, de Aardrijkskunde en Natuurlijke Historie zullen de stoffe aanbieden, om de aandacht en belangstelling te boeijen. De Zedekunde zal door aanlokkende verhalen aandringen op de gemoedelijke vervulling van alles, wat wij, als mensch en Christen, niet kunnen verzuimen, zonder ons duurzaam geluk op het spel te zetten. In hoeverre nu, dit de voornaamste grondslagen uitmakende, waarop het gebouw van dit Leesmuseum rusten zal, de voorkomende stukken, uit de opgegevene vakken genomen, hieraan beantwoorden, blijkt uit de inhoudsopgave, voor het werkje geplaatst. Alles, in dezelve vermeld,

{==36==} {>>pagina-aanduiding<<}
is geschikt, om het doel en de strekking, die zich de Redactie met de uitgave voorstelt, te bereiken: vele bijzonderheden, onze geschiedenis, de zeden en gewoonten onzer voorvaderen betreffende, worden hier, naar aanleiding van het geleverde uit van meteren, van wijn, van berkhey, alkemade, scheltema en anderen, aangetroffen. Geschieden zedekundige verhalen worden hier geleverd; en de keus, die de Redactie uit den voorraad, bij vroegere en latere Schrijvers voorhanden, gedaan heeft, verdient lof. Bij sommige stukjes worden de namen der Schrijvers vermeld; bij andere worden zij niet opgegeven. Sommige stukjes zijn in hun geheel overgenomen; andere zijn bij wijze van uittreksel geleverd. Dat dier Echtgenooten van Tooverij beschuldigd, en waarvan de Redactie hier de bijzonderheden mededeelt, trof Rec. aan in de Beschrijving van Oudewater; in welke Beschrijving wij nog onder de Leges, hier niet aangeteekend, vinden opgegeven 12 stuivers voor de vrouw, die de van tooverij beschuldigde vrouwen, vóór dat zij gewogen werden, moest ontkleeden. (Zie Beschrijving der Stad Oudewater, Delft 1747.) Indien men misschien, kieschheidshalve, gemeend heeft van dezen post niet te moeten gewagen, dan had men in den tekst ook van de handeling geene melding moeten maken: de vrouw, die dit werk verrigtte, was eene Sage-femme.
Wanneer men in dit Leesmuseum wenscht voort te gaan met Poëzij te leveren, dan zorge de Redactie, dat zij stukjes geve niet zoo gerekt als dat, getiteld: de gevolgen van het spel. Nooit hebben wij van den Dichter a.a. woesthoff iets gelezen; maar coupletten als deze:

Uw broeder, die u teêr bemint, 
Is brenger van den brief, 
En van het nevensgaande goud; 
Hij heeft u ook zoo lief. 


Zijn beneden het peil van alle dichterlijke waarde.
Met het vers zoude Rec. echter nog eenigzins meer vrede hebben dan met sommige der steendrukjes, die het boekje versieren (men leze ontsieren.) De Stichters Enkhuyzer Almanak levert ze, in verhouding, veel beter. Vele der hier voorkomende zijn eene schande voor den tijd, waarin de Lithographie, ook voor dergelijke werkjes, zulke bevallige,

{==37==} {>>pagina-aanduiding<<}
welgeteekende en goed uitgevoerde tafereeltjes aanbieden kan. Men zie de ellendige figuren bij het stukje: Het Middagmaal, (de historie met dien bok) op welk plaatje de Steenteekenaar wel de grooste bokken tegen de regelen der Teeken- en Doorzigtkunde gemaakt heeft; terwijl overigens, buiten de twee van de Steendrukkerij van h.j. backer, de andere meer of minder slecht zijn. 't Is te bejammeren, zulke wanstaltige voorstellingen in dit boekje aan te treffen! Liever geen platen dan zulke, die, wanneer de vreemdeling ze ziet, hem van de hoogte onzer kunst al een zeer ongelukkig en beklagenswaardig denkbeeld moeten inboezemen. Papier en druk zijn anders goed, en de correctie is vrij naauwkeurig: bl. 60 staat ennuis, lees ennius.
Bij den vloed van werkjes voor de jeugd, en bij de gelegenheid, die er dan toch, voor aankomende en volwassene jongelingen en meisjes in dien stand, waarvoor dit boekje bestemd schijnt, voorhanden is, om met de zaken, hier vermeld, ook op andere wijze bekend te worden, zal de tijd moeten leeren, in hoe ver de onderneming der Redactie, om dit Leesmuseum voort te zetten, slagen zal. Dat zij haar doel moge bereiken, is echter de wensch van Rec., die zich verzekerd houdt, dat onder het opzigt van den Heer engelberts gerrits de keuze der stukken altijd wel leerzaam en belangrijk blijven zal.


Almanakken voor 1843.


(Eerste Verslag.)

De steller van het verslag der Almanakken-literatuur, die deze taak sedert eenige jaren voor dit Tijdschrift tracht te volvoeren, wil niet ontveinzen, dat hij zulks met eenigen schroom verrigt. Men kan toch onderstellen, dat de goede smaak der Redactiën reeds over de betrekkelijke waarde van het in de onderscheidene Jaarboekjes opgenomene beslist heeft. Riekt het dan niet min of meer naar betweterij, wanneer wij over het eene of andere een min gunstig oordeel uitspreken? Maar - men heeft ons deze Almanakken ter beoordeeling toegezonden; het publiek verwacht, als naar gewoonte, een recenserend verslag; wij dringen ons oordeel

{==38==} {>>pagina-aanduiding<<}
aan niemand als onfeilbaar op, en de bewustheid bovenal bemoedigt ons, dat wij zonder vooringenomenheid ten goede of ten kwade onze gedachten mededeelen, en alleen gedreven worden door zucht voor de vaderlandsche letteren en vaderlandsche poëzij. Ref., die deze betuiging van geheeler harte doet, treedt uit dien hoofde ook met eenige vrijmoedigheid tot zijne opgenomene taak, en begint met te verzoeken, dat het den Muzen-Almanak niet belge, wanneer hij niet, als naar gewoonte, aan het hoofd van ons verslag staat. Wij hebben hem tijdig ontvangen, ten deele ook reeds gelezen, maar moeten hem nogtans tot ons tweede verslag bewaren, waar hij eervol zal aan het hoofd staan. Alzoo vangen wij aan met:

Aurora; uitgegeven door Mr. J.J.D. Nepveu. Te 's Gravenhage, bij K. Fuhri. f 4-90.

Dit duurste, maar ook prachtigste onzer pracht-jaarboekjes behoort ook ditmaal, even als de Muzen, niet anders tot dit jaar, dan door het: voor 1843, op den titel.
Van de zeven platen, waarmede Aurora, behalve eenen porseleinen titel, fraai met goud, uitgedost is, zijn ditmaal vier Engelsche en drie (een meer dan verleden jaar) Hollandsche staalgravures. De eerste stelt voor de genezing van den blinde te Jericho door den Heiland, waarbij s.j. van den bergh een lief gedichtje heeft gegeven, slechts hier en daar een weinig stroef van versificatie. Ook bij een der Engelsche platen gaf hij er een. De stukjes van dezen reeds vroeger niet ongunstig bekenden Dichter zijn dit jaar in dezen en in de andere Almanakken van eene bijzondere lieftalligheid. Zoo is het in den Muzen-Almanak met een stukje: Leven; in het Schoone en Goede met Kusjes (naar janus secundus.) Dergelijke poëzij is wel niet die bruisende, als een bergstroom stortende, gelijk wij die, ook op onzen bodem, kennen; zij is zacht als eene murmelende beek, maar houdt zich (en dit houden wij in onze prozaïsche eenvoudigheid voor eene groote verdienste) vrij van dat Byronniaansche klagen en zuchten over de allerbitterste verdrietelijkheden, waaraan de Dichter (qua talis, want anders heeft, even als in proza, elk huis zijn kruis) blootstaat. Ach! zoo zijn zij er, die hunne doffe toonen voor het oor van Nederland slaken; en wij zouden hen met innig mede-
{==39==} {>>pagina-aanduiding<<}
lijden beklagen, indien wij niet wisten, dit zoo wat cum grano salis op te vatten. Men hoore greb eens:

Al geeft het heden niets, dan smart en angst en plagen, 
Voor hem, die Dichter heet, enz. 


Het vuur, (daarop komen eigenlijk die klagten neder) dat in de borst des Dichters brandt, verteert hem; zijn hoog, Goddelijk leven in de poëzij, te midden van eene wereld zonder gevoel en medelijden met hun rampzalig gloeijen, moordt hem; en toch - hij moet zingen, want: est Deus in nobis. Zoo is er vrij wat van dien klinkklank in de voortbrengselen van sommige aankomende Poëten, hetwelk wij in onze eenvoudigheid liever hadden, dat zij maar voor zichzelve hielden. Van der hoop, de afgod van die school, was daarmede ook gul genoeg, en dit heeft meer navolgers gevonden, dan zijne echte poëzij, die ook minder bereikbaar is. Maar wij moeten het greb toegeven:

In deez' eeuw van verlichting en menschlijke trots, 
In deez' dagen van twijfling en aanschenning Gods 


is het niet uit te houden, en vooral voor iemand, die

een zending heeft van boven. 


Dit is geen grootspraak, neen!

Bedenk: Gods gezanten zijn niet meer van de aard, 
Maar de magt des Profeets is den Dichter bewaard. 


Hoeden af! Maar tegen deze profane gelijkstelling van den Dichter onzer dagen met Gods oude Profeten zal da costa, wiens voorbeeld ten bewijze wordt aangehaald, wel ernstig protesteren. En daarmede stappen wij af van al die zwartgallige bombarie, die bij ons niet veel hooger staat, dan dronkenmanspraat.
Wij zijn min of meer van den koers geraakt, en vooral van van den bergh af, die een Winterliedje geeft bij een wintergezigt van schelfhout, welken wij met een dergelijk lief plaatje in het Schoone en Goede terugvinden. Een gedicht van ten kate bij het laatste plaatje: Johanna van Vlaanderen en Boudewijn IX, is niet zonder verdiensten. Er zijn zelfs fraaije plaatsen in, die het ons doen bejamme-
{==40==} {>>pagina-aanduiding<<}
ren, dat dit dichtstuk al te gemanierd is. Ook wil ons dat splitsen in afdeelingen en gedurig veranderen van maat niet bevallen. Het is mode: dat is waar; maar is het goed? De overwintering op Nova Zembla, de inneming van Damiate, Klara en Ewoud van tollens zijn ook vrij uitvoerig, zijn ook in den poëtischen verhaaltoon, hebben ook afwisseling van tooneelen en sprekers, doch loopen, zonder dat springen, in rollende Alexandrijnen voort, welke ten kate, blijkens een gedeelte, ook goed in zijne magt heeft. De opheldering tot dit stuk, achter aan het boekje geplaatst, is weder niet zonder de ostentatie, die wij van hem gewoon zijn, en die insgelijks doorkijkt in eens Ridders klacht, waarin de taal der veertiende eeuw is nagebootst, zoodat bijna elk woord eene verklaring noodig heeft. Intusschen mogt men zich, voor zulke prachtboekjes schrijvende, wel wat meer de moeite van het beschaven geven. Dan zou men geene harde regels gedoogen, als:

Hij treurt om meer dan macht en wereldluister: 
Waar 't dit alleen, dat ijzer wierd fluweel; 
Maar in den Vader heeft de Vorst geheel 
Zich opgelost, en staart hij op zijn kluister, 
Hij ziet hem niet, maar droomt van een wier ziel 
Zich droeviger dan 't smartlijk ijzer hardde. 


Men zou dan ook het oude kunstje van vondel niet navolgen, en Ketenprangk schrijven, om het rijmwoord op dank te wringen, en evenmin spreken van een oord der doemenis. Ja, 't is wat te zeggen, zoo als de geduldige taal onder de handen van sommigen onzer nieuwe poëten te lijden heeft! Zoo worden ruïnen, volgens lublink weddik, in zijne anders veelzijdig fraaije Gedachten op den Drachenfels,

door worm en rups bekropen en beladderd, 


en

Stijgt de voogd van 't slot op 't staalbekleedde ros. 


Meppen en ten kate weten in de maat geen' weg met het epitheton reusachtig, weshalve beiden er reuzig van maken, en de laatste ook nog reusacht. Zoo hebben wij altijd aan huppelen een denkbeeld van vreugde gehecht, doch leeren hier van van de poll, in een vers op een' Waterval, dat

{==41==} {>>pagina-aanduiding<<}
een hart van weemoed ophuppelt. Dat antilopen draven met tredgeschal, vernemen wij uit het licht van den Harem, waarin van der hoop, van wien het een nagelaten dichtstuk is, weder met allerlei versmaat voor den dag komt, en Mahomedanen, zoo 't schijnt, door klokken tot het gebed laat noodigen:

De bidklepper dreunt langs de heuvelen heen, 
En roept Allah's kroost ten gebede bijeen. 


waarvoor wij zouden schrijven:

De stem des Muëzzims roept op tot gebed, 
En klinkt van den hoogen Moskee-minaret. 


Alrunen kent de mythologie van ‘Allah's kroost’ evenmin; op tonen (klanken), hetwelk, ondanks de taalkennis van den Heer ten kate, het meervoud is van toon, teen (vinger van den voet), maken wij tegen hem geene aanmerking, omdat, blijkens de spelling van andere stukjes, dit eene eigenheid van den Redacteur schijnt te zijn.
Bij de Engelsche platen behooren: de reeds genoemde Ridders klacht; Kindergebed, door lesturgeon, fraai; Jagers Klaartje, een lied in den ouden trant, van ten kate, waarin hij uitmuntend kan slagen, en Lina, door van zeggelen, vloeijend. Van de poëzij zeggen wij nu niets meer, dan dat men hier, behalve het boven aangehaalde van van der hoop, nog een nagelaten dichtstuk vindt, van nierstrasz, aan een' Vondeling, met wien calisch hetzelfde onderwerp behandelt; dat Karel aan Betty van withuys, Huibert en Klaartje van ter haar, en boven alles Vaarwel aan Java van meijer, wezenlijke sieraden dezer verzameling zijn. Huibert en Klaartje is eene uitstekende bewerking van eene Oostfriesche vertelling, waarvan in eenen anderen Almanak eene minder gelukkig geslaagde voorkomt.
Een woord nog slechts over het proza. De schuld eener Moeder, een zeer goed geschreven verhaal, maar welks afloop men gemakkelijk kan vooruitzien, van henriette maria l...., opent den bundel; de Armeniër, een vaderlandsch verhaal van den Redacteur, is niet zonder verdienste, doch, vreemd, daar het van die hand is, zeer ontsierd door drukfouten; naar Zomerzorg, door kneppelhout, is

{==42==} {>>pagina-aanduiding<<}
niet onaardig; ons dunkt echter, dat van de grondstof meer partij ware te trekken geweest.
Ondanks al deze aanmerkingen, mogen wij ook dezen Jaargang van dit prachtboekje aanbevelen. Van de keurige uitvoering te zwijgen, zou zijn, eenen lof terughouden, waarop de Uitgever alle aanspraak heeft.
De


Almanak voor het Schoone en Goede. Te Amsterdam, bij G.J.A. Beijerinck. f 1-80.

is dit jaar bijzonder schoon en goed; en dit zegt veel van een Jaarboekje, dat altijd heeft uitgemunt door keurigheid van inhoud, bevalligheid van vorm, netheid van plaatwerk, en daarbij goedkoopheid in prijs. De biddende Agnes tegenover den titel behoort bij een verhaal in proza van e. van randerode, dat men van geene te groote waarschijnlijkheid zal beschuldigen. Fransche officieren uit het leger van lodewijk XIV te laten spreken van ‘rondslaan als malle Jan onder de hoenders,’ is toch wat zonderling; en waarom er Fransche zinsneden doorloopen, begrijpen wij niet, daar de Schrijver hun Hollandsche gesprekken in den mond legt, omdat hij een Hollandsch verhaal schrijft, maar het overigens van zelf spreekt, dat de onderstelde personen zich wel geheel en al van hunne moedertaal zullen bediend hebben. Apropos: van Fransch. Een prozastukje in deze taal van clavareau staat hier min of meer vreemd. Tweederlei liefde van heldring is een zeer onbeduidend stukje, gemaakt voor een allerliefst plaatje naar eene schilderij van den bekwamen, reeds overleden de lelie. De Gedachten van kieft zijn niet alle van kieft, maar ten deele van jean paul, en als zoodanig zeer bekend. - Gij preest daar, hooren wij zeggen, dezen Almanak, en maakt toch nog al vrij wat aanmerkingen. - Het proza is dan ook het minste; hierna beter schrijft de Almanak; deze schrijft het ook, want tegen het volgende jaar wordt eene bijdrage toegezegd van ‘de bekwame Schrijfster, die dezen Almanak zoo dikwerf met de vruchten van haren geest opluisterde.’ (Mejufvrouw toussaint?)
Onder de meestbekende Dichters, in de jaarboekjes doorgaans optredende, behooren: b.ph. de kanter, hier en in Aurora met uitmuntende rijmelooze jamben; lesturgeon,

{==43==} {>>pagina-aanduiding<<}
die vier stukjes geeft ‘in de May’; sifflé, die het Schoone en Goede bezingt; vinkeles, van wien wij elders, en ook hier, fraaijer verzen lezen, dan Despo's dood; de jonge tollens; greb, over wien boven; p. moens, gevoelvol over de Vaderlandsliefde; withuys, met een fragment uit een uitvoeriger dichtstuk: Avilda, of de Noormannen in Kinheim, hetwelk naar het geheel doet verlangen; beets, met een dichtstukje aan Ceres, gelijk in Aurora op Isebel; ter haar, wiens fiksche trant zich niet verloochent, terwijl hij aan Nanny zingt; warnsinck, met een roerend verhaaltje van eene treffende gebeurtenis, die misschien niet waar is, maar zeer wel waar zou kunnen wezen, en eene ernstige waarschuwing behoort te zijn tegen het onbedachtelijk toevertrouwen van kinderen aan dienstboden en bangmaken der kleinen voor den ‘zwarten man,’ omtrent wien de jeugd niet altijd zoo verlicht denkt als Pietje bij van alphen; troulja geeft een bruiloftsvers met wel niet nieuw, maar toch aardig aangebragt gebruik van zee- en scheepstermen; doijer bezingt de verwisseling des jaars, de greuve Laura's liefde, beide bijzonder zuiver van versificatie. Maar wij zouden, zoo voortgaande, haast den inhoud gaan opschrijven, die trouwens weinig anders dan regt schoons en goeds zou opgeven. Deze drieëntwintigste jaargang sluit zich waardiglijk aan zijne voorgangers. Ook de nog niet genoemde plaatjes zijn zeer fraai: een stil water naar schelfhout, waarbij een fragment van helaas! wijlen onzen staring;
floris I, slapende bij Nederhemert, waar hij door den Grave van Kuyk verraderlijk vermoord werd, en mooi Aaltje in 't sleedje van haar neef, naar eene lieve teekening van de vletter. Het eerste en laatste munten vooral uit.


Nederlandsche Volks-Almanak. Te Amsterdam, bij J.H. en G. van Heteren. f : - 75.

De Heer pol te Amsterdam, die als Redacteur het voorberigt onderteekent, schrijft daarin, dat de vorige jaargangen van dezen Almanak slechts een zeer onvoldoend antwoord konden geven op de vraag, in hoeverre de inhoud den naam van Nederlandschen Volks-Almanak regtvaardigde, en voor welke lezers dezelve uit hoofde van dien naam bestemd was. Dit geschiedt met aanwijzing van eene nu daargestelde verbetering, eigenlijk daarop nederkomende, dat er niets ver-
{==44==} {>>pagina-aanduiding<<}
taalds in is opgenomen, hetgeen wij op zich zelf wel goedkeuren, maar waarover zulk een hiatus promissoris niet noodig was. In den Kalender worden gepastelijk dagteekeningen van vermaarde gebeurtenissen uit de vaderlandsche geschiedenis aangewezen, wel wat spaarzaam, maar zoo houdt men nog wat over voor het vervolg. Het proza telt vier stukken: Keizerin theophania en Graaf diederik II door den Redacteur, niet kwaad, en over het geheel goed gecostumeerd; - de Oom, door den Schrijver van de Neven, een gewoon Romannetje, over de gewone schijven loopende, en geene buitengewone verdiensten bezittende van lossen, geestigen stijl, waardoor zich anders een zoo afgesleten onderwerp had moeten aanbevelen; - het sterven van Burgemeester hooft door Mej. toussaint, waarin de uitmuntende, gespierde stijl der bekende Schrijfster en hare levendige schildering ons ongelijk beter bevielen dan het tafereel zelf, waarin wij meer den heidenschen heldenmoed van eenen cato b.v. dan den Christelijken opmerken, en waarin de figuur van den Predikant ons eene mislukte tirade toeschijnt, ofschoon niet half zoo erg als in den Almanak voor Hollandsche Blijgeestigen, waar een verhaal eenig en alleen geschreven schijnt, ten einde eenen
Godsdienstleeraar in een allerbelagchelijkst daglicht te stellen; iets, waarvan wij de aardigheid niet begrijpen, te minder omdat men niet gewoon is, Advokaten, Doctoren, Notarissen en anderen aldus te persifleren. Het laatste prozastuk betreft Batavia's Kerkhof, een eiland, door schipbreukelingen eenigen tijd bewoond. Welk nut of genoegen de Heer koppius beoogde met het nederschrijven van zulke afgrijselijke misdaden, in 1628 door scheepsvolk gepleegd, betuigen wij niet te begrijpen. Niemand zal het tot zijne leering of uitspanning kunnen herlezen, en voor het historische nut is het geval te onbeduidend, en mist, bij verwarde dagteekeningen, de geschiedkundige kritiek. Van de verzen achten wij de Monnik uit het klooster Sion door dorbeck, arme oude luidjes door potgieter, en Lochem door van heteren de minste niet. De drie Volksliedjes van heije mogen als straatliedjes behagen, volk heeft hier den zin van plebs, en daarvoor mag het gaan. Eene naar het schijnt nieuwe Redactie en een aangekondigd veranderd oogpunt van beschouwing - dit verschoone de uitvoerigheid onzer aankondiging.

{==45==} {>>pagina-aanduiding<<}

Wij ontvingen eenige provincialen. Den jongsten nemen wij eerst.


Noord-Brabandsche Volks-Almanak. Eerste Jaargang. Te 's Hertogenbosch, bij P.R.D. Müller. f : - 90.

Ontbrak het der in staatsrang eerste provincie van ons vaderland tot hiertoe aan haar Volks-Jaarboekje, wij hebben de eer, den eersteling ook daarvan te presenteren. De inhoud is voor het doel over 't geheel zeer gepast. Het algemeen overzigt der provincie, uit het naauwkeurige werk van den Heer van der aa getrokken, staat hier regt op zijne plaats. Iets over de Peel maakt bekend met een weinig bekend oord; Dr. wap spreekt over j. ingenhousz. Kan die man met zijnen stijl niet beter teregt? Hoe komt men dan toch aan eenigen naam in onze Letterkunde? Één proefje slechts, de keuze van epitheta. Hij noemt zijn stukje een beknopt opstel. Beknopt doet aan veel zaken in weinig woorden denken; kort is hier de zin, waarin het genomen wordt. Na verloop van eenige jaren ontwaakte de zucht om zijn vaderland weder te zien, in 't gemoed van den schranderen Noord-Brabander. Ingenhousz was zeker een schrander geleerde, maar wat komt zulks hier te pas? Een misslag nopens dezen geleerden Natuurkundige was ingeslopen in de Geschiedenis der Nederlandsche Letteren en Wetenschappen ‘van den zoo veel geschreven hebbenden van kampen.’ Wat moet er dit bij doen? Of is het eene soort van schimp? Van kampen schreef veel, zeer veel; maar wij schatten het minste zijner werken hooger, dan het beste van den Heer wap. Belangrijker is iets over het Graafschap Bokhoven, door Jonkhr. Mr. martini van geffen. Een dichtstukje van Ds. pape werd vroeger elders geplaatst. Het Land der Liefde van ten kate heet een ex tempore; vijf vloeijende coupletten, ieder van vier regels in trippelmaat -
credat Judaeus Apella!
Deze Almanak is zeer wijd gedrukt, en bevat alzoo minder, dan men voor 90 cents kon verwachten. In den Kalender is geen dag zonder Heilig.
Komende tot den


Groninger Volks-Almanak. Te Groningen, bij J. Oomkens. f : - 75,


{==46==} {>>pagina-aanduiding<<}

herhalen wij den lof, vroeger meermalen aan de naauwkeurigheid van het zoogenoemde Kalenderwerk gegeven. Daarvan gesproken, valt ons in, dat wij in onderscheidene Almanakken op den 18 Junij vonden: Dank en Biddag. Dat is niet zoo, al geeft men in sommige steden nog lijsten van teksten, gepredikt op den Dank- en Bededag, 18 Junij, dit en dat jaar. Het is niets minder of meer, wanneer het op een' Zondag valt (zoo als in dit jaar), dan de, altijd op den derden Zondag van Junij te houden, godsdienstige gedachtenisviering van de overwinning bij Waterloo, zoo als de Groninger het ook heeft. Doch dit in het voorbijgaan. Het mengelwerk blijft zich in provinciale belangrijkheid eveneens gelijk, schoon min of meer op dezen en den Utrechtenaar de bedenking te maken ware, dat de hoofdstad van het gewest verreweg het meeste is bedacht. Ook kunnen wij het vroeger opgemerkte weder niet verzwijgen, dat de behagelijkheid van den vorm der oudheidkundige mededeelingen niet overal genoegzaam beantwoordt aan de belangrijkheid der zaken. Het denkbeeld van Volks-Almanak staat niet genoeg op den voorgrond. Tot het buitenaf belangrijkste rekenen wij: Rudolph agricola, wiens afbeelding het boekje versiert, en het Burgerweeshuis, beide door Mr. tresling; bijzonderheden uit vorige eeuwen (een vervolg) door Dr. zuidema, en de Gilden (ook een vervolg van beekhuis. De plaatjes zijn beter uitgevoerd, dan vroeger wel eens het geval was.
Nog één' provinciaal ontvingen wij:


Utrechtsche Volks-Almanak. Te Utrecht, bij L.E. Bosch. f 1 - :,

die, even als vroeger, de berigtgever is, welke gemeenten zijne provincie telt, met hoeveel zielen en welke burgervaderen, benevens aanwijzer der bestuurders van burgerlijke, regterlijke en wetenschappelijke Collegiën in de hoofdstad, van Gedeputeerde Staten en Ridderschap af, tot wijkmeesters en deurwaarders toe. Van het mengelwerk staan proza en poëzij afzonderlijk geschaard, het laatste te onbeduidend om er bij te verwijlen. Van het eerste is het meeste hier zeer goed geplaatst. De bijdrage van den Eerw. van spall kon even goed in elken anderen Almanak staan; van someren's iets over het Graafschap Holland, in verband tot het

{==47==} {>>pagina-aanduiding<<}
Utrechtsche Bisdom, is dood oppervlakkig; het overige betreft meest of Paus adriaan, of trijn van leemput, of de voormalige en hedendaagsche gesteldheid der stad Utrecht; niet zonder eenige stokpaardigheid van den uitgever, die zich door bijdragen en zorg voor de nette uitvoering van dezen, in waarde over 't geheel toch toenemenden Almanak verdienstelijk maakt.
Bij deze gelegenheid kondigen wij, omdat het ons verzocht is, aan, het ons eerst onlangs ter hand gekomen:


Jaarboekje van de Provincie Noord-Holland, voor 1842; inhoudende: de namen der Leden van het algemeen en provinciaal Bestuur, van de onderscheidene Collegiën en Administratiën, van de Gemeente-, Dijk- en andere besturen, Maatschappijen, Genootschappen, enz. enz. in Noord-Holland gevestigd. Te Amsterdam, bij G.J.A. Beijerinck. f 1-50,

waarvan de titel den inhoud genoegzaam doet kennen, en dat bovendien, als tot het verledene jaar behoorende, slechts eenvoudige aanmelding vordert.
Eer wij van Noord-Holland echter afstappen, vermelden wij nog:


Zaanlandsch Jaarboekje. Te Zaandijk, bij J. Heynis, Tzn. f : - 75,

hetwelk op eene doelmatige wijze wordt volgehouden. De proeve van eene Geschiedenis der Zaanlanden wordt door honig voortgezet, maar nog niet geëindigd. De meesten der overige prozastukken zijn enkel van plaatselijk belang, overeenkomstig de strekking van het jaarboekje. Lief en leed uit het leven van een' Koopman door den reeds genoemden Schrijver laat zich niet onaangenaam lezen, maar is overigens in gang en afloop geheel op de leest van dergelijke kleine vertellingen geschoeid. Over het toetssteentje der lijst van Zaanlandsche woorden en spreekwijzen, als zoodanig in het werk van den Eerw. van geuns opgegeven, kunnen wij niet oordeelen, als daar ter plaatse niet zoo naauwkeurig met het taaleigen bekend. De dichtstukjes zijn meestal Zaanlandsch van oorsprong, en dat zal wel de reden der plaatsing zijn, want de poëtische verdiensten der meesten zijn niet

{==48==} {>>pagina-aanduiding<<}
groot. De uitvoering blijft zich gelijk, en is Noord-Hollandsch, dat is, net.


Almanak voor Hollandsche Blijgeestigen. Te Schoonhoven, bij S.E. van Nooten. f : - 60.

Proza en poëzij staan niet meer, als vroeger, afzonderlijk, en gelijk de bonte plaatsing, zoo is de inhoud van het meeste overeenkomstig den titel. Een paar lieve, vloeijende gedichtjes van den jongen tollens, een ander van dusseau, en eene vertaling van - H, met het daarop volgende, staan hier minder gepast. De Schout van Goschénen en de Bouwmeester, door J.v.D. Thz., en de Vergelijking door bierman, bevielen van het dichtmatige, met kleine stukjes van J. de Q... ons het beste. Op een Familietafereel maakten wij boven (Ned. Volks-Alm.) reeds eene aanmerking. De vertelling van krabbendam beweegt zich op het gebied der lagere, schoon niet lage, boert.
Van dezelfde pers komen:


Almanak voor Dienstboden, f : - 40,


en Miniatuur-Almanak voor Kinderen, uitgegeven door T. van Spall en P.J.V. Dusseau. f : - 50.

Het laatste is een aardig, zeer klein boeksken voor Kinderen; wij twijfelen niet, of deze nieuwe proeve van Almanak-uitgeven zal door meerdere jaargangen gevolgd worden. De plaatjes zijn zeer lief; de Kalender even als voor groote menschen. Hij kon hier wel gemist worden.
In dien voor Dienstboden staan een paar vertoogjes; het overige is in den meer levendigen, en daardoor voor Dienstboden, die minder tijd en beschaving hebben tot diep en langdurig nadenken, geschikteren vorm van verhaaltjes. De geest is Godsdienstig en Christelijk, meer dan vroeger wel eens uitkwam. Het plaatje schonk reeds de Blijgeestigen-Almanak voor 1840. Het is net gemikt, dat het onderschrift: daar knalde een schot, bladz. 57, op beide, overigens gansch uit elkander loopende vertellingen past. Hier zal 't er om gedaan zijn.




{==49==} {>>pagina-aanduiding<<}

Boekbeschouwing.

Algemeene Geschiedenis des Israëlitischen Volks van den vroegsten tot op onzen tijd; door Dr. J.M. Jost: uit het Hoogduitsch vertaald, door M. Mijers, onder toezigt en medewerking van Jz. J. Lion. Iste Deel. Te Leeuwarden, bij J.J. van Gelder. 1842. In gr. 8vo. XVII en 378 bl. Bij inteekening f 3-25. Buiten inteekening f 3-90.

Onder de wetenschappelijke werken, op historisch grondgebied in den laatsten tijd verschenen, bekleedt zeker het in Duitschland met roem bekende werk van Dr. jost, over de geschiedenis der Israëliten, eene eerste en voorname plaats. Het vrije standpunt, waarop zich de Schrijver heeft geplaatst, het gebruik, door hem gemaakt van menig resultaat der nieuwere Critiek, de diepe blik, dien hij slaat in de bijzondere berigten, uit de gewijde oorkonden of andere bronnen ontleend, alles duidt aan, dat wij hier een wezenlijk nieuw en zelfstandig onderzoek op dit nog zoo weinig bearbeide terrein van theologische en historische wetenschap voor ons hebben. Bevoegde beoordeelaars meenen, dat door het werk van Dr. jost (vooral ook door zijne uitvoerige Gesch. der Israëliten seit der Zeit der Maccabeen, in 9 deelen te Berlijn in 1831 verschenen) een wezenlijke voortgang op dit veld van onderzoek heeft plaats gegrepen. Geen wonder, dat het in Duitschland eene algemeene bewondering heeft opgewekt, en dat ook in Engeland eene vertaling van hetzelve het licht ziet. Ons publiek is daarom den Heere mijers en vooral den Heere lion dank verschuldigd voor de moeite, aan de bearbeiding dezer vertaling besteed.
Om het werk van jost in het regte licht te plaatsen, is het noodig, ons nader met zijn standpunt bekend te maken. Hij laat het eigenlijke theologische in de geschie-
{==50==} {>>pagina-aanduiding<<}
denis van Israël geheel onaangeroerd. Hij beschouwt haar niet als geschiedenis van Gods oude openbaring, en laat zich met de wonderverhalen, gedurig in dezelve voorkomende, alleen dàn gedeeltelijk in, wanneer zij in onafscheidelijk verband staan met gewigtige ontwikkelingen in het volksleven van Israël. Dit alles is, naar zijne meening, vreemd aan het standpunt der geschiedenis. Dit laatste bepaalt zich alleen tot het daarstellen van het gebeurde en deszelfs, door het vorschend oog beschouwde, oorzaken en gevolgen. Ook, waar het de hoogere critiek geldt van de bronnen der geschiedenis, de boeken des O.V., neemt de Schrijver als historicus veel aan, hetgeen den Theoloog zwarigheid zou baren. De echtheid van den geheelen Pentateuch staat bij hem op zeer losse schroeven. De boeken, naar josua, de Rigteren, samuël en de Koningen genoemd, houdt hij voor zeer laat, en meerendeels pas na de Babylonische gevangenschap geschreven. En den invloed van Mythen of Sagen op den inhoud of in den vorm hunner voorstelling acht hij geenszins eene ongerijmdheid. - Het oordeel over het werk van jost moet dus van de vragen afhangen: in hoever zulk eene zuiver historische, van het positief Openbaringsgeloof onafhankelijke voorstelling van de geschiedenis der Israëliten mogelijk zij, dan of deze laatste juist door deze afscheiding haar eigenaardig karakter verliest? Die de eerste vraag bevestigend, en
de tweede ontkennend meent te mogen beantwoorden, heeft alle reden, om met het werk van Dr. jost hoogelijk te zijn ingenomen. Die op het tegenovergestelde standpunt staat, zal hier veel vinden, dat hem bevreemding, ja, waarom het woord niet genoemd? ergernis kan baren. Want de streng geloovige opvatting van al het buitengewone, dat in de Israëlitische geschiedenis voorkomt, wordt hier bijna nergens toegelaten, maar, of met stilzwijgen voorbijgegaan, of ontzenuwd en bestreden. Rec. acht zich ongeroepen, deze vragen hier opzettelijk te beantwoorden. Het standpunt van jost meent hij pas regt te kunnen beoordeelen, als het werk in deszelfs geheel is verschenen, en niet nu nog slechts het eerste deel voor ons

{==51==} {>>pagina-aanduiding<<}
ligt. En naar de verschillende wijze, waarop men meent de bovengenoemde vragen te moeten beantwoorden, zal ook het oordeel uitvallen over bijzondere gedeelten van dit boek. Van een theologisch standpunt beschouwd, kan menige gissing verwerpelijk en gewaagd voorkomen, die, op een rein historisch terrein overgebragt, vernuftig, ja aannemelijk kan schijnen.
Maar, hetzij men des Schrijvers gronddenkbeelden moge deelen of niet, altijd blijft zijn werk hoogst belangrijk. Over menige bijzonderheid uit de geschiedenis der Israëliten doet hij een nieuw en treffend licht opgaan. Tot de vereffening van vele Chronologische bezwaren levert hij hoogstopmerkenswaardige bijdragen. Bij menige gaping in de geschiedverhalen komt hij ons met gissingen te hulp, die, zoo al geene onbepaalde goedkeuring, echter altijd nadere toetsing verdienen. In één woord, het werk van Dr. jost komt ons voor, door geen beoefenaar der geschiedenis te kunnen gemist worden en in iedere Theologische Bibliotheek eene plaats te verdienen. Wel zal hij op het laatstgenoemde grondgebied menige welgegronde tegenspraak moeten verduren; maar, zoo uit deze tegenspraak slechts winst wordt getrokken voor het rijk van waarheid en deugd, zal de Schrijver haar zeker gaarne vernemen.
In vier deelen zal dit werk het licht zien, waarvan, zoo mogelijk, iedere drie maanden een deel zal verschijnen. De inteekening voor de volgende deelen zal tot de uitgave van het tweede deel geopend blijven. Moge dezelve allerwegen ruime deelneming vinden, en alzoo de bearbeiders dezer vertaling door een ruim debiet aangemoedigd worden! Zij verdienen die aanmoediging, om de loffelijke wijze, waarop zij zich van de bewerking des eersten deels hebben gekweten. De aanteekeningen van den Heer lion mogen door niemand worden overgeslagen: zij verhoogen de waarde van het werk. Alleen hadden wij gewenscht, dat derzelver volledigheid nog bevorderd ware door wat ruimer gebruik der werken van voltaire. Het tegenwoordige 1ste deel behandelt de Israëlitische geschiedenis

{==52==} {>>pagina-aanduiding<<}
tot aan den dood van saul. Wij zien met belangstelling het vervolg van dit werk te gemoet. Het worde door den geleerden met nut, door den beschaafden met oordeel des onderscheids gebruikt!





Stichting en troost; een Godsdienstig Leesboek voor beschaafde Christenen. Naar het Hoogduitsch van K.M. Kirchner, Evang. Luth. Pred. te Frankfort a/m., door J.P. Riedel, Predikant te Eenrum. Te Groningen, bij R.J. Schierbeek, Jr. 1841. In gr. 8vo. XIV, 325 bl. f 2-90.

Aan stichtelijke huisboeken hebben wij geen gebrek. Het vertaalde van ewald en anderen, met het oorspronkelijke van verwey, corstius, en weder vele anderen, kan in die behoefte ruim en rijk voorzien. Omgewerkte, tot vertoogen ingekorte leerredenen, opwekkingen, aanleidingen, en wat niet al, waarvan het getal legio is, en dat waarlijk in zijne soort uitstekend mag genoemd worden, gelijk er dan ook onder is, hetwelk, blijkens herhaalde uitgaven, sterk gezocht was en blijft. Uit dit oogpunt alzoo schijnt de overzetting van een huisboek, gelijk dat, welks titel aan het hoofd dezer aankondiging staat, geene noodige zaak te zijn; maar dat behoeft in onzen tijd ook niet. Wanneer alleen noodzakelijke boeken in het licht kwamen, konden wij wel met één nommer Recensiën in een geheel jaar toekomen, en dan nog uitgewerkte beoordeeling van alles geven. Nuttig kan echter deze stichtelijke lectuur zijn; zij zal dit ook, zoo wij ons niet vergissen. Want, behalve den rijken inhoud, heeft het boek veel, waardoor het zich aanbeveelt. Daartoe rekenen wij inzonderheid, vooreerst, dat het zich door verstandige, overtuigende redenering meestal vrij houdt van dat over en over gemoedelijke, waardoor vele schriften, die zich voor stichtelijke huisboeken uitgeven, niet kwalijk naar kommen watermelk gelijken; vervolgens, dat het geene bijzondere kerkgenootschappelijke vlag voert, maar de algemeene Christe-
{==53==} {>>pagina-aanduiding<<}
lijke waarheid in de liefde voorstaat; ook, dat het door eene gepaste afwisseling voor onderscheidene menschen en in onderscheidene omstandigheden kan nuttig zijn; en eindelijk, om niet meer te noemen, dat het den Goddelijken persoon van jezus christus, den levenden Heer der gemeente, gepastelijk op den voorgrond plaatst, zijne leer niet verheffende ten koste van hetgeen Hij
op aarde deed en nog doet in den hemel. Door dit laatste sluit het zich naauw aan eene beschouwingswijze van het Evangelie, die in den laatsten tijd ook bij ons meer heeft veld gewonnen, en die hier op nieuw blijkt, ook uit een praktikaal oogpunt, alles vóór zich te hebben.
Bij deze algemeene kenschetsing van het boek voegen wij enkel nog eene korte opgaaf van den inhoud. Zoek eerst het koningrijk Gods - het aanbiddelijk Godsbestuur (namelijk, hoe God in de geschiedenis des menschdoms en van elken mensch zigtbaar is) - de ware dankbaarheid jegens God (als kenbaar in de wijsheid, met welke wij Hem vreezen; in den eerbied, met welken wij Hem belijden; in de liefde, met welke wij Hem aanhangen, en in de trouw, met welke wij Hem gehoorzamen) - christus ons van God geworden tot wijsheid, tot regtvaardigheid, tot heiliging, en tot verlossing (waarin, gelijk ook in het volgende - christus een voorbeeld in lijden en in sterven - het straks genoemde denkbeeld bijzonder op den voorgrond staat) - het avondmaal (in vier korte vertoogen) - de jeugdige leeftijd (eene ontwikkeling van, of eigenlijk soort van omgewerkte preek over 2 Tim. II:22, gelijk over het geheel de vertoogen iets hebben, dat eene oorspronkelijke hoedanigheid van leerredenen verraadt) - ouderenpligt - de kunst, om altijd vrolijk te zijn - (waartoe als regelen worden aangeprezen: het geweten zuiver te houden; zich te wachten van den waan, dat men op aarde volkomen gelukkig kan zijn; den zin voor ware vreugde bij zich aan te kweeken; naar onpartijdige beschouwing van levensrampen te trachten: dit een en ander wordt met opwekking besloten) - het koningrijk der hemelen gelijk eene parel - de zelf-
{==54==} {>>pagina-aanduiding<<}
zucht (in aard, werking en schadelijken invloed beschouwd) - de ondank (op soortgelijke wijze. Wij hadden dit liever ondankbaarheid genoemd gezien, omdat het spraakgebruik aan het eerste woord de doorgaande beteekenis van het
ondervinden van ondankbaarheid heeft gehecht. Men beloont met ondankbaarheid. Men wordt beloond met ondank. Zoo wordt het althans meest gebezigd) - de hoofdtrekken van het beeld der liefde (vertrouwen, onvermoeide werkzaamheid, zelfverloochening, geduld, heilige moed) - de weg ten eeuwigen leven - de lotgevallen der waarheid op aarde - de pligt, om Godsdienst te bevorderen (als zijnde onze Godsdienst eene des lichts, der liefde, der kracht, en der vertroosting) - het lot, miskend te worden (als zich uitstrekkende over ons denken, gevoelen, gelooven en werken) - de vrije en de knecht (een woord vooral over onze vrijheid in christus) - het leven eene bedevaart (de punten van vergelijking zijn: de aanvang met zeer ongelijke toerustingen, de voortgang op uiteenloopende wegen, het einde aan hetzelfde doel, bij verschillende reizigers) - blijf met ons, want het is bij den avond (eigenlijk een overzigt over een inwendig menschenleven; een der minst heldere stukken van den bundel, gelijk reeds het gekozen opschrift duister is) - de kunst, om de vreeze des doods te overwinnen - de dood onder het beeld van den slaap (geen stilstand, maar rust der uitgeputte natuur, die met nieuwe kracht ontwaakt; einde van de zorgen en den strijd; bedaring van den verwarden loop onzer gedachten, inbeeldingen en hartstogten; kortstondige scheiding van geliefden, met welke het ontwaken hereenigt. Voorts, om gerust te gaan slapen, en om gerust te sterven, moet men op God vertrouwen en een goed geweten bezitten) - eindelijk, de waarschuwende stemmen der graven.
De vertaling is loffelijk, zoodat de stijl, die in het oorspronkelijke nog al beeldrijk schijnt te zijn, ook in de overzetting levendig en onderhoudend is.



{==55==} {>>pagina-aanduiding<<}

Het zichzelven verdrukkend Sion in Nederland onder het oordeel Gods, beschouwd in eene klagte tegen het onregtvaardig uitoefenen der kerkelijke tucht, en deszelfs verwoestende gevolgen in de Christelijke afgescheidene Gemeente te Amsterdam. Door A. van den Brink, Lidmaat derzelve Gemeente. Te Amsterdam, bij B.J. Hoogkamer. 1842. In gr. 8vo. 95 bl. f : - 60.

Wie lust heeft tot het lezen van de onzinnigste dweeperij, koope dit vlugschriftje, en wie nog niet vóór het bereiken der helft oververzadigd is, die verdient den lof des gedulds nevens job. Iets ter proeve:
‘De ouderling middel, zijne toestemming gegeven hebbende, om den volgenden Donderdagavond zulks te doen (iemand te bezoeken), zoo bepaalde de Heere hem Dingsdag, Woensdag en eindelijk des Donderdags morgens met bijzondere kracht bij Ps. LVIII:2.’
‘Toen ik nog een onnoozel kind was, leefde ik altijd als onder het alziend oog; de Heere zag alles, en wist alles.’ [later niet??] ‘Zoo was het dan, als ik eens op zekeren avond te bed liggende, wenschende des morgens vroeg op te staan, en niet wetende, hoe ik zou wakker worden, dacht, ik zal het aan den Heere vragen, dat die mij moge roepen, zoo als ik ook deed; en juist op dien tijd, als ik gebeden had, werd ik tot tweemaal bij mijn naam genoemd. Dit nu was ik geheel vergeten’ ‘[hoe is 't mogelijk?] en toen nu de Heere er mij bij bepaalde, was het mij, alsof ik nog op dat plaatsje lag, toen de naam van arend mij als door de ooren klonk, en ik behoefde nu niet meer te vragen, of ik een geroepene was.’ (De man had getwijfeld, of hij een geroepene was in den bij de vromen aangenomen zin, niet iemand, die, zoo als men zegt, gepord wordt.)
Wat is dat nu? domheid, dweeperij, of Godslastering? Het heeft veel van het laatste, en dat men zulke dwaasheden in de Gemeente der Afgescheidenen te Amsterdam te

{==56==} {>>pagina-aanduiding<<}
keer gaat, bewijst, dat niet allen er zóó dwaas zijn, als de Heer arend van den brink.





Natuurkundige Verhandeling van de Hollandsche Maatschappij der Wetenschappen te Haarlem. Tweede Verzameling. 1ste Deel. Te Haarlem, bij de Wed. A. Loosjes, Pz. 1841. In 4to. XXIV en 131 bl. en 18 Platen. f 6-50.

Directeuren der Hollandsche Maatschappij der Wetenschappen hebben besloten, de eerste verzameling der Natuurkundige Verhandelingen dier Maatschappij te doen eindigen met het 24ste deels 2de stuk, 't welk ons nog niet in handen gekomen is (het eerste stuk van dat deel zag in 1838 het licht). Met het voor ons liggende deel vangt dan eene nieuwe verzameling aan, in 4o formaat gedrukt, waarin de Verhandelingen doorgaande in het licht gegeven zullen worden in de taal, waarin zij geschreven zijn. Vroeger werden zij, gelijk bekend is, in het Nederduitsch vertaald. Wij twijfelen niet, of deze verandering zal bij de meeste beoefenaars der wetenschappen bijval vinden: deze zullen toch liever het oorspronkelijk opstel van den Schrijver lezen, dan eene niet altijd getrouwe, somtijds gebrekkige en doorgaans stroeve vertaling. Ook het formaat is meer geschikt voor geschriften van dezen aard, die veelal met platen voorzien zijn.
Het eerste deel der nieuwe Verzameling, waarvan wij thans een beknopt verslag geven, behelst twee stukken, beide van botanischen inhoud. De eerste is eene Prijsverhandeling van f.t. kützing, over de verandering van lagere Algenvormen in hoogere, en ook in geslachten van verschillende familiën van hoogere cryptogamen van celachtige structuur. Tot deze Prijsverhandeling behooren al de bij dit deel gevoegde platen. De overgangen, waarover hier gehandeld wordt, zijn door onderscheidene waarnemers aangenomen, die zeer eenvoudige plantaardige vor-
{==57==} {>>pagina-aanduiding<<}
men somtijds in hoogere vormen zagen overgaan of wel onder andere omstandigheden zagen blijven bestaan in hunnen oorspronkelijken onontwikkelden toestand en zich als zoodanig voortplanten. Andere Schrijvers ontkenden zulks. Er is in dit opzigt in de laatste tien jaren vooral eene merkwaardige omkeering der heerschende meening op te merken. Terwijl in het eerste vierde deel dezer eeuw de generatio aequivoca (Urbildung) onder de Duitsche natuuronderzoekers vele aanhangers telde, heeft men later, en vooral sedert de ontdekkingen van ehrenberg in de kleine wereld der zoogenoemde Infusie-diertjes, het gebied dezer oorspronkelijke vorming steeds enger gezocht te omsluiten, ja zelfs geheel getracht op te heffen. 't Komt ons voor, dat er in de wijze, waarin men de waarnemingen van ehrenberg opgevat en toegepast heeft, overdrijving is; en zeker is de tegenwoordige toestand der ontwikkelingsleer, vooral de door schwann voorgedragene leer der cellen, in tegenspraak met de zoo stellige meening van vele nieuweren, dat alle organische wezens veel zamengestelder zijn dan men meent, en dat er geene eenvoudige grondvormen zijn, die den aanvang der organische wezens uitmaken. Sedert men algemeen aanneemt, dat de evolutie ons de vorming van het embryo
niet verklaren kan, dat het eene wezenlijke epigenesis is, sedert dien tijd is, dunkt mij, het ontkennen van alle Urbildung eene inconsequentie en een teruggang. De tijd zal hier zekerlijk de volkomene waarheid meer en meer aan het licht brengen. De voor ons liggende Verhandeling van kützing, waarin de Urbildung aangenomen wordt, en waarnemingen worden medegedeeld aangaande de ontwikkeling van Conferven, Vaucheriën, Mossen en Lichenes uit groene bolletjes (Protococcus agardh) zal zeker niet aan de meerderheid der natuurkundigen bevallen, en tegenspraak uitlokken. Maar waarnemingen laten zich niet dan door naauwkeuriger waarnemingen wederleggen, en wij willen dan ook den Schrijver niet beschuldigen, dat hij het veld der waarneming verlaat, om zich in bespiegelingen toe te geven. 't Geen ons echter in zijn geschrift mishaagt, is het jagen naar vreemde woorden

{==58==} {>>pagina-aanduiding<<}
en derzelver smakelooze aaneenkoppeling. Hij onderscheidt vijf hoofdvormen, waaronder de eenvoudige plantaardige voortbrengsels voorkomen: den sphaerischen, den nematischen, den phyllodischen, den stelechodischen en soreumatischen vorm. Deze vormen worden, den phyllodischen vorm uitgezonderd, nog weder in verschillende secundaire vormen onderscheiden. Wij ontkennen niet, dat zulke onderscheidingen voor een gemakkelijker overzigt der vormen nuttig kunnen zijn. Maar het gedurig gebruik dezer woorden en de lange zamenkoppelingen, zoo als b.v. ‘achromatische, myxodermatisch-ento-synaptische Form,’ geven aan de geheele Verhandeling een zonderling aanzien, hetwelk de lezers eêr afschrikken dan aanlokken zal.
Het tweede stuk, hetwelk in dezen bundel voorkomt, is door den Heer von martius, Hoogleeraar te Munchen, aan de Maatschappij aangeboden, en bevat eene bijdrage over den tegenwoordigen toestand van het onderzoek aangaande de wijze van bevruchting in de phanerogamische planten (bl. 121-131). Men kent de gewigtige ontdekkingen van rob. brown, andouin en anderen in dit gedeelte der Planten-physiologie; het indringen der pollen-buizen in het ovarium tot de kern van het ei. Martius zag dit duidelijk bij eenige planten, vooral bij Asclepiadeën en Orchideën en bij Helianthemum ochrolemum en Lychnis vespertina bevestigd. Bij andere planten kon hij het somtijds in 't geheel niet waarnemen. Ook gelooft hij niet, dat, gelijk brongniart, schleiden en anderen meenen, steeds eene zekere bepaalde cel, een zoogenoemde embryo-zak, tot opneming van het pollen-buisje bestemd is, maar dat bij sommige planten elke cel, waarop het pollen-buisje werkt, zich tot het omhulsel des embryo's kan veranderen. Hij vermeldt de hem medegedeelde waarneming van r. brown, dat bij Pinus vele kleine tepelvormige verhevenheden de spits van de eikern omgeven, en vele pollen-buizen tot deze verhevenheden heengingen. Waarschijnlijk is het, dat de natuur niet altijd naar éénen typus te werk gaat. Bij vele planten, b.v. Laurus communis, Ranunculus arvensis en verscheidene grassoorten,

{==59==} {>>pagina-aanduiding<<}
kon de Schrijver tot nog toe de meergemelde pollen-buizen niet opsporen.
De druk van dit eerste deel der nieuwe Natuurkundige Verhandelingen onderscheidt zich voordeelig van dien der vorige deelen. Wanneer men in aanmerking neemt, dat de zetters de taal, waarin deze Verhandelingen gedrukt zijn, niet verstaan, kan men ook niet verwachten, dat er geene drukfouten in zullen voorkomen. Zij zijn echter niet talrijk en betreffen meest vreemde woorden, b.v. p. 3 reg. 13. Polymorphez-Familie voor Polymorphen-Familie, p. 6 reg. 21. Protocuccus voor Protococcus, p. 13 reg. 14. sorenmatisch voor soreumatisch, bl. 131 twee malen Pfanerogamen voor Phanerogamen. Zinstorende drukfouten hebben wij niet aangetroffen.
j. van der hoeven.


Specimen pathologicum de Emphysemate pulmonum vesiculari, quod - publico ac solemni examini submittit Constantinus de Bordes. Amstelodami apud L. van Bakkenes. 1842. 8vo. XII et 116 pp. f : - 90.

Welk denkbeeld vormt men zich toch van eene wetenschap, welke door alle tijden heen steeds op dezelfde hoogte zoude blijven staan? Bloeit zij daarentegen alleen door uitbreiding, eere dan allen, die te allen tijde tot zulke uitbreiding het hunne bijdroegen of nog zullen bijdragen! Eere den ouden, die met zoo geringe hulpmiddelen zoo veel verrigt hebben! Mogen de nieuweren trachten, met zoo vele hulpmiddelen, als men boven de ouden vooruit heeft, door de ouden in schranderheid vooral niet overtroffen te worden! Bij vele hulpmiddelen wordt deze toch vereischt, om wijs, voorzigtig en beraden te werk te gaan. Geluk den Schrijver van deze Verhandeling met de vaardigheid, welke hij voor de auscultatie schijnt te bezitten, en die hem het gezegde schijnt ontlokt te hebben: dat het door deze is, of men reeds het ontlede lijk voor zich ziet. De auscultatie berust toch geheel op de verschijnselen van het leven en is daar buiten dood. - Doch men moet het

{==60==} {>>pagina-aanduiding<<}
met eene Voorrede zoo naauw niet nemen, vooral tegenwoordig niet, nu het eenigzins mode is, de ouden te berispen over hetgeen zij niet gedaan hebben, van het tegenwoordige standpunt der wetenschap gezien. Dit kon de Schrijver niet geheel nalaten, dewijl hij een onderwerp behandelt, eerst door de uitbreiding der wetenschap meer behartigd, onderzocht en dus beter bekend geworden. Hij heeft het Emphysema pulmonum vesiculare tot stof voor zijne Dissertatie gekozen, ofschoon het te Groningen reeds behandeld was, waarvan hij te laat kennis kreeg; een gevolg van ons incommunicatief Akademiestelsel. De Schrijver zal eene ziekelijke uitzetting der longblaasjes of celletjes door lucht tot een onderwerp voor zijne beschouwing nemen. Hij gewaagt van het weinige, hetwelk bij de ouden over eene ziekte gevonden wordt, welke zij eigenlijk niet regt kenden, en deelt mede, wat de nieuweren er van gezegd hebben op later verkregene ondervinding. Hij geeft laennec de eer, door hare beschrijving zijnen naam vereeuwigd te hebben. Om tot eene betere kennis van deze ziekte der longen te geraken, acht de Schrijver noodig, op het maaksel der longen terug te komen, waar reisseissen den eens verkregen welverdienden lof blijft behouden. Hij doet vervolgens onderzoek naar den aard van het gebrek in het algemeen en van de aangenomene soorten, naar indeeling, in het bijzonder. - In het tweede Hoofdstuk heeft hij nagegaan, wat er over de aanleidende oorzaken tot deze ziekte gezegd is, waarvan nog veel in het duister schuilt. - In het derde zal de Schrijver over de verschijnsels spreken, en trachten aan te wijzen, welke door de percussio en auscultatio kunnen verkregen worden, en dus tot eene meer stellige herkenning aanleiding geven. - Dit hoofdstuk is het uitvoerigste, want hier is het bespiegelend veld zeer uitgestrekt geworden. Het is in zekeren zin wel
geene bespiegeling, maar de gedane nasporingen zijn nog niet genoeg bevestigd, om niet nog tot velerlei gissingen aanleiding te geven. Wij mogen evenwel hier niet uit het oog verliezen, dat het moeijelijk is, van eene ziekte, welke toch tot de meer zeldzame

{==61==} {>>pagina-aanduiding<<}
behoort, spoedig voldoende uitkomsten te verkrijgen, vooral op den weg der vergelijking met andere en onderling. De Schrijver heeft partij getrokken van hetgeen over deze ziekte voorhander was. Hij heeft er oordeelkundig gebruik van gemaakt, en uit een enkel aangehaald geval kan men besluiten, dat hij niet in gebreke zoude blijven, de gelegenheid zich meer aanbiedende, deze wèl waar te nemen. Het gezegde: Sufficere ad aeternandum nomen laenneci (pag. 12) klinkt te vreemd, om het ter navolging aan te prijzen. Het is, vooral in zulk eenen stijl, niet te vergelijken met Quae cura - tuas, auguste, virtutes - aeternet? bij horatius, Carm. IV. Ode XIV.





Beantwoording der vraag: is de oprigting eener Geneeskundige School te Amsterdam noodzakelijk of nuttig? Door Dr. J. Bosman Tresling, practiserend Geneesheer te Winschoten. Te Groningen, bij J. Oomkens. 1842. In gr. 8vo. 35 bl. f : - 40.

Sedert de menschelijke zaken in handen van Commissiën gesteld worden, is er gewis geene geweest, die, volgens het oordeel der kunstbroeders, welke geen deel van de Commissie tot de Geneeskundige Staatsregeling uitgemaakt hebben, ongelukkiger gekozen werd, en wier werkzaamheden met eenen ongunstiger uitslag bekroond geworden zijn. Zoo vele beoordeelingen van de werkzaamheden der Commissie als reeds de drukpers verlaten hebben, geene is er, die een geheel gunstig oordeel over haar geveld heeft. Men kon wel verwachten, dat de meening van zeven leden bij zoo vele duizende kunstgenooten, welke meenen ook eene stem te hebben, althans zich bekwaam achten om ook te oordeelen, geene algeheele overeenstemming zoude ontmoeten. De zaak is nogtans erger uitgevallen, dan men, ook bij de ongunstigste gedachten van dezen arbeid, zoude verwacht hebben.

{==62==} {>>pagina-aanduiding<<}

De Heer Dr. j. bosman tresling behoort vooral tot degenen, die dit met kracht en klem van redenen trachten aan te toonen. Tot dit einde heeft hem goedgedacht, andermaal op dit onderwerp terug te komen, en men mag zich vleijen er nog meer over te zullen hooren. (Bl. 1.) Het voornaamste doel van den Schrijver met de beantwoording der vraag: is de oprigting eener Geneeskundige School te Amsterdam noodzakelijk of nuttig? is evenwel, den Heere Dr. van geuns c.s. een en ander onder het oog te brengen omtrent het: nul n'aura de l'esprit hors nous et nos amis! De minderheid en meerderheid der Commissie worden evenwel ook bedacht. En over den arbeid van de meerderheid van de Commissie is het gevoelen van Dr. bosman tresling: ‘Wanneer men het gevoelen der meerderheid van de Commissie van de duistere en onbepaalde woorden en niets beteekenende zinsneden ontdoet, waarin het is vervat, dan blijkt het,’ enz. Slechts in één punt schijnt het de Commissie evenwel niet geheel mis gehad te hebben. Zoo is dan toch geene zaak zóó slecht, of er wordt toch iets goeds in gevonden; - ‘de geringheid van het onderwijzend personeel; men moet erkennen, dat deze aanmerking niet geheel ongegrond is.’ (Bl. 21.) ‘Maar men kan immers gemakkelijk (?) dit gebrek te gemoet komen,’ zegt onze Dr., ‘door aan iedere der geneeskundige faculteiten van de drie bestaande Akademiën een paar Hoogleeraren (2 + 2 + 2 = 6) toe te voegen, en daarenboven, wil men ze voortreffelijk, een of twee Lectoren (3 + 3 = 6 en dus 6 + 6 = 12) aan te stellen.’ Voortreffelijk, indien de Heer bosman tresling slechts de middelen daartoe gelieft aan te wijzen; want niet alle Lectoren kunnen, in de hoop of het vooruitzigt van eens het Professoraat te bejagen,
gratis arbeid verrigten. Wanneer men Universiteiten en Athenaea, om te bezuinigen, wil opheffen, dan valt er om vermeerdering van loontrekkend personeel niet te denken, althans zoo lang Aruba niet iets meer oplevert dan slechts om tot sieraad van een Museum te strekken. En paulus heeft toch reeds gezegd, dat een ar-
{==63==} {>>pagina-aanduiding<<}
beider zijn loon waardig is. Het voorstel van Dr. bosman tresling is gemakkelijker op het papier gezet dan ten uitvoer gebragt. La critique est facile, mais l'exécution trés difficile, vooral wat het finantiëel betreft.





Raadgeving aan ouden en jongen, en allen, welke op de bewaring, vermeerdering of ook verbetering hunner gezondheid prijs stellen; door Dr. J.H. Curtis, en naar de vierde Engelsche uitgave in het Hoogduitsch overgebragt en met een aanhangsel vermeerderd door Dr. F. Raimann. Uit het Hoogduitsch vertaald door B. Meylink, Phil. Nat. Doct. Apotheker en Chemist. Te Deventer, bij A.J. van den Sigtenhorst. 1841. In kl. 8vo. 172 bl. f 1 - :

Noodig was deze vertaling van eene vertaling niet. Willich, pennink en anderen hebben ons in onderscheiden vorm, breedvoeriger of beknopter, gezegd, wat wij te doen en te laten hebben, om gezond te blijven. Dat zij, die aan geschreven raad en aanwijzing te dezen behoefte hebben, zich van de aangehaalde geschriften, waarbij vooral vosmaer's Kunst om lang te leven en wel te sterven te voegen is, en nu ook van dit boeksken bedienen. Jammer, dat het niet overal even duidelijk is. ‘Daar de huid zoowel opslorpt als uitscheidt,’ (bladz. 21) zal niet door allen verstaan worden, die het gebruik der kunstwoorden absorptie en secretie niet kennen. Op algemeenen bijval in hetgeen hij zegt, kan wel geen schrijver rekenen, allerminst een raadgever der gezondheid. Hetgeen de eene deskundige verwerpt, prijst de ander aan; men denke aan wiegen, valhoeden, koud water, en wat niet al! Van het laatstgenoemde geeft een aanhangsel eene hooggestemde aanprijzing, die zeer nuttig en noodig besloten wordt met de aanmerking, dat men de zaak niet moet overdrijven, omdat de uitersten schadelijk zijn, en ook het koud water, in overmaat gebruikt, nadeelig werkt. Van hetgeen door

{==64==} {>>pagina-aanduiding<<}
den Schrijver aangeprezen, door Ref. behoudens beter oordeel afgekeurd wordt, noemt hij slechts twee bijzonderheden:
Bladz. 17 raadt de Schrijver aan, den eetlust van kinderen volstrekt niet te onderdrukken, maar den honger aanstonds te bevredigen. Wij zouden van oordeel zijn, dat men kinderen niet te vroeg kan gewennen aan eenen bepaalden tijd van voedsel nemen. Wanneer men vroeg daarmede begint, schikt de natuur er zich gemakkelijk naar; de tusschenruimte van tijd tusschen den eenen en anderen maaltijd zij slechts niet te groot of onevenredig, want een middagmaal ten 4 of 5 ure is voor kinderen allernadeeligst. De voormiddag is veel te lang; de tijd tusschen hun middag- en avondmaal daarentegen te kort. Maar, om op het in dit boekje gezegde terug te komen, waar zou het met huiselijke orde heen, indien elke honger aanstonds moest worden bevredigd?
Bladz. 90 prijst men zoogenoemde circuleerkagchels aan. Ref. raadt elk, wien zijne gezondheid lief is, zich niet door het goedkoope van deze machines in het gebruik te laten verblinden. Het zijn zeer ongezonde, benaauwde stookplaatsen, met welke men ongetwijfeld op den duur aan Doctor en Apotheker betaalt, hetgeen men bij turfboer of kolenkooper heeft uitgezuinigd. Hardnekkige verkoudheden, werkeloosheid der huid en slapheid van vezelen zijn de dochters dezer zuinigheid. Een open haard met goede steenkolen en goeden turf is veel gezonder, en enkel beuken- of olmenhout nog veel beter, maar ook veel kostbaarder.
Mannelijke leeftijd, zoo als het derde Hoofdstuk heet, moest liever volwassene genoemd zijn, omdat ook van vrouwen gehandeld wordt.
Ieder gebruike dit werkje met dat oordeel des onderscheids, waartoe opmerkzaamheid op zichzelven hem het best leiden zal. De kortste gezondheidsleer bestaat in de spreuk: ne quid nimis! Alles met mate!







{==65==} {>>pagina-aanduiding<<}

Redevoering over de beoefening der Letteren en Wetenschappen, de edelste bemoeijing voor den beschaafden mensch, gehouden bij gelegenheid der plegtige viering van het vijftigjarig bestaan van het natuur- en letterkundig Genootschap Prodesse conamur, te Arnhem, op Maandag den 20 November 1842, door Mr. J.M. de Kempenaar. Te Arnhem, bij Is. An. Nijhoff. In gr. 8vo. 55 bl. f : - 40.

De titel vermeldt volkomen den inhoud en het doel van deze Redevoering. Dit doel betreft wel in de eersteplaats de leden van het bovengenoemde Genootschap, en daarna alle beschaafde inwoners van Arnhem, maar het moet toch ook elken beoefenaar van letteren en wetenschappen belang inboezemen. Rec. althans verheugt zich mede over het voortdurend bestaan en den bloei van eene inrigting, die, benevens zoo vele andere, aan ons Vaderland tot sieraad verstrekt; en reeds dit wettigt de uitgave van deze feestrede. Het publiek vergenoegt zich echter hiermede niet; het eischt meer. En wanneer het vraagt, of die Redevoering om haren inhoud en vorm de uitgave evenzeer regtvaardigt, zoo moet Rec., tot zijne verwondering en leedwezen, betuigen daarover in twijfel te staan. De Heer de kempenaar is algemeen en, zoo als Rec. met grond meent te mogen veronderstellen, met regt bekend en beroemd als een der uitnemendste sprekers in Nederland. Rec. heeft altoos geleerd en ook gemeend, dat goed spreken van goed schrijven niet onderscheiden is, maar dit stuk zou hem waarlijk omtrent de geldigheid van dezen stelregel in de war brengen. Reeds de titel doet hem twijfefelen, of het sapere hier wel overal is principium atque fons scribendi. Waartoe anders het woord beschaafd in het thema opgenomen? De Redevoering is in twee deelen gesplitst, waarvan het eerste een betoog der stelling behelst, terwijl het tweede uit het vijftigjarig bestaan van het Genootschap een bewijs daarvoor ontleent. Het betoog bestaat in de voorstelling van de beoefening der letteren en wetenschappen, 1) als aanbrengende het zuiverste genot; 2) als schenkende den besten troost; 3) als aansporende tot edelaardig streven; 4) als vlechtende den beminnelijksten band. Men ziet, deze punten bevatten denkbeelden, die zich wel niet door nieuwheid en oorspronkelijkheid, of ook door diepte en belangrijk-
{==66==} {>>pagina-aanduiding<<}
heid
onderscheiden; maar die toch de verdienste hebben van volkomen waar te zijn; een knap jongmensch, die over dat thema moest oreren, zou met eenig nadenken ze welligt ook kunnen vinden. De ontwikkeling staat met de denkbeelden gelijk. De Redenaar schijnt de voorschriften in de Topica van cicero hier inzonderheid voor den geest gehad te hebben, en een voorbeeld te hebben willen geven, hoe men al zoo kan redeneren, als men zijne bewijzen voor eene waarheid inzonderheid uit het tegenovergestelde ontleent. Hij verplaatst zijne toehoorders telkens op ‘de wereld en het wereldtooneel,’ om hen tot de overtuiging te brengen, dat het genot onvoldoende, de troost krank, het streven gemeen, en de verbindtenis van menschen weinigbeteekenend is, welke wij daar opmerken, in vergelijking met hetgeen de beoefening der letteren en wetenschappen aanbiedt. Hetgeen men hier vindt, schijnt dan ook niet zoozeer een betoog te zullen zijn, (hoewel dit woord nog al eens voorkomt) als wel eene teekening, of tegenoverstelling van de genoemde bijzonderheden op het tooneel der wereld en op het gebied der letteren en wetenschappen. Min duidelijk is Rec. het derde punt, ja het komt hem zelfs voor (de Heer de kempenaar houde hem deze bedenking ten goede), dat hier verwarring van denkbeelden heerscht. De Redenaar wil namelijk de beoefening der letteren en wetenschappen voorstellen ‘als aansporende tot edelaardig streven,’ dat is derhalve, tot een doel, dat van die beoefening afgescheiden is en hooger ligt; en wat vinden wij nu bl. 12-14, waar het betoog voorkomt? Eene schildering van het niet edelaardige der bejagingen in ‘de wereld en op het wereldtooneel.’ De Heer de kempenaar had zich immers door de opgave van dit punt op bl. 6, de verpligting opgelegd, om aan te toonen, dat de wereld ongenoegzaam is, om tot edelaardig streven aan te sporen. Hoe hij dit betoog zou hebben moeten
inrigten, dit ware zijne zaak geweest; maar het schijnt Rec. geenszins voldoende, dat hij aan het slot met een enkel woord de vruchten (?) dier beoefening optelt, waaronder hij als de derde, eenvoudig noemt ‘het levendige bewustzijn, dat langs dien weg duizenden van rozen groeijen, en de weg zelf heen leidt tot al wat edel is en groot.’ Of de opgave van het denkbeeld, of de ontwikkeling is niet juist.
Het tweede deel bevat ‘het bewijs der betoogde waarheden in het vijftigjarig bestaan van het Genootschap.’ De Redenaar ‘bepaalt de aandacht bij 1) de leden, 2) de vergader-
{==67==} {>>pagina-aanduiding<<}
zaal, 3) de werkzaamheden en 4) de lotgevallen van hetzelve. Voor 1) zoekt hij “de kracht van zijn bewijs” in a) de soort der leden, (niet veelsoortig, maar van ééne soort, “allen volkomen gelijk, als allen verlangende naar onderlinge onderwijzing en dorstende naar vermeerdering van kennis en veredeling van smaak”) b) het getal, (“dat mag, zal het gehalte niet verliezen, niet groot zijn, moet klein wezen;” hetgeen echter niet belet, dat de Spreker “eerder reden meent te hebben, om,” bij vergelijking met de bevolking van Arnhem, “zich over de grootte van het cijfer te verheugen, dan reden, om zich over deszelfs onbelangrijkheid te bedroeven”) c) het geslacht (d.i. alleen mannen, geene vrouwen, want “de gestrengheid van het betoog, waaraan men op die plaats gewoon is, moet voor den verfijnden smaak der laatste te droog, het onvermoeide van het onderzoek, waarmede men zich daar bezig houdt, voor haren levendigen geest vervelend schijnen;” terwijl zij door haar bijzijn, bij de zwakheid der leden, eene voor letteren en wetenschappen gevaarlijke behaagzucht zouden opwekken, en “de werkzaamheden spoedig zouden doen ontaarden.”) Onder 2) vernemen wij iets wegens het gebouw, waarin de vergaderingen des Genootschaps gehouden worden. Dit gebouw was oorspronkelijk een klooster, daarna een gasthuis, en bevat nu eene armenschool, eene werkplaats van behoeftigen, eene kerk, (?) waar “het gezuiverde Christendom, ofschoon dan ook in eene taal, Gode zij dank! aan Nederland vreemd (Engelsch, Hoogduitsch of Fransch?) gepredikt
wordt,” en de genoemde vergaderzaal. De betoogkracht van dit deel schijnt daarin te liggen, dat die zaal “naar de behoefte van den werkkring des Genootschaps is ingerigt, en dat, ofschoon de mode geheel den aardbodem aan zich onderworpen moge achten en haren schepter over millioenen slaven zwaaijen, hier de gezegende plek is, waar zij geenen enkelen aanbidder vindt en hare grillige wispelturigheden worden geweerd. Slechts ééne verandering is er aangebragt, die als wezenlijke verbetering mag worden geroemd, en tot bewijs van de vermeerderde verlichting der leden mag gelden; te weten: eene enkele groote, maar donker licht verspreidende lamp, is door vele, helder lichtende lampen vervangen.” Het derde punt maakt ons bekend met de werkzaamheden van het Genootschap, of liever de Spreker zegt ons vooraf kortelijk, wat de leden niet gedaan hebben en niet doen, (een hetoogtrant, waarvan de Heer de

{==68==} {>>pagina-aanduiding<<}
kempenaar bijzonder veel schijnt te houden) om ons vervolgens een even kort overzigt te geven van de vakken, welke zij al beoefenen. Bij deze opgave mist Rec., tot zijne verwondering, redeneerkunde en taalstudie. De lotgevallen van het Genootschap geven den Redenaar in de 4de plaats aanleiding, om aan te toonen, dat “juist het onveranderde voortduren, juist de gelijkmatige tred, juist het onwankelbare bestaan van hetzelve, op deze veranderlijke wereld, in deze woelige maatschappij, in dit wispelturig tijdvak en onder onstandvastige menschen, het alles afdoende blijk oplevert van de uitnemendheid der vereeniging en van het edelaardige der vijftigjarige bemoeijingen. - Hoe men daar buiten ook verdeeld was: hier bleef men eensgezind.” De Spreker schetst de staatkundige omkeeringen in ons Vaderland, sedert het slaken van den federativen band der Vereenigde Provinciën tot op onze dagen, en besluit met te zeggen: “Bij en onder dat alles, en in het midden van al dat afbreken, opbouwen, vernietigen, herstellen, verscheuren, weder zamenbinden, wegwerpen, wederopvatten - en wat niet al? - bleef dit Genootschap ongedeerd en rustig staan.”
Rec. heeft het beloop van deze Redevoering in het bovenstaande getrouwelijk, veelal met de eigene woorden van den Spreker, opgegeven. Men kan er uit zien, dat de Heer de kempenaar zijn onderwerp wel tot in bijzonderheden doordacht heeft; of hij echter langs dien weg tot eene heldere en bondige behandeling gekomen is: hierover staat Rec. eenigzins in twijfel. De eigenlijke zenuw van het betoog, vooral het verband van het eerste en tweede deel, is voor hem eenigzins verborgen gebleven; maar welligt heeft de Spreker ook hier, even als in het eerste deel, meer door schilderen dan door redeneren zijn doel willen bereiken.
De stijl is in eene Redevoering, inzonderheid in eene Feestrede, althans naar het oordeel van den Rec., eene niet geheel onverschillige zaak, ja zelfs nog al iets van belang. Die van den Heer de kempenaar kenmerkt zich minder door vastheid, dan wel door verscheidenheid. Men zou uit de Redevoering eene aardige bloemlezing kunnen maken van gemeenzame, gevoelige, luimige, schilderachtige, bloemrijke, en ook van hoogernstige passages. Tot deze laatste brengt Rec. de waarlijk fraaije plaats, (bl. 3), waar de Redenaar over de afgestorvene leden, met name over den voortreffelijken donker curtius, eens de ziel en de steun van het

{==69==} {>>pagina-aanduiding<<}
Genootschap, met warmte uitweidt, de teekening van den niet waren, maar veronderstelden toestand onzes Vaderlands, waarvan hij “de gebrekkige staatsinrigting, de overmoedige of wankelmoedige regering, de ledige kisten of uitgeputte krachten, of ook de ontevredenheid, onder de beste standen luide uitgesproken,” regt con amore beschrijft (bl. 11). Het ontbreekt ook niet aan vernuftige zetten en scherpe uitvallen (de Duitschers noemen ze Seitenhiebe) zoo bijzonder geschikt, om eene aangename hilariteit onder de toehoorders op te wekken, Wij vinden daarvan onder andere eene schoone proeve op bl. 27 en 28, waar hij de geleerde Maatschappijen, die er vermaak in vinden om openbare vergaderingen te houden, prijsvragen uit te schrijven en boekerijen aan te leggen en te vergrooten en meer dergelijke zotheden begaan, aardig uitlucht, en aan de auteurs, “die de drukpersen laten zweeten, om de ontelbare boekdeelen, die jaarlijks het licht zien - of op den zolder van den boekdrukker verbeiden” (hoe gepast bij den overvloed van oorspronkelijke schrijvers in ons Vaderland!) ter degen de les leest, door hun te zeggen, dat de leden van het Genootschap: Prodesse conamur te Arnhem wijzer zijn en niet alzoo doen. Op bl. 27 komt eene passage voor (mede als proeve van stijl niet onbelangrijk) die aldus luidt: “Wij hielden geene openbare vergaderingen, om onze talenten, door ons zelve opgevijzeld, voor anderen te doen schitteren (regt bescheiden en nederig voorwaar!) en het viel ons niet te beurt aan eene Koninklijke verveling het aanzijn te geven.” Rec. wist met deze plaats in het eerst volstrekt geen' weg, en dacht in zijne eenvoudigheid, het epitheton Koninklijk (op zich zelf wel wat vreemd, maar in den stijl van deze Redevoering toch zoo vreemd niet) voor zeer groot te moeten nemen, zonder een' dieperen zin
daarin te vermoeden. Een van zijne goede vrienden, die de zonderlinge gewoonte heeft, om de Arnhemsche courant gezet en tot het einde toe uit te lezen, heeft hem echter op den weg geholpen. Deze heeft hem namelijk gezegd, dat die courant in het jaar 1841, bij het berigt van de vereenigde zitting der vier klassen van het Koninklijk Nederlandsche Instituut, in tegenwoordigheid des Konings gehouden, waarbij de leden van dat geleerde ligchaam natuurlijk hun best hebben gedaan, aan hare lezers verteld heeft, dat Z.M. zich toen derwijze verveeld had, dat “Koninklijke verveling” voor zeer groote, ja de grootste verveling’ na dien tijd tot een spreek-
{==70==} {>>pagina-aanduiding<<}
woord geworden was. Rec. moet bekennen, dat deze inlichting hem van groote dienst geweest is, om het fijne vernuft, in de bovenstaande passage verborgen, volkomen te waarderen en te genieten. Hij verheugt zich daarom, thans gelegenheid te hebben, de lezers van dit Maandwerk, die toch ook wel de hier aangekondigde Redevoering zullen lezen, deelgenooten daarvan te maken. Intusschen laat hij het gaarne aan den Heer de kempenaar over, om te beoordeelen, of zijn vriend de vernuftige toespeling goed gevat heeft, terwijl hij Z.W.E. alleen om verschooning vraagt, dat hij in de onaangename noodzakelijkheid geweest is, om zijnen naam met een artikel in de Arnhemsche courant in verband te brengen.
Om den Heer de kempenaar te toonen, dat Rec. zijnen arbeid met de verschuldigde oplettendheid gelezen heeft, zal hij eenige kleine onnaauwkeurigheden van stijl en taal, die hem, bij eene lastige kieskeurigheid, een weinig gehinderd hebben, kortelijk aanstippen. De keuze is hier nog al moeijelijk; daarom zal hij zich alleen tot eenige weinige bepalen, en enkele passages opgeven, zonder gemotiveerde aanmerkingen er bij te voegen. ‘Een gebroken gemoed’ bl. 2. ‘Eene bloemlezing van keurige plaatsen (uit de schriften van cicero) te zamen gegaard, en met hooge vooringenomenheid te zamen gevlochten, met de opgerakelde geestdrift der jongelingsjaren op hoogdravenden toon mededeelen’ bl. 5. ‘Wat dàn besloten en dàn gehandeld wordt, kan niet dan dwaas, verderfelijk en snood wezen’ bl. 12. ‘De mensch (die zich aan zijne driften overgeeft) is gelijk aan het uitgestrekte meer. Effen en glad draagt het wiegende daarheen de kiel. Steekt de wind op, dan krullen de golven, en het vaartuig, geschommeld, krijgt snelleren gang. Barst de orkaan los, dan worden hemelhooge bergen en peillooze diepten in dat water geboren, en het vaartuig geslingerd in uitersten nood. Blaast de snerpende oostewind met verstijvende koude, dan stollen die golven tot onbewegelijk ijs. En laat de lente haren adem over dat spiegelglad glijden, of koesteren de zonnestralen de ijzerharde baan, dan worden de kluisters der wateren verbroken, en het nog onlangs vastgevrozen vaartuig zet zijne reize weder voort;’ bl. 13. Rec. moet tot zijne schande bekennen, dat het hem niet heeft mogen gelukken, zelfs met eenige inspanning, de juistheid en fraaiheid van dit beeld (aan een meer, of aan de zee ontleend?) te vatten.

{==71==} {>>pagina-aanduiding<<}
‘Gij weet het, dat het kluizenaarsleven de natuurstaat van den mensch niet oplevert,’ bl. 14. ‘Roept die verbindtenissen voor uw onpartijdig regtergestoelte, weegt ieder derzelven, en beslist dan,’ bl. 15. ‘Banden, die wijsheid, waarheid en regt hebben geëikt,’ bl. 17. ‘Wat de tanden des tijds wederstaat en het sneeuw der jaren draagt,’ bl. 18. ‘Zich verheugen, meer dan zingenot te smaken te vinden,’ bl. 19. ‘In dit licht geplaatst, beweer ik, dat het vijftigjarig bestaan van het Genootschap het bewijs oplevert,’ bl. 20. ‘Uit welke standen der maatschappij deze onderscheidene leden herwaarts zijn opgeklommen,’ bl. 21. ‘De werkkring, dien wij ons in deze oefenschole ter taak hebben gekozen,’ bl. 24. ‘Een welgemeend welkom toeblikken,’ bl. 26. ‘Gedenkteekenen aantreffen van gewigtige voorvallen, inwendig op haar bed (van eene beek) of uitwendig aan hare boorden,’ bl. 30. ‘Het vijftigjarig bestaan van het Genootschap bewijst, dat de getrouwe beoefening der letteren en wetenschappen de vatbaarheid voor die weldaad en het waardig zijn, dat men dezelve geniete, in den mensch bewaart, en zulk een gemeenebest met de daad staande houdt,’ bl. 31. Aan het slot roept de Spreker zijne toehoorders op, om ‘dit kleinood (het Genootschap) zorgvuldig te bewaren, ijverig te beschermen, belangstellend te drenken, opdat het nog lang dezen beemd (Arnhem) tot sieraad verstrekke, door zijnen luister voortdurend oog en hart streele, en opdat het, door hen in het leven gehouden, na vijfentwintig jaren, op deze zelfde plaats, nog vele dankbare hoogschatters vinde,’ bl. 34. Gaarne vereenigt Rec. zich met deze hartelijke uitboezeming voor Arnhems verdienstelijk Genootschap: Prodesse conamur.


Theoretisch-practische und vergleichende Holländische Sprachlehre für Deutsche. Zum Gebrauch in Schulen und für den Selbstunterricht, von Dr. J. van Jaarsveldt. Amsterdam, J. Müller. 1838. gr. 8vo. VI, 300 S. f 1-80.


Beoefenende en vergelijkende Hoogduitsche Spraakkunst, ten gebruike voor Nederlanders. Door Dr. J. van Jaarsveldt. Te Amsterdam, bij J. Müller. 1841. In gr. 8vo IV, 276 bl. f 1-60.


{==72==} {>>pagina-aanduiding<<}

Bij de aankondiging der twee bovenstaande boeken voelt Rec. zich gedrongen, op het belang van dergelijke geschriften in den tegenwoordigen tijd opmerkzaam te maken. Algemeen toch is onder ons de klagte over toenemende taalverbastering. Dit kwaad heeft zich niet alleen den weg weten te banen tot het studeervertrek van den geleerde, tot den kansel, de pleitzaal en den hoogeren leerstoel; het heeft zijn verderfelijk vermogen niet bepaald tot het nederig kantoor van den dagbladschrijver, den notaris en beëedigden overzetter, maar het is zelfs doorgedrongen tot de aanzienlijke raadkamers, waar de Grondwet is ontworpen, waar 's Lands wetten worden geschreven en verordeningen van het Bestuur van kleine en ook van groote steden worden opgesteld. Ten aanzien van de poëzij, en in het algemeen van de zoogenoemde bellettrie, dragen Frankrijk en Engeland grootelijks de schuld, want de tijd is voorbij, waarin het voorbeeld van Duitschland op dit gebied onder ons van kracht was, maar groot blijft nog altoos de invloed, welken dit land op ons proza heeft. Hoe weinig boeken over een bepaald vak van wetenschap zien hier te lande het licht, waarvan stijl en taal en uitdrukking echt en zuiver Nederduitsch heeten mogen, en niet met bestanddeelen vermengd zijn, welke aan onze naburen toebehooren! Het veelvuldig gebruik van den arbeid der Duitschers verklaart, bij de naauwe verwantschap der beide talen, dit treurig verschijnsel genoegzaam. Men zegge niet, dat onzuiverheid van stijl en taal in wetenschappelijke geschriften, waarin het inzonderheid op de zaken aankomt, eene kleinigheid is, die alleen den vorm betreft, want dan zou men onjuistheid van denkbeelden, die daarmede onvermijdelijk gepaard gaat, ook eene kleinigheid moeten noemen; terwijl men zou moeten vergeten, dat men door deze onachtzaamheid de taalverbastering in de hand werkt. Ook denke men niet, dat Rec. zich tegen de verrijking van
onze taal met nieuwe woorden onvoorwaardelijk zou verklaren: de vorderingen in kunst en wetenschap wettigen, ja eischen dezelve veeleer, en vele nieuwe woorden en uitdrukkingen, zegswijzen en wendingen verdienen voorzeker niet afgekeurd te worden, omdat zij bij onze oudere Schrijvers, of in onze Staten-vertaling van den Bijbel niet voorkomen, maar omdat zij tegen den aard en geest van onze taal, als de getrouwe en bezielde uitdrukking van ons volkskarak-
{==73==} {>>pagina-aanduiding<<}
ter en volksleven, aandruischen. Wenschelijk ware het derhalve, dat er middelen konden worden aangewezen en in het werk gesteld, om het kwaad te keeren, dat ons hoe langer hoe meer van den kant van Duitschland dreigt. Er zijn, zelfs onder onze geleerden, die het voldoende rekenen, het lezen van Hoogduitsche geschriften als overtollig, ja als nutteloos en schadelijk, af te raden. Zij zelven hebben, uit overgroote liefde voor hunne vaderlandsche taal, zulk eenen afkeer van de taal en letterkunde der Duitschers, dat zij zich mogen beroemen, het niet zoo ver gebragt te hebben, dat zij kunnen gezegd worden het proza en nog veel minder de poëzij van onze naburen te verstaan. Het bespottelijke van zulk eene bekrompenheid valt van zelf in het oog, en het zou eene ondankbare moeite zijn, met een woord te betoogen, hoe deze, zelfs voor de studie van hunne moedertaal, zich van wezenlijke voordeelen berooven. Neen, hoe grondiger wij eene vreemde taal kennen, die de zuiverheid van de onze dreigt te besmetten, hoe duidelijker wij de overeenkomst van beide, maar ook het verschil zullen opmerken, en hoe beter wij ons derhalve tegen het gevaar van verbastering zullen kunnen beveiligen. Doch hoe weinigen zijn er, zelfs onder onze geletterden en geleerden, die het de moeite waard rekenen, het Hoogduitsch zoo grondig te beoefenen, dat zij in staat zijn, het zuiver te spreken, veelmin te schrijven! Het is juist de gemakkelijkheid, om, ook zonder bepaald onderwijs en studie, zich
eene voor zijn vak genoegzame kennis van die taal te verwerven, die aan eene gezette beoefening van dezelve in den weg staat. Van hier dat dan ook velen, die, sprekende en schrijvende, zich van de Engelsche, maar vooral van de Fransche taal, met gemakkelijkheid en juistheid bedienen, eene beklagelijke onkunde omtrent de beginselen aan den dag leggen, wanneer zij in de noodzakelijkheid komen, om hunne gedachten in het Hoogduitsch mondeling of schriftelijk uit te drukken. Het kan niet uitblijven, of dit moet ten nadeele van de zuiverheid der eigene taal uitloopen. Men leert niet doordringen tot het eigenaardige en kenmerkende der beide talen; men wordt niet opmerkzaam op het gevaar, dat ons dreigt, en het is dan ook niet te verwonderen, dat stijl en kleur van menig oorspronkelijk werk, om van vertalingen niet te gewagen, niets minder dan zuiver Nederduitsch zijn. Prof. lulofs heeft in zijn nuttig geschrift, getiteld: Kakographie

{==74==} {>>pagina-aanduiding<<}
(zie Vaderl. Letteroef. voor 1842, No. XI, bl. 503-507) hierop de aandacht gevestigd en eene oordeelkundige bijdrage geleverd, om het toenemend kwaad der taalverbastering te voorkomen. Naar het gevoelen van Rec. zou de verdienstelijke man zijnen arbeid nog nuttiger hebben gemaakt, wanneer hij, met opzigt tot de vermenging van het Hoog- en Nederduitsch, niet zoozeer in het oog vallende Germanismen, als wel zoodanige plaatsen uit bekende geschriften, had aangehaald, die niet meer dan een' schijn van zuiver Nederduitsch vertoonen, en in de zamenvoeging van vaderlandsche woorden, op zichzelve onberispelijk, eenen uitheemschen, d.i. eenen Duitschen geest ademen, en dus tot bewijzen kunnen verstrekken, hoe het kwaad het geheele inwendige organismus van onze moedertaal aantast. De Hoogleeraar zou in de keuze van zoodanige plaatsen niet verlegen hebben behoeven te zijn; zelfs mannen, met regt beroemd, zouden hem dat onaangename werk gemakkelijk hebben kunnen maken, ja men zou tegenwoordig uit den mond van velen onzer jeugdige geleerden woorden en uitdrukkingen kunnen opzamelen, die tot een treffend bewijs verstrekken, hoe zeer zij in het denken en spreken zich aan Duitsche vormen gewend hebben. Het is hier de plaats niet, het gezegde met de stukken aan te toonen: Rec. maakt er alleen gewag van, om de overtuiging te versterken, dat de groote overeenkomst der beide talen ons maar al te ligt in verzoeking brengt, het even groote verschil tusschen dezelve uit het oog te verliezen, en alzoo tot eene jammerlijke vermenging van ongelijksoortige bestanddeelen te vervallen. Doch wij Nederlanders zijn het niet alleen, die hier als getuigen optreden: de Duitschers, die sedert geruimen tijd onder ons gevestigd zijn, bewijzen het gevaar der taalverbastering evenzeer. Wanneer deze hunne moedertaal niet tot een voorwerp van grondige beoefening hebben gemaakt, en die kennis door voortgezette studie niet
onderhouden, gaat dezelve allengs geheel verloren en wordt in het spreken en schrijven door een kluchtig poespas vervangen. Zelfs die Duitschers, bij wie men, om hunne maatschappelijke betrekking, eene grondige kennis van hunne moedertaal moet veronderstellen, verliezen doorgaans, na een langdurig verblijf alhier, de bekwamheid om stukken uit onze taal in de hunne behoorlijk over te brengen, of een Hoogduitsch opstel te maken, dat zich door zuiverheid van stijl onderscheidt.

{==75==} {>>pagina-aanduiding<<}

Tot de hulpmiddelen, om de kennis van eene vreemde taal te bevorderen, behooren voorzeker in de eerste plaats de onderwijsboeken. Deze hulpmiddelen tot het leeren van het Hoogduitsch mogten hier te lande langen tijd geheel onvoldoende heeten. Het waren gewone schoolmeesters, die, zonder tot den geest der beide talen te zijn doorgedrongen, en alleen op doode regelen afgaande, er zich toe zetten, om eene Spraakkunst op te stellen. Zij gebruikten hierbij ook geen' hoogeren maatstaf, dan welken de behoefte van het dagelijksche verkeer hun in handen gaf. De Hoogduitsche letterkunde stond ook eerst in het begin van haren bloeitijd, en had zich nog weinig buiten de grenzen van het land verspreid, waar zij ontloken was; ons Vaderland maakte, op het gebied van kunst en wetenschap, nog te veel een afgesloten geheel uit, en zij, die handleidingen tot de kennis van het Hoogduitsch vervaardigden, stelden zich niets meer ten doel, dan in de behoefte van den koopman te voorzien; aan taalkundige navorsching en het beoefenen der letterkunde werd nog geenszins gedacht.
Rec. acht zich niet geroepen, hier in eenige beoordeeling van de waarde der onder ons bestaande Spraakkunsten voor het Hoogduitsch te treden, maar hij meent nogtans niet te veel te zeggen, wanneer hij verklaart, dat de opstellers het eigenaardige en de inwendige overeenkomst zoowel als het verschil der beide talen niet genoegzaam in het oog gehouden en hunnen arbeid niet met eigenlijke taalstudie hebben vereenigd. In het laatste tiental jaren is deze staat van zaken, door het verschijnen van betere handleidingen, zekerlijk ten goede veranderd, doch geenszins in die mate, dat het opstellen van eene nieuwe Spraakkunst een overtollige arbeid zou mogen heeten. Het is althans deze overtuiging, die den uitgever der bovenstaande werken tot het besluit schijnt gebragt te hebben, om het schrijven van dezelve aan iemand op te dragen, in wien hij grondige kennis van de beide talen mogt veronderstellen.
Het eerste werk is inzonderheid voor Duitschers bestemd, die onze taal willen leeren. De behoefte, waarin het zal voorzien, bestaat dus meer bepaald in Duitschland, doch ook onder ons is het getal der genen niet gering, die zich daarvan met vrucht kunnen bedienen, terwijl het zelfs den geboren Nederlander van veel nut zijn kan, als het er hem om te doen is, de beide talen in derzelver overeenkomst en ver-
{==76==} {>>pagina-aanduiding<<}
schil nader te leeren kennen. Dit laatste in het licht te stellen is, naar luid van het Voorberigt, mede het doel, dat den Schrijver, bij het volbrengen van zijne taak, voor den geest heeft gestaan, en Rec. moet hem de getuigenis geven, dat hij, ten aanzien van dit punt, een' verdienstelijken arbeid geleverd heeft. Gelijk dit in den geheelen aanleg en het doorgaand beloop van dit werk blijkt, zoo komt het voornamelijk uit in het gedeelte, dat over de leer van het gebruik des lidwoords handelt, waarin door voorbeelden de bijzondere gevallen zijn aangewezen, wanneer hetzelve van het Hoogduitsche afwijkt. Desgelijks onderscheidt zich deze Spraakkunst door eene welgeslaagde proeve, om de verbuiging der gemeene zelfstandige naamwoorden door eene bijgevoegde tabèl te doen kennen. In 't algemeen kan men aan dit boek den lof niet onthouden, dat de Schrijver naar een vast en oordeelkundig plan heeft gearbeid, dat hij de beste taalkenners, niet alleen weiland en siegenbeek, maar ook bilderdijk, heeft geraadpleegd, en in het moeijelijke werk geslaagd is, om de beide talen in onvermengde zuiverheid van elkander gescheiden te houden. Dit blijkt uit den stijl, waarin het boek geschreven is, die zuiver Hoogduitsch heeten mag, gelijk mede uit de gelukkige overbrenging van Nederduitsche spreekwijzen en spreekwoorden, waarvan eene zeer rijke lijst aan het slot voorkomt. Het aantal van Nederduitsche Spraakkunsten voor Hoogduitschers
is, om bekende redenen, uiterst gering, en de weinige, die in Duitschland zelf het licht gezien hebben, zijn zoo gebrekkig, dat zij voor een grondig onderwijs naauwelijks in aanmerking verdienen te komen. Het zou dus ook een schrale lof zijn, zoo Rec. het bij de verklaring liet berusten, dat de arbeid van den Heer van jaarsveldt dien van zijne voorgangers in grondigheid, volledigheid, duidelijkheid en bruikbaarheid overtreft: hij kan er met vrijmoedigheid bijvoegen, dat die arbeid aan de eischen voldoet, welke men, bij de tegenwoordige vorderingen der taalstudie, aan den Schrijver eener Spraakkunst mag maken. Die arbeid wekt de aangename overtuiging, dat de Duitschers niet langer vruchteloos naar eene goede handleiding behoeven om te zien, wanneer zij zich eene meer dan oppervlakkige kennis van onze taal willen verwerven. Mogt dan ook dit boek het oogmerk, waartoe het geschreven is, krachtdadig bevorde-
{==77==} {>>pagina-aanduiding<<}
ren, en alzoo medewerken, om de kennis van onze taal en letterkunde in wijderen kring buitenslands te verspreiden!
Het tweede bovenstaande boek van denzelfden Schrijver is voor Nederlanders geschikt. De Heer van jaarsveldt heeft daarin hetzelfde plan gevolgd als in het eerstgenoemde, met die wijzigingen, welke door het eigenaardige van het Hoogduitsch worden voorgeschreven. Men merkt met genoegen daarin op volledigheid bij beknoptheid, grondigheid bij duidelijkheid, en wordt bij het gebruik van zelf op de groote overeenkomst en het groote verschil der beide talen oplettend gemaakt. Onderwijzer en leerling behoeven tegen eene uitvoerigheid niet op te zien, die als noodelooze omslagtigheid afkeuring verdient, en zullen echter het boek niet raadplegen, zonder een voldoend antwoord te ontvangen.
De gebreken van deze twee Spraakkunsten zijn, naar het gevoelen van Rec., niet zoozeer in den aanleg van het geheel en de schikking der deelen gelegen, maar bepalen zich voornamelijk tot de min juiste overbrenging van deze en gene woorden en uitdrukkingen. Bij eenen herdruk zullen deze feilen gemakkelijk te verbeteren zijn. Eene goede uitvoering en een matige prijs bevelen beide boeken evenzeer aan.






Jacobi Nieuwenhuis, in Acad. Lugduno-Batava Prof. ordin, Quaestiones Logicae in usum scholarum. Lugduni-Batavorum, apud H.W. Hazenberg Juniorem. 1842. XII et 86 pag. in 8o. maj.


Gerardi Noodt, Jurisconsulti et Antecessoris scholae in Digestorum libros XXVIII-L, edidit H.U. Huguenin, J.U.D. Heerenveenae, apud F. Hessel. 1842. X et 393 pag. in 8o. maj. f 3 - :

Gelijk de menschelijke geest in alles voorwaarts streeft, zoo doet hij dit ook in de wijsgeerige wetenschappen; en, hetzij men den nieuweren gang der denkbeelden goed- of afkeure, de beoefening van de Redeneerkunde staat in te veel verband met die der Wijsbegeerte in het algemeen, om in de eerste zich onveranderlijk aan het oude te kunnen houden, zonder

{==78==} {>>pagina-aanduiding<<}
voordeel te trekken van, of althans acht te slaan op de voortgaande ontwikkeling der wijsgeerige begrippen. Er is eene Logica van Prof. van de wijnperse. Zij was in overeenstemming met den stand der wijsgeerige wetenschappen in den tijd van 's mans bloei. Doch Prof. wijttenbach rekende het naderhand noodig, zijne Praecepta Philosophiae Logicae bekend te maken, en dat voortreffelijk werk plaatste ons reeds op een later beklommen standpunt. Maar wijttenbach was der Kantiaansche Wijsbegeerte en den haar opgevolgd hebbenden, echter steeds met haar in verband staanden stelsels, niet gunstig gezind. Geheel de plooi van 's mans denkwijs was met de latere beschouwing, in sommige opzigten, onvereenigbaar. Tegenwoordig staan zijne voorschriften van Redeneerkunde, in hun geheel genomen, in te weinig betrekking tot den staat der Philosophie. Dit gevoelde Prof. nieuwenhuis reeds jaren geleden, en van zijne toen uitgegevene Elementa Logices levert hij hier als 't ware een compendium, bevattende vragen en antwoorden ten behoeve der eerstbeginnenden in die studie, maar, naar ons inzien, ook allezins bruikbaar en nuttig voor de verder gevorderden. Het is waar, elf jaren geleden verscheen het vroegere werk, en dit vraagswijze overzigt gaat niet verder dan hegel. Maar het zijn Quaestiones Logicae, en, behoudens beter oordeel, mag men voor de Logica alsnog bij de Begrippenleer van hegel blijven stilstaan, daar al het latere te dien opzigte geene omwenteling heeft veroorzaakt, ja zich zeer wel aan de ontwikkeling der Logica door den Hoogleeraar nieuwenhuis aansluit. De jonge lieden op de Gymnasiën, benevens de Studenten op de Athenéën en Akademiën, kunnen veilig zich van de hier medegedeelde begrippen
doordringen, zonder bij den hedendaagschen stand der wetenschap ten achter te blijven.
Op de aankonding van dit compendium van Prof. nieuwenhuis laten wij volgen die van het werk eens reeds lang overledenen Hoogleeraars. Wij verheugen ons over de uitgaaf, door den Heer Mr. huguenin, van Prof. noodt's lessen over de 23 laatste boeken der Pandecten. Het is te bejammeren, dat wij over de Pandecten, in haar geheel, geene toelichting van noodt bezitten, door hemzelven voor de drukpers gereed gemaakt. Maar het werk, zoo als het is, heeft echter hooge waarde, en past in de bibliotheek van elken Regtsgeleerde; te meer, daar juist in de door noodt hier

{==79==} {>>pagina-aanduiding<<}
behandelde boeken zoo veel voorkomt, hetwelk onder elke mogelijke wetgeving behartiging verdient, b.v. de acquirendo rerum dominio; de acquirenda vel amittenda possessione; de usurpationibus et usucapionibus; de re judicata et de effectu sententiarum etc. Naar een vrij zindelijk vervaardigd afschrift van Prof. noodt's collegielessen over gezegde 23 laatste boeken der Pandecten (loopende het door den Hoogleeraar zelven uitgevene werk slechts over de 27 eerste boeken) heeft huguenin de tegenwoordige uitgaaf bezorgd. Beter had hij gedaan, ook andere afschriften dier collegielessen te raadplegen. Eene beoordeeling van het werk van eenen Regtsgeleerde als noodt, wiens verdiensten bovendien geheel beschouwd moeten worden in verband met den tijd, waarin hij leefde, komt hier natuurlijk niet te pas.





Dichtluimen, door Dr. J. Nolet de Brauwere van Steeland, Lid der Leuvensche Afdeeling der Koninklijke Maatschappij ter bevordering van Nederduitsche Tael- en Letterkunde te Brussel enz. Te Leuven, bij van Linthorst en van den Zande. Te Rotterdam, bij W. Messchert. 1842. In gr. 8vo. f 2 - :


Het Graf der twee Gelieven, eene Legende, door Dr. J. Nolet de Brauwere van Steeland. Te Leuven en te Rotterdam, bij dezelfden. 1842. In gr. 8vo. 21 bl. f 1 - :

De Dichter van den ambiorix, van wiens in vele opzigten schoon Gedicht wij een verslag gaven in No. XIII van dit Tijdschrift voor 1842, bl. 568, de Heer nolet de brauwere, biedt het Belgische en Nederlandsche Publiek zijne Dichtluimen aan. Dat de uitgave van het zoo net uitgevoerde bundeltje van des Dichters aanhoudenden lust voor en gehechtheid aan de beoefening der Poëzij getuigt, en al de stukjes den stempel dragen van in vrolijke en opgeruimde stemming vervaardigd te zijn, is ontwijfelbaar zeker; maar - of de meesten derzelve wel dien fijn beschaafden en kieschen toon doen hooren, dien men in erotische of luimige kunstvoortbrengselen der Muze toch altijd aantreffen moet, hierop zou Rec. niet gaarne ja zeggen. Waar de Heer nolet eenige stukjes uit de Fabel- of Godenleer travesteert, daar slaagt hij door-
{==80==} {>>pagina-aanduiding<<}
gaans vrij goed; en, ofschoon onzen oosterwijk bruyn en anderen, die hiervan proeven leverden, niet nabijkomende, zijn echter stukjes, zoo als: de Godentwist, Esopus, Dwaas en Blind, wel in den trant. Jammer maar, dat wij in zoo veel stukjes regels en uitdrukkingen ontmoeten, die meer triviaal dan burlesk, ja nu en dan onkiesch zijn. Rec. vindt ze in het Glazen-oog en in regelen uit de Snuif en de Pijp. Men is in beschaving en smaak te veel gevorderd, om produkten in den trant van jan de regt of focquenbroch mooi te vinden; vooral wanneer het eenigzins triviale niet door het Huygensiaansch puntige of Catsiaansch leerzame vergoed wordt.
Van dat Hollandsch Overlijdensberigt en het Evangelie van den dag wil Rec. liever niets zeggen: hij komt er zonder omwegen voor uit, dat deze stukjes gansch niet in zijnen smaak vallen. De Heer nolet houde hem eene aanmerking ten goede: de taal der Dichtkunst is te verheven, om koffijpraatjes voor hare onderwerpen te kiezen; ernstige zaken zijn te heilig, om ze in een luchtig rijmpje te behandelen; en de smaak van den Heer nolet is te beschaafd, dan dat hij niet zelf, na deze aanwijzingen, gevoelen zoude, welke stukken beter waren geweest niet in het bundeltje op te nemen.
Het andere aangekondigde stukje: Het Graf der twee Gelieven, is eene Legende, aan de schriften van den h. gregorius ontleend. Zij zag het licht in den jare 592, en de personen, in dezelve aangehaald, leefden in het jaar 390 van onze tijdrekening. Rec. wil hier het meerdere of mindere geloof aan de beschrijvingen van het leven van Heiligen en Martelaars niet bestrijden. Göthe, schlegel, herder en anderen hebben vele derzelven eene dichterlijke inkleeding waardig geacht. Men herinnere zich ook, welke bevallige en roerende proeven door tollens, in zijne vertaalde Romancen, Balladen en Legenden, hiervan geleverd zijn.
Wat de keus nu van den Heer nolet betreft, om juist zulk een verhaal te nemen, laten wij voor rekening van zijnen smaak. Over het oorspronkelijke opstel van gregorius, door den Heer nolet achter zijn gedicht gevoegd, wil Rec. niet in het breede uitweiden. Het komt hem wel voor, dat een meisje, hetwelk op den dag van haar huwelijk haren bruidegom met tranen in de oogen tegenkomt, en zegt, dat zij van hare kindsche jaren af eene gelofte heeft

{==81==} {>>pagina-aanduiding<<}
gedaan om den maagdelijken staat te bewaren, daar zij den hemelschen Bruidegom heeft trouw gezworen en zich dus met den aardschen kan noch mag vereenigen; - dat een jongeling, die, na het gehoorde, maar dadelijk met zijne bruid instemt, en zegt: ‘de vrouw, die de echt me in de armen voert, zal mij een trouwe zuster wezen;’ terwijl het paar verder vereend in de eigen sponde als Engelen voor Gods aanschijn slaapt, tot de dood beide in het stille graf naast elkander, ook al wonderdadig, vereenigt, - dat zulk een paar menschen in dien staat verkeert, waarin het evenwigt tusschen verstand en gevoel geheel verbroken is; en wat ook de invloed eener hoogere, Goddelijke kracht in het gemoed moge uitoefenen, Rec. vermeent toch, dat het Christendom den mensch nimmer wil gebragt hebben in toestanden, die strijdig zijn met zijne natuur, aanleg en bestemming, en die hem veeleer, dan aan dezelve te doen beantwoorden, in eenen ziekelijken toestand der ziele plaatsen, die hem niet zelden van dweeperij tot ijlhoofdigheid voert. Wij hechten een onbepaald geloof aan de wonderen, in de eerste tijden des Christendoms door den Heer en zijne Gezanten verrigt; wij eerbiedigen de werkingen en ingevingen des Geestes bij zoo vele eerste belijders van hetzelve; maar, de Dichter duide het ons niet ten kwade, wij kunnen het hem niet nazeggen, dat bij alle onzekerheid, bij allen twijfel, het nog eene zaligende en troostvolle gedachte is, dat wij eene zoo doeltreffende overlevering niet als onmogelijk gebeurd te beschouwen hebben.
Genoeg van den inhoud; nu nog een woord van de dichterlijke inkleeding.
De versificatie is over het algemeen vrij vloeijend. Hier en daar stoot men tegen eenige hortende consonnanten, waardoor rondheid en welluidendheid wel eens verloren gaan; ook de vele op elkander slaande rijmklanken veroorzaken nu en dan eene monotonie, die beter ware vermeden; 't is meer kunstig dan mooi; waarbij tevens komt, dat sommige regels, door het Vlaamsche taaleigen, ook eenigzins die welluidendheid missen, die zoo zeer het vereischte van alle Prosodie is.
Overigens werke de Heer nolet (hij deed dit reeds met zoo veel oordeel en ijver) mede, om den smaak zijner landgenooten te beschaven en te veredelen, en doe het langs zoo meer, door redelijke, heldere en Christelijke denkbeelden,

{==82==} {>>pagina-aanduiding<<}
ook door zijne Poëzij, te verspreiden, die den mensch voorzeker reeds hier niet ongeschikt zullen maken voor eene gemeenschap en eenen omgang met dat Wezen, hetwelk, langs den weg van pligt en deugd, aller gelukzaligheid bedoelt!





Poëzij van vroegere en tegenwoordige Dichters. Verzameld door A.P. Weisman de Villez. Te Amsterdam, bij Schalekamp, van de Grampel en Bakker. 1841. In kl. 8vo. VIII en 261 bl. f 1-25.

Wij bevelen gaarne deze bloemlezing nevens andere bestaande verzamelingen in de welwillendheid van het publiek. Zij heeft dit met de meeste dergelijke bloemlezingen gemeen, dat de keuze uit de nieuwere Dichters beperkt schijnt geweest te zijn. Want in dezen geheelen bundel is slechts één stuk van bilderdijk overgenomen. Wij zouden wel eenige stukken van anderen, hier te vinden, willen missen voor eenige der meesterstukken van onzen grooten Dichter. Bezwaarlijk zouden wij ook toestemmen, dat al deze verzen eigenlijk voor declamatie zijn geschikt; doch daaromtrent heeft ieder zijn eigen oordeel. In allen gevalle vinden wij hier uit vroegere en latere Dichters veel goeds. En zoo vinde dit boek dan vooral onder jongelieden vele lezers! Eene beoordeeling der stukken komt hier minder te pas, en ook, wat de keuze aangaat, moet het subjectief gevoel van den verzamelaar grootendeels beslissen; en bij het vele goede nemen wij dan ook hier en daar het minder uitgelezene voor lief.





Twee jaren voor den mast. Lotgevallen op enee Zeereis naar de Noordwestkust van Amerika. Uit het Engelsch. II Deelen. Te Deventer, bij M. Ballot. 1842. In gr. 8vo. 636 bl. f 6-30.

Bit boek kan uit verschillende oogpunten worden beschouwd: of uit een bloot letterkundig, of uit een philanthropisch. In beide opzigten zal Rec. er zijn gevoelen aan zijne lezers over mededeelen. Wie de persoon des schrijvers is, wordt

{==83==} {>>pagina-aanduiding<<}
hier niet opgegeven; van elders is het bekend, dat hij dana heet. Tot eene wetenschappelijke loopbaan opgeleid, werd hij door eene gevaarlijke oogziekte genoodzaakt, de studie althans voor eenen tijd vaarwel te zeggen, en te beproeven, of de zeelucht en het zeeleven eenen gunstigen invloed op zijne kwaal mogten hebben. Hij nam het manmoedig besluit, om eene zeereis naar Californië te ondernemen, en wel in dier voege, dat hij daardoor tevens de eerste grondslagen zou leggen van zijne zeemansopvoeding, indien onverhoopt zijn toestand niet zoodanig mogt verbeteren, dat hij tot zijne vorige oefeningen kon wederkeeren, en dus gedwongen mogt worden een ander beroep te kiezen. Twee jaren diende hij alzoo als gewoon matroos voor den mast, en het zijn de ontmoetingen en ondervindingen van deze beide jaren, die hij in het voor ons liggende werk mededeelt.
De lezer ontvangt hier dus geen' roman, maar de beschrijving eener zeereize uit den mond van eenen matroos, een' matroos intusschen, die eene beschaafde en geletterde opvoeding gehad heeft, en derhalve in staat is, om zijne gewaarwordingen en ondervindingen behoorlijk onder woorden te brengen.
Zien wij dan nu de letterkundige waarde van dit boek. Deze is niet te miskennen. De Schrijver toont overal, een bekwaam man te zijn, aan wien het zeer goed vertrouwd is de pen te voeren. Zijne beschrijvingen van het zeemansleven, van de inrigtingen en werkzaamheden aan boord, zijn levendig en gelukkig; men gevoelt bij alles, dat het de taal is van iemand, die zelf ondervonden heeft, wat hij schildert, en deze waarheid der voorstelling maakt eene groote verdienste van het werk uit. Op vele plaatsen verheft de Schrijver zich, boven dit gewone, en verschillende beschrijvingen van zeetooneelen, van storm en andere verschijnselen op de diepte der wateren zijn wezenlijk fraai, ja meesterlijk. Het geeft iets eigenaardigs aan dit werk, dat men gedurig den gewonen zeeman of matroos voor den geest heeft, en daarbij tevens gevoelt, dat een meer dan gewoon ontwikkeld man dit boek schrijft. Dit kontrast boeit. Doch bij deze goede eigenschappen heeft dit werk, als letterkundig voortbrengsel beschouwd, ook verscheidene minder aanbevelenswaardige. Daaronder rekent Rec., dat dit boek, zoo men dit zeggen mag, al te zeer geschikt is om in het volkslogijs en op den bak gelezen te worden, maar daardoor voor het

{==84==} {>>pagina-aanduiding<<}
gewone publiek bijna onverstaanbaar is geworden. Men is in den laatsten tijd aan het lezen van Zeeromans gewoon geworden; maar de Heer dana geeft ons eene alle maat te buiten gaande hoeveelheid van barre zeetermen, en menig lezer zal bladzijde op bladzijde lezen, waarvan hij genoegzaam niets verstaat. Zeker bragt het onderwerp mede, dat eene meer dan gewone portie scheepsbenamingen en uitdrukkingen hier moesten voorkomen; maar de Schrijver is er toch wat heel kwistig mede geweest, en Rec. gelooft niet, dat het werk er minder om zou geweest zijn, indien deze rijkdom ware besnoeid. Dana schreef toch niet bepaald noch zelfs bijzonder voor den matroos; zijn boek was voor het groote publiek bestemd, en Rec. kan zich niet anders voorstellen, of menigeen zal voor deze veelvuldige zeetermen terugdeinzen en daardoor van de lezing van het werk worden afgeschrikt. Met deze aanmerking staat eene andere in naauw verband, namelijk de groote uitvoerigheid, die dana aan zijn verhaal heeft gegeven. Zonder nadeel voor de duidelijkheid of ook voor de levendigheid der voorstelling had dit werk merkelijk kunnen worden bekort, vooral dat gedeelte, hetwelk over het verblijf aan de kust van Californië handelt. Daarin is te veel eenzelvigs; het is een gedurig terugkomen op hetzelfde, hetgeen den lezer vermoeit. Over het geheel, en dit zou Recs. derde aanmerking zijn, over het geheel is er te weinig afwisseling in het boek. Het is een scheepsjournaal, zou men kunnen zeggen, maar de Schrijver heeft de gave niet bezeten, om dat journaal door het invlechten van episoden te verlevendigen. Het was zijn oogmerk niet, om een' roman te schrijven, zal men ligt zeggen; maar, ook zonder dat hij dit deed, had hij veel meer afwisseling kunnen geven, dan nu het geval is. Misschien bezat hij de gave van opmerken, waar het den mensch geldt, minder, dan hij die in andere opzigten toont te
bezitten. Anders, dunkt ons, moest hij meer partij hebben weten te trekken van zijne reisgenooten, en door de schildering van hun karakter en eîgenaardigheden aan zijn verhaal leven hebben bijgezet. Men zegge niet, dat deze menschen te weinig merkwaardigs moeten gehad hebben, dat zij te gering en onaanzienlijk waren, om eenige aandacht te verdienen. Rec. kan dit niet toegeven; men vindt overal en vooral onder zeelieden menschen, die genoegzame eigenaardigheden bezitten, om den bekwamen opmerker stoffe tot

{==85==} {>>pagina-aanduiding<<}
levendige schilderingen te geven, en hier en daar zien wij aan enkele trekken in dit boek zelf, dat het daaraan den reisgenooten van dana ook niet ontbrak. Maar hemzelven schijnt het aan den geest te hebben ontbroken, om daarvan partij te trekken. Nu krijgt het geheele werk iets eenzelvigs, dat niet weinige lezers, vreezen wij, vóór het einde zal doen bezwijken. Ofschoon Rec. dus gaarne de onmiskenbare verdiensten van deze reisbeschrijving erkent, en haar in vele opzigten met groot genoegen heeft gelezen, kan hij toch niet ontveinzen, dat er, met behoud van dezelfde goede eigenschappen, een veel aangenamer boek van ware te maken geweest, dat ook buiten het volkslogijs en den bak eene geschikte en verstaanbare lectuur opleverde.
Doch het boek heeft eene philanthropische strekking. Het doel van dana was, eene schildering te geven van het leven, de werkzaamheden en ondervindingen van den gewonen matroos, en daaruit aanleiding te nemen, om te doen zien, wat er tot verbetering van diens lot, met name ook ter verbetering van zijnen zedelijken en godsdienstigen toestand, zou kunnen worden gedaan. Eere zij den Schrijver om deze liefderijke bedoeling! Het laatste hoofdstuk van zijn boek maakt als 't ware de slotsom van zijne ondervindingen op, en ontleent daaruit raadgevingen en waarschuwingen, die door allen verdienen ter harte te worden genomen, die eenigen invloed op het lot van den gewonen zeeman kunnen oefenen. Het is ons bij de lezing intusschen voorgekomen, dat de Schrijver zich op eene enkele plaats door zijne philanthropie tot onbillijkheid laat verleiden. Wij vinden in het vijftiende hoofdstuk eene vreeselijke schildering van een tooneel uit het scheepsleven, waarbij de kapitein van het schip met eene onmenschelijke gestrengheid een paar van het volk laat afstraffen. Wij zullen het gedrag van den man niet verdedigen; maar bij de lezing van het geheele boek drong zich toch de gedachte aan ons op, dat dit een enkel, alleen staand voorbeeld van dergelijke strengheid is op de geheele reis van twee jaren, en dat het naauwelijks billijk mag genoemd worden, om deze enkele bijzonderheid den naam van eenen overigens bekwamen en, zoo 't schijnt, goeden scheepsbevelhebber aan de algemeene verachting prijs te geven. Men moet ook niet vergeten, dat de zaak zich aan dana, den jongeling uit beschaafden stand en van beschaafde opleiding, geheel anders moet hebben voorgedaan, dan

{==86==} {>>pagina-aanduiding<<}
aan de overige matrozen. Uit het verhaal zelf blijkt, dat er, ten gevolge van de mindere geschiktheid van den eersten stuurman, reeds eenigen tijd eene verslapping in de scheepstucht zich had geopenbaard, en dat de drift van den kapitein daardoor was opgewekt. Nergens in het geheele boek vinden wij elders sporen, dat de kapitein van het schip een dwingeland zou zijn geweest, en vóór dat wij over zijn gedrag bij dat enkele geval een beslissend vonnis velden, zouden wij het oudvaderlandsche: ‘Hoort woord en weerwoord!’ gaarne willen toepassen.
Zietdaar ons oordeel over dit boek, dat wij overigens gaarne ter lezing aanbevelen aan dezulken, die zich kunnen schikken in de noodzakelijkheid, om veel onbegrijpelijke scheepstermen voor lief te nemen. Rec. vertrouwt, dat deze volkomen juist zullen zijn. Hij kan dit niet beoordeelen, maar gaf het boek eenen Zeeöfficier, die het in dit opzigt hoogelijk prees. Trouwens, geen wonder! Wij lazen in eene openbare aankondiging, dat het door een' onzer bekwaamste Zeeöfficieren vertaald is; dit alzoo te vernemen was ons vreemd, daar in de voorrede daarvan niets blijkt. De aankondiger heeft dus andere bronnen van wetenschap gehad, die misschien wel eenigen invloed op zijne overdreven gunstige beoordeeling van het werk hebben gehad.





Zakwoordenboek van Engelsche Zeetermen, in het Hollandsch overgebragt door H.W. Schokker, Onderconstructeur der Marine. 's Gravenhage en Amsterdam, bij de Gebr. van Cleef. 1841. In gr. 8vo. 292 bl. f 2-60.

De Heer schokker heeft in eene wezenlijke behoefte trachten te voorzien. Zijne betrekking als Constructeur bij de Marine maakte hem meer dan anderen geschikt, om een Woordenboek van zeetermen zamen te stellen, en hij heeft daarmede zeker aan velen eene goede dienst gedaan, in de eerste plaats aan hen, die door hunnen stand en hun beroep dikwijls tot het lezen van Engelsche boeken over de Zeevaartkunde worden gedrongen, maar ook aan het publiek in het algemeen, dat bij het lezen van menige Engelsche reisbeschrijving of ook van menigen Engelschen roman verlegen staat bij het aantal zeetermen, waarop zij stuiten. Hadden de vertalers van marryat dit Woordenboek bezeten, me-
{==87==} {>>pagina-aanduiding<<}
nigeen zou vrij wat minder flaters hebben begaan, en zijne vertaling ook voor den matroos en zeeman leesbaar hebben doen worden, die nu maar al te dikwijls de schouders moeten optrekken.
Wij hebben derhalve reden, om den Schrijver onzen dank te betuigen voor de moeite, aan dit werk besteed, en die zeker noch gering noch ook zeer aangenaam was. In een Tijdschrift als het onze komt eene doorgaande beoordeeling minder te pas. Daar, waar Rec. het boek gebruikte, vond hij het meest doelmatig, ofschoon hij op enkele plaatsen stuitte, die hem minder juist voorkwamen. Zoo meent hij b.v., dat to strip a mast niet is een mast optuigen, maar juist het tegendeel, aftakelen; to get a dry is niet een schip van de drooge of vlot brengen, maar op het drooge raken. Zoo verbeeldt hij zich, dat bl. 109: fall not aft, zal moeten zijn: fall not off; - shore, (clear the) bl. 240, wordt verklaard: kust, welke zonder gevaar van klippen, banken, enz. te naderen is; in dien zin spreekt men van a clear coast; hier zal iets anders bedoeld worden; - to drag the anchor heet hier naar een verloren anker visschen; het wordt gezegd van een anker, dat niet houdt, maar voortgesleept wordt, enz. Zoo zouden er misschien meerdere bedenkingen te maken zijn; maar wij eindigen liever met dit Zakwoordenboek allen aan te bevelen, die in de studie der Engelsche taal belang stellen. De uitvoering is net.





Salzburg en Zillerdal, Tafereelen uit de Geschiedenis der Protestanten in de XVIIIde en XIXde Eeuw. Door Nieritz en Appelius. Naar het Hoogduitsch, met Aanmerkingen door P. Boeles. Te Groningen, bij W. van Boekeren. 1841. In gr. 8vo. 216 bl. f 2-40.

Volgens den titel zou men zich het werk eenigermate anders voorstellen, dan het werkelijk is. Het is namelijk geen aan elkander geschakeld geheel, maar het werk van nieritz alleen bestaat uit tafereelen uit de geschiedenis der verdrijving uit hun vaderland van de Evangelische Salzburgers in het begin der vorige eeuw. Deze tafereelen behelzen gedeeltelijk de ware geschiedenis, en gedeeltelijk bestaan zij uit de toonee-
{==88==} {>>pagina-aanduiding<<}
len van eene verdichte geschiedenis. De romantische dichting is op eene smaakvolle wijze in de ware geschiedenis ingeweven, en veraangenaamt zeker voor een talrijk gedeelte van het publiek de lezing. Maar, dewijl het werk blijkbaar bestemd is voor zulke lezers, die niet altijd in staat zijn het geschiedkundig ware van het verdichte te onderscheiden, kunnen wij het omwerken van het waarlijk gebeurde tot eenen Roman niet onbepaald goedkeuren. Wij gelooven zelfs, dat, bij des Schrijvers vloeijenden stijl, het werk beter doel zou getroffen hebben, indien alleen hetgeen geschiedkundig waar is ter lezing aangeboden ware geworden. Dit ons gevoelen doet ons dan ook hoogere waarde toekennen aan het tweede stuk, de Evangelische Zillerdalers genaamd, waarin de verhuizing der Evangelischen uit het Zillerdal in Tyrol naar Silezië in het jaar 1837, geheel naar waarheid, zonder eenige bijgevoegde verdichting, verhaald wordt. Dit stuk is voor het grootste gedeelte van den Heer appelius, en ontleend uit de Allg. Kirchen-Zeitung voor 1837. De Vertaler heeft het uit latere berigten van rheinwald en bellman volledig gemaakt. Voor hen, die er belang in stellen, om de betrekking tusschen de eigenlijk gezegde Pausgezinden en de Protestanten in opmerkelijke omstandigheden en gebeurtenissen te leeren kennen, is de lezing van beide stukken, vooral, om de reeds genoemde reden,
van het laatste, hoogstbelangrijk.





Nieuwe Tooneelen uit het Strafregt, door A.J. van Loon. Te Amsterdam, bij J.C. van Kesteren. 1842. IIde en IIIde Verzameling. In gr. 8vo. 682 bl. f 6-25.


Nieuwe Schetsen uit de Regtszaal en den Kerker, nog eene bijdrage tot de Geschiedenis der lijfstraffelijke Regtspleging in ons Vaderland, door W. Vriesaard. Te Schoonhoven, bij S.E. van Nooten. 1842. In gr. 8vo. 247 bl. f 2-40.

De tweede Verzameling der Nieuwe Tooneelen uit het Strafregt bevat twee verhalen: Er bestaat eene vergeldende Voorzienigheid, en: Frederik B., of de vermoedelijke dief. De derde bestaat uit drie verhalen: het Kinderlijkje, de Ban-
{==89==} {>>pagina-aanduiding<<}
kroetier en het Masker. Daarmede is nu het werk volledig. Ook de thans geleverde verhalen laten zich zeer wel lezen. Wel hebben wij hier en daar eene drukfout ontmoet, die zich echter uit den zamenhang ligt laat verbeteren; maar tot zoodanige aanmerkingen, als waartoe het eerste Deel ons, bij beoordeeling in dit Tijdschrift, aanleiding gaf, hebben wij in deze twee laatste Verzamelingen veel minder' grond gevonden. In het Masker is de ontknooping verrassend; maar de Schrijver zelf had, bl. 278, ook een geheel ander verhaal als waarheid opgegeven; deze vertelling had iets beter ineen moeten zitten.
De Nieuwe Schetsen uit de Regtszaal en den Kerker, door den Heer vriesaard, hebben ons ingsgelijks beter bevallen, dan zijn vorig bundeltje. Stap op en laat u wegen is regt levendig en belangwekkend: en het tweede verhaal: Hoogmoed en laagheid, of de vinger van het Godsbestuur, mag wel worden vergeleken met den Bankroetier (derde Verzameling der Nieuwe Tooneelen). Soortgelijke bankbreukigen, als in die beide verhalen geschilderd worden, al is het niet altijd zoo grof door hen aangelegd, zijn er maar al te veel.
In het algemeen beschouwen wij dus de hier aangekondigde werken als goede lectuur; maar zouden nu de beide Schrijvers willen uitnoodigen, om het daarbij te laten rusten, en liever hunne pennen aan andere onderwerpen toe te wijden. Van alles raakt men eenmaal verzadigd, ook van tooneelen uit het Strafregt en schetsen uit de Regtszaal, die toch eindelijk iets eentoonigs krijgen. Eerstgenoemde Schrijver vooral zou wel in saat zijn Romans of verhalen te schrijven, waarin vermeende of wezenlijke moordenaars, dieven en schelmen niet steeds de hoofdpersonen zijn.





Rochus Meeuwszoon. 1572. Een Verhaal, door A. van Linde. II Deelen. Te Amsterdam, bij J.M.E. Meijer. 1842. In gr. 8vo. 766 bl. f 7-60.

Wij hebben vóór eenigen tijd eenen anderen Roman van denzelfden Schrijver, Broederhaat en Wraakzucht, beoordeeld. Daarbij wezen wij verscheidene gebreken aan, waardoor zich die verdichte geschiedenis in aanleg, zamenstelling, uitvoering, kostuum enz., naar ons inzien, minder

{==90==} {>>pagina-aanduiding<<}
gunstig aanbeval. Loffelijker is over het geheel de getuigenis, die wij van den nu voor ons liggenden historischen Roman kunnen afleggen. De Schrijver is niet zoo belagchelijk ontrouw aan de zeden en denkwijze van den tijd zijner geschiedenis; het verhaal spant meer, dan het vorige, de aandacht van den lezer; de beschrijvingen zijn minder eentoonig, de stijl is niet zoo zwellend; er is, om het kortaf te zeggen, een merkbare vooruitgang bij den vervaardiger te bespeuren, waarom wij dit werk dan ook met meer vrijmoedigheid aanprijzen mogen.
De hoofdpersoon, naar wien het boek den naam heeft, is geen wezen der verdichting. Het is de Stadstimmerman te Brielle, die, na inneming dier stad door de Watergeuzen, op den altijd gedenkwaardigen 1 April 1572, de stoutmoedigheid had, de Nieuwlandsche sluis open te hakken, waardoor bossu met zijne Spanjaarden moesten afhouden van de anders waarschijnlijke wederinneming der stad. Deze handeling wordt op het vignet van het tweede Deel afgebeeld en is regt levendig verhaald. Het geheim, wat het toch ware, dat rochus in den zin had, is voor den gewonen lezer goed bewaard, zoodat hij, de ontknooping genaderd zijnde, vol verlangen het einde wacht. Ook de overige personen boezemen genoegzame belangstelling in; vooral de beminnelijke geertruida, die aan de helsche listen en lagen van den Monnik matthijs zoo lang ten doel staat, en er gelukkig bij de inneming van hare vaderstad aan ontkomt. Niet minder haar verloofde, aart pietersz., met wien zij op eene zoo zonderlinge wijze, schoon van elkander niets wetende, in hetzelfde klooster geraakt. De Schrijver verloochent ook daar niet zijn bijzonder gelukkig talent, om gevangenissen en gevangenen te schilderen. Den afschuwelijken Broeder matthijs gunt de lezer zijne ontkoming maar half; de geheele afloop der geschiedenis bevredigt hem beter, dan die van den vorigen Roman. De doofstomme toestand van de vrouw des hoofdpersoons (volgens den titel; volgens den inhoud is het meer de dochter) geeft hier en daar wel eens aanleiding tot eene kleine onwaarschijnlijkheid. Ook is de Jood niet overal aan zichzelven gelijk, en zijne woorden missen dat eigenaardige der uitdrukking, hetwelk door een: Nha! en derg. niet te herstellen is. - Dat de transsubstantiatie het leerstuk zou

{==91==} {>>pagina-aanduiding<<}
zijn, waarmede het geheele Katholijke geloof staat of valt, gelijk D. I. bladz. 257 wordt beweerd, zal wel niemand den Schrijver toestemmen. Wij zullen ditmaal niet veel hechten op kleine misstellingen, gelijk D. I, bl. 36, waar van eene geschoren kruin, en bl. 37, waar van krullende lokken des Priors gesproken wordt, hetgeen wel zou kunnen zamengaan, indien wij aan eene geschoren kruin alleen te denken hadden, maar bij de beschrijving van eenen monnik niet zamengaat. Voor taalfouten, gelijk hunne, waarvan vrouwen gesproken wordt en dus hare moest staan (b.v. I. 17 en eld.), zoo ook hunne muren (van eene stad, I, 186), wachte zich de Schrijver; ook voor het al te veelmalen terugkomend gebruik van sommige woorden, gelijk ondeelbaar, eene nachtelijke daad, voor snoode, en meerdere; en hij zal aan den goeden smaak meer behagen, wanneer hij de dwaze pronk van hoog klinkende tirades, zoo als de aanhef, D. I, bladz. 278, en andere plaatsen, beneden zich rekent. Daarin zit het fraaije niet. Met herhaling der betuiging van ons genoegen over het vele verbeterde bij vergelijking met Broederhaat en Wraakzucht, prijzen wij dezen over het geheel welgeschreven Roman gaarne aan.





Zestigtal leerrijke Verhalen uit het Oude Testament; een Leesboek voor de Jeugd; door G.H. van Lingen. Te Tiel, bij C. Campagne. 1841. In kl. 8vo. 92 bl. f : - 30.


Algemeene Geschiedenis des Israëlitischen Volks, van deszelfs ontstaan tot op onzen tijd. Naar het Hoogduitsch, door D.A. Lissauer. III Stukjes. Te Amsterdam 5600 (1840). In kl. 8vo. 226 bl. f 1-50.


Beknopte Schets van den Landbouw in min vruchtbare streken. Een Leesboek voor jonge lieden en kinderen ten platten lande; door J.H. van Wolda, Instituteur aan het gesticht van Opvoeding voor den Landbouw der Maatschappij van Weldadigheid, te Wateren. Tweede druk. Te Groningen, bij J. Oomkens. 1841. In kl. 8vo. 102 bl. f : - 20.


{==92==} {>>pagina-aanduiding<<}

Het eerste dezer schoolboeken verdient alle aanprijzing, zoowel wegens de oordeelkundige keuze der verhalen, als wegens de doelmatige, kiesche wijze van voorstelling en de nuttige zedelessen. De stijl kon hier en daar voor de kinderlijke bevatting gemakkelijker zijn.
2. De Geschiedenis der Israëliten is, gelijk de titel zegt, ‘naar de voorhanden zijnde bronnen en groote werken der Geschiedenis, voor de eerste klasse der Israëlitische Godsdienstige scholen tot zelfstudie bewerkt.’ Het eerste stukje loopt tot de verwoesting van den eersten tempel, het tweede tot het jaar O.H. 500. De verhaaltrant mist alle pragmatische levendigheid, alle aansporing tot dankbaarheid, godsvrucht, enz. Indien de Vertaler er iets in had willen veranderen, zou hij het drooge berigt: ‘op nieuw mogten zich de Joden (omstreeks den tijd der Kerkhervorming) in de Nederlanden vestigen,’ (III. 36) onmogelijk aldus hebben kunnen overschrijven. Dankbaarheid hadde, dunkt ons, iets over de welwillende en verdraagzame behandeling der Israëliten gevorderd in ons gastvrij vaderland, toen zij elders nog naauwelijks mogten wonen. Of de Israëlitische jeugd wel zoo heel veel heeft aan de namen van geleerde Joden van vroeger' en later tijd, betwijfelen wij. Het hapert dit werkje aan eenheid van plan en bewerking. Wie hebben in ons Vaderland na de Fransche revolutie als Joodsche Professoren zich verdienstelijk gemaakt? (III. 53). Ald. bladz. 21 lezen wij van eenen ‘thans (1841)’ en bladz. 77 van eenen ‘thans (1830) regerenden Sultan’. Als schoolboek stellen wij het zeer laag; maar ook hier moet de verbetering langzaam komen, en het onderwijs der Israëlitische kinderen is reeds veel vooruitgegaan.
3. is bepaaldelijk over heidevelden en pas ontgonnen gronden, waarmede Rec. minder bekend is, dan met vettere kleigronden. De tweede druk bewijst een ruim vertier. Bladz. 28 reg. 3 v.o. zal □ voeten kubiekvoeten moeten zijn. Het laatste Hoofdstuk, over de Gezondheid, komt er wel wat zonderling bij.






{==93==} {>>pagina-aanduiding<<}

Boekbeschouwing.

Geschiedenis van de Kerkhervorming in Friesland, door Dr. E.J. Diest Lorgion, Predikant te Stiens, enz. Te Leeuwarden, bij W. Eckhoff. 1842. In gr. 8vo. VIII en 167 bl. f 1-80.

Oorspronkelijk had de Eerw. diest lorgion het plan opgevat, om een geschiedkundig Gedenkboek voor de Hervormden in Friesland uit te geven, hetgeen deels de hier geleverde beknopte Geschiedenis der Hervorming in Friesland, deels eene naamlijst der Predikanten zou behelzen, die van de Hervorming af tot op heden toe aan de Hervormde Gemeenten in Friesland het Evangelie hebben verkondigd: de laatste bewerkt door Z.E. Ambtgenoot t.a. romein. Daar echter de inteekening op dit Gedenkboek weinig deelneming scheen te vinden, en deszelfs kostbaarheid vooral door het vermelde tweede gedeelte veroorzaakt werd, besloot de Heer diest lorgion de vruchten van zijn historisch onderzoek afzonderlijk uit te geven, en hij heeft zich hiervan op zoo loffelijke wijze gekweten, dat wij ons haasten de aandacht van ons publiek op dit werkje te vestigen, en hem onzen dank voor het hier geleverde te betuigen.
Het bestaat uit vier hoofddeelen. Na eene korte Inleiding wordt vooreerst gewezen op de pogingen, in Friesland aangewend, om de kerk, gelijk men het noemt, in de kerk te hervormen. De ontwikkeling van een nieuw Christelijk leven in Friesland, na den ijzeren slaap der middeleeuwen, wordt met korte en fiksche trekken geschetst. De redenen, die Friesland in het bijzonder, vroeg voor de Hervorming deden rijp worden, worden met een' echt pragmatischen blik overzien. En nadat meer bijzonder op een' gellius bouma en stefanus sylvius is gewezen, worden wij ten tweede nader bekend gemaakt

{==94==} {>>pagina-aanduiding<<}
met de wijze, waarop de Kerkhervorming in het jaar 1566 openlijk in Friesland ingevoerd, maar weder onderdrukt werd. Veel belangrijks vernemen wij hier van de wijze, waarop het verbond der Edelen ook in Friesland bijval vond, van het gedrag des bekenden stadhouders aremberg, en van de invoering en bestrijding der Hervorming, niet alleen te Leeuwarden, maar ook te Franeker, Sneek en elders. Het derde Hoofdstuk vangt met alva's komst in de Nederlanden aan, en eindigt met de pogingen, door casper robles aangewend tot herstel van de Roomsche eerdienst, en met de vlugt van den lafhartigen stadhouder joost van schouwenburg. Het vierde Hoofdstuk, de zegepraal der Kerkhervorming over allen tegenstand verhalende, loopt door tot aan de geheele afschaffing der Roomsche Godsdienst in Friesland, en geeft ten slotte nog een belangrijk overzigt van de rigting, welke de Kerkhervorming in dit merkwaardige gewest genomen heeft. Nog worden ons uit het Leeuwarder protocol enkele proeven medegedeeld van de denkwijze en den geest der Hervormden in die dagen, welke inderdaad hoogst belangrijk mogen heeten. Het geheel wordt met eenige authentieke stukken, als bijlagen, besloten, welke, behalve hare eigendommelijke waarde, ons vooral merkwaardig waren, als proeven, hoeveel meer echt Evangelische vrijzinnigheid er kort na de Hervorming in de Gemeenten en bij de Leeraren heerschte, dan na 1618 en 1619.
Deze zeer beknopte inhoudsopgave zal wel reeds den lezer opmerkzaam gemaakt hebben op den rijkdom van zaken, die hem hier in een kort bestek wordt aangeboden. De geleerde Schrijver, reeds door zijne belangrijke Akademische Dissertatie gunstig bij ons Godgeleerd publiek bekend, heeft ons hier weder eene schoone proeve van zijnen lust en zijne geschiktheid tot wetenschappelijk onderzoek gegeven. Hij heeft wel gebruik gemaakt van hetgeen bij latere schrijvers hier en daar over de Hervorming in Friesland is medegedeeld, maar niet minder uit oudere schriften en zooveel mogelijk gelijktijdige berigten geput, vooral uit schotanus en winsemius. Hier en daar

{==95==} {>>pagina-aanduiding<<}
ontdekten wij, bij het gebruik der bronnen, eene historische Critiek, die wel is waar meestal slechts op zaken van ondergeschikt belang kon worden uitgeoefend, maar ons toch van des Schrijvers scherpzinnigheid en naauwkeurigheid een allezins gunstig oordeel deed voeden. Wij verlangen, dat de Schrijver op dit werkje de aangekondigde Geschiedenis der Hervormde Kerk in Friesland late volgen. Zijn geschrift mag inderdaad niet alleen voor de bewoners van dat gewest, maar ook voor alle beoefenaars der schoone historische wetenschap, ja ook voor ieder' Christen, die de geschiedenis met een Christelijk oog beschouwen wil, hoogst welkom heeten. Wij meenen, dat door zulke Monografiën het best de weg gebaand wordt tot eene allesomvattende Nederlandsche Kerkgeschiedenis, zoo als wij die nog steeds missen en wenschen.
Kon het ons niet vreemd voorkomen, dat de aangekondigde Naamlijst weinig algemeene deelneming vond: wij mogen echter den wensch niet onderdrukken, dat niet alleen in Friesland, maar in al onze provinciën, zoodanige naamlijsten konden uitgegeven worden, liefst met korte biografische aanteekeningen voorzien. Welk een nog onbekende schat zou daardoor voor de speciëele historiographie ontsloten worden! Voor enkele personen is zulk een arbeid en zwaar, en hoogst ondankbaar tevens. Kon zij niet veel gemakkelijker en onkostbaarder uitgaan uit den boezem onzer Classikale en Provinciale besturen?
Er is meer dan een bijzonder punt, in welks opvatting wij van den geleerden Schrijver zouden meenen te moeten verschillen. Wij noemen hier alleen den Beeldenstorm, bladz. 53. Doch niet alleen verbiedt ons bestek, om hieromtrent in nadere woordenwisseling te treden, maar ook brengt ons doel liever mede, dat wij het werkje aan een grooter publiek aanbevelen, terwijl toch de geleerde van beroep van zelf het met oordeel des onderscheids zal gebruiken. Wij eindigen daarom, met opregtelijk den wensch des Schrijvers over te nemen, ‘dat dit geschrift moge medewerken tot meerdere waardeering der Kerkhervorming, maar tevens iets moge bijdragen, om te ver-
{==96==} {>>pagina-aanduiding<<}
hoeden, dat hare waarde verder overdreven worde, tot minachting van latere tijden en inzonderheid van onzen leeftijd.’ Inderdaad, ook hier hebben wij gezien, dat het licht der Hervorming zijne schaduwzijde had, en dat ook in dit opzigt de raad van den Prediker, H. VII:10 diepe wijsheid ademt.


Beknopte Geschiedenis der Christelijke Kerk, door W. Busch. Naar den 3den Hoogduitschen druk. Te Amsterdam en Utrecht, bij ten Brink en de Vries en H.M. van Dorp. In kl. 8vo. VIII en 224 bl. f 1-50.

Deze beknopte Geschiedenis heeft ten doel, om inzonderheid diegenen, die zich tot het doen hunner belijdenis voorbereiden, het wetenswaardigste en noodigste aangaande de lotgevallen der Christelijke kerk op aarde mede te deelen. Het boekske bezit daartoe inderdaad goede geschiktheid. Niet alleen vindt men hier grooten rijkdom van zaken op eene onderhoudende wijze voorgedragen, maar ook beveelt het werkje zich door eene hoogst practische, warm Godsdienstige en toch redelijk verlichte strekking aan. - Bij de belangrijkste gebeurtenissen der geschiedenis wordt gedurig het geloof aan eene allesbesturende Voorzienigheid, aan de verhevene grootheid van den Heer der gemeente, en aan de Goddelijkheid van het Evangelie op de meest gepaste wijze opgewekt en versterkt.
Op wetenschappelijke waarde, grondigheid, juistheid en volledigheid kan zulk een kort overzigt natuurlijk geene aanspraak maken. Zelfs zou er van deze zijde menige bedenking te maken zijn. B.v. bij de uitdrukking, waarmede het onvolmaakte in de eerste gemeente werd aangeduid, bladz. 16, ‘al de geroepenen behoorden niet tot de uitverkorenen’ zal dit laatste woord wel in verkeerden zin zijn opgenomen, met voorbijzien van Rom. VIII:30. Eph. I:4 en andere plaatsen. - Historische Pragmatiek en Critiek zocht Rec. hier te vergeefs. Zoo worden ook nog, bladz. 26, tien vervolgingen vermeld; van con-
{==97==} {>>pagina-aanduiding<<}
stantijn's overgang tot het Christendom, bladz. 35, hoogst eenzijdig, als een goed verzonnen list, melding gemaakt. En, om niet veel meer te noemen, de opgave der beroemde Christologische twisten in de 4de en 5de eeuw, geschiedt, bladz. 209, hoogst onnaauwkeurig. - De vorm eindelijk van dit werkje, waarbij in de eerste Afdeeling, tot de Hervorming doorloopende, de Christenheid beschouwd wordt als ééne kerk, en, na de Hervorming, in de 2de Afdeeling, als in verschillende kerkgenootschappen verdeeld, rust niet alleen op eene allerongelukkigste tegenstelling (alsof de hoogere en onwankelbare éénheid der Kerk niet bleef bestaan, ook waar de Christenheid in meerdere kerkgenootschappen verdeeld is!) maar heeft bovendien dit bezwaar, dat de tweede Afdeeling door de behandeling der Grieksche kerk weder vele eeuwen vóór de Hervorming moet teruggaan; - om niet te zeggen, dat de onderverdeelingen zeer veel aan juistheid en gepastheid te wenschen overlaten, waarvan ten bewijze kan strekken, dat de Apostolische Vaders (om niet eenmaal van de overige
kerkvaders te spreken) in eene Aanteekening moeten worden afgedaan - waarschijnlijk omdat de Schrijver vergeten had, in het werkje zelf er melding van te maken. - De Vertaler heeft dan ook hier en daar de onvolkomenheid van het oorspronkelijke goed gevoeld, en, gelijk hij zich over het geheel goed van zijne taak heeft gekweten, zoo ook somwijlen getracht, door beknopte aanteekeningen en bijvoegsels, gapingen en onnaauwkeurigheden te verhelpen. - Wij deelen deze aanmerkingen niet mede, om daardoor de betrekkelijke waarde van dit werkje voor het publiek, ten welks gebruike het oorspronkelijk is opgesteld, te verminderen, maar om te doen zien, dat het, tot het schrijven van Compendia, Overzigten enz. eener wetenschap, niet voldoende is, eenige wetenswaardigheden, op dit veld behoorende, te kunnen mededeelen: maar dat eerst hij, in ieder vak, voor die taak berekend is, die de resultaten van echt wetenschappelijke studie in populaire vormen weet te gieten, en aan de kerk of het leven dienstbaar te maken. - En als zulk

{==98==} {>>pagina-aanduiding<<}
een resultaat zouden wij het werkje van den Eerw. busch niet durven beschouwen.
Overigens kunnen wij dit werkje aan onze jonge lieden en aan allen, die in een kort overzigt het onmisbaarste der kerkelijke Geschiedenis wenschen te vernemen, gerustelijk aanbevelen, ook vooral om den Christelijken geest, die hier allerwege doorstraalt. - Het stichte nut, waar het kan, en het zij gezegend voor veler verstand en hart.


Beknopte wederlegging van het bekende werk van Dr. Strauss, getiteld het Leven van Jezus, naar het Fransch van A.L.C. Coquerel, Predikant bij de Hervormde Gemeente te Parijs. Te Arnhem, bij I.A. Nijhoff. 1842. In gr. 8vo. VIII en 116 bl. f 1-25.

In het nieuwe orgaan der Fransche Hervormde Kerk, Le Lien verschenen van tijd tot tijd eenige stukken tegen het befaamde werk van Dr. strauss, door den beroemden coquerel geschreven. Later werden zij vereenigd uitgegeven, onder den titel van: ‘Réponse au livre du Dr. d.f. strauss, ‘la Vie de Jésus.’ Daar nu toch het boek van den Apostel des ongeloofs in onze moedertaal het licht ziet, kunnen wij niet anders, dan de vertaling van dit werkje goedkeuren. Niet alleen is het met het loffelijk doel geschreven, om eenig tegengif tegen het verspreide venijn aan te bieden, maar ook bevat het daartoe inderdaad eene niet onbelangrijke bijdrage. - De Vertaler heeft zijne taak naar eisch volbragt, en den beschaafden Christen, dien het om Christelijke waarheid te doen is, en die in een kort overzigt zich eenige Straussische ongerijmdheden wil zien voorstellen en ontzenuwen, prijzen wij dit werkje gaarne aan, ook om het milde Theologische standpunt, waarvan het is uitgegaan.
De Heer coquerel schreef geene geleerde verhandeling tegen strauss, maar toont alleen, op populaire wijze, hoe onvereenigbaar zijn stelsel met een Christelijk standpunt is. Geene wijsgeerige wederlegging van hetgeen uit

{==99==} {>>pagina-aanduiding<<}
eene wijsgeerige school was voortgekomen. Geen exegetisch onderzoek naar de bewijzen voor de waarheid der Evangelische geschiedenis, die in haar zelve liggen. Geene Critische handhaving van de echtheid der Evangeliën, die door strauss met ééne pennestreek was ontkend. Evenmin eene Critiek van het begrip der Mythe, of eene wederlegging van strauss, van stuk tot stuk. Die iets van dit alles verlangde, zou zich bedrogen vinden. Wij vinden slechts wenken, opmerkingen, bijdragen. Nu weet wel iedereen, die strauss met een wetenschappelijk oog beschouwt, dat voor de wetenschap door zulke, zelden nieuwe miscellanea niet veel gewonnen wordt. Wij zouden daarom den hoogdravenden titel van ‘Réponse au livre de strauss’ liever hier niet hebben gevonden. En welligt heeft de scherpzinnige strauss, op zijn standpunt, menig argument van coquerel met een' ironischen glimlach beantwoord. - Maar, nu eenmaal het werk van strauss in handen komt, waarin het nooit had behoeven en behooren te komen, verblijden wij ons over hetgeen dus ook hier, ten behoeve van den ongeletterden lezer, geleverd wordt. De toon is waardig, de bewijsvoering duidelijk, de geest regt Evangelisch. Naast het werkje van Ds. cool, onlangs door ons aangekondigd, geven wij ook aan deze, soms los, maar vaak meesterlijk geschetste wederlegging, gaarne onzen bijval. Wij onthouden ons daarom ook van de aanwijzing van enkele onjuiste, oppervlakkige of weinig afdoende redeneringen. - Jammer, dat het tweede en derde Hoofddeel zoo onevenredig kort is ontwikkeld. In het eerste trok vooral het aangemerkte aangaande de geschiedenis van karel den Grooten onze aandacht. Welligt had de Schrijver echter, ook voor het
publiek, waarvoor hij schreef, toch nog iets naders ter handhaving van enkele hoofdbijzonderheden der Evangelische geschiedenis kunnen in het midden brengen, en den grondslag van het Straussiaansche stelsel scherper kunnen aantasten. Doch waarschijnlijk had hij goede redenen, om juist dit, en niet meer te leveren, bij de grenzen, die hij zich gesteld zag. Genoeg, wie onzer lezers door den aanval van strauss mogt zijn aan

{==100==} {>>pagina-aanduiding<<}
het wankelen gebragt, hij versterke zijne betere overtuiging door de lezing en herlezing van het gezonde voedsel, hem hier door den begaafden coquerel aangeboden. Jammer slechts, dat bij den leek het ongeloof meestal meer uit practische, dan uit theoretische gronden voortvloeit. Doch dit neemt de verpligting van den Apologeet niet weg, om ook de laatstgenoemde te bestrijden. En wij danken den Heer coquerel voor de wijze, waarop hij het in dit werkje deed. - Weerhield plaatsgebrek ons niet, wij staafden door eene proeve ons gunstig oordeel.






Gods leidingen met Dr. Maarten Luther. Door U.P. Goudschaal, Predikant te Scheemda. Te Groningen, bij W. van Boekeren. 1842. In gr. 8vo. f : - 40.

De Heer goudschaal geeft ons in dit boeksken, volgens zijne eigene verklaring in het voorberigt, voor het grootste gedeelte slechts eene vertaling van een Hoogduitsch werkje, hetwelk onder den titel: das Lutherbüchlein, ten voordeele van het Maartensgesticht te Erfurt tot opvoeding en verzorging van vijf behoeftige Luthers-weezen, ten jare 1836 door heinrich holzschuher in het licht gegeven werd. Maar, zij het dan ook al grootendeels vreemde vrucht, welke bij dezen den Nederlander wordt aangeboden, het is evenwel goede vrucht ook en waardig tevens om uit het buitenland te worden ingevoerd en in gouden schalen te worden aangeboden. De stijl, hoewel op verre na niet vrij van Germanismen, is zeer populair. Het boekje is, dien ten gevolge, voor het volk regt geschikt, en wij hopen dat het door allen, die op het volk invloed kunnen uitoefenen, onder het volk verspreid zal worden. Bevreemdt het somwijlen dezen of genen, dat catharina van bora (bl. 60) luther's beminde keetje genoemd wordt, allen zullen er evenwel uit kunnen leeren, waartegen de Hervorming eigenlijk gerigt was. Ter aanprijzing

{==101==} {>>pagina-aanduiding<<}
van het boeksken en als proeve van voordragt nemen wij daarom over
§ 10. De aflaathandel van tetzel.
‘Met de aflaten werd toen ter tijd de gruwelijkste gruwel bedreven. Paus leo X, een ligtzinnig en buitensporig verkwister, verkocht aan het arme Christenvolk voor geld aflaat, d.i. vergeving van zonden en ontheffing van kerkelijke boetstraf. Daar kon elk, die misschien moord, roof, echtbreuk, hoererij, diefstal, of welke andere zonde ook gepleegd had, voor geld van al zijne zonden verlost en bevrijd worden. Door middel van eene zoo leugenachtige aanmatiging zocht de Paus zich met snood gewin te verrijken, ten einde met zijne goddelooze geestelijkheid in staat te zijn, om in weelde en zonde te leven, zijnen hoogmoed bot te vieren, en allerlei Roomsche schelmstukken te plegen. De aflaathandel werd van wege den Paus zelfs aan de meestbiedenden verpacht, en deze laatsten zonden dan weêr priesters in den lande rond, die de aflaten uitventen moesten.
Een van deze aflaatventers was de Dominikaner monnik johan tetzel, die op last en magtiging van den Aartsbisschop van Mentz en Maagdenburg in Saksen rondreisde, en de aflaatbrieven van den Paus verkocht. De inhoud van zijnen gewonen aflaatbrief luidde, als volgt:

“De Heer ontferme zich uwer!

Onze Heer jezus christus ontsla u door de verdiensten van zijn allerheiligst lijden, en in Zijnen naam zoowel als in dien van Zijne heilige Apostelen petrus en paulus, en van onzen allerheiligsten Heer, den Paus, ontsla ik u, krachtens het mij toevertrouwd regt: vooreerst van alle kerkelijke straffen, die u vroeger opgelegd zijn; ten andere van alle zonden, misdaden en ongeregtigheden, welke gij tot hiertoe begaan hebt, hoe groot ze ook zijn, zelfs van die, omtrent welke de Apostolische stoel zich het regt van straffen voorbehouden heeft, zoo verre de magt van de heilige Moederkerk zich uitstrekt. Ik geve u volkomene ontheffing van zoodanige straffen,

{==102==} {>>pagina-aanduiding<<}
als gij in het vagevuur van uwe overtredingen had moeten ondergaan, en stel u weder in het genot van de heilige Sacramenten der kerk, in de gemeenschap der geloovigen, in den staat van onschuld en reinheid, in welken gij waart, toen gij gedoopt werd: zoodat, als gij sterft, de poorten der hel voor u gesloten, en de deuren van de vreugde van het paradijs voor u geopend zullen worden. Zoo lang gij niet sterft, zal deze aflaat in volle kracht blijven tot op het oogenblik van uwen dood. In naam des Vaders, des Zoons en des heiligen Geestes. Amen.

Dr. johannes tetzel, Onder-Commissaris.”

Naar men verhaalt, deed hij zijne reis op eenen wagen, waarop zich twee groote kisten bevonden, ééne ter bewaring der aflaatbrieven, de andere, om het bijeengeschraapte geld te bergen. Op de laatste stond het opschrift:

Als 't geld in deze kiste klingt, 
De ziel ook in den hemel springt. 


Hij vergaderde met dien handel verbazende schatten. Men heeft berekend, dat de som, die daardoor in de Pauselijke schatkist vloeide, omtrent het derde van al het baar geld der geheele Christenheid bedragen heeft. Uit het stadje Freiburg alleen sleepte hij onder anderen meer dan 2000 gulden weg, zoodat het geene verwondering baren kan, hoezeer het ons met diepe verontwaardiging vervult, wat Paus leo, lasterlijk en spottende, uitriep: de fabel van christus heeft ons vrij wat opgebragt! Ook is het naauwelijks te gelooven, wat deze onbeschaamde tetzel uitkramen durfde. Wanneer iemand, zeide hij, alle zonden der wereld begaan heeft, en hij offert maar geld in de pauselijke aflaatkist, dan heeft hij voor alle zonden in hemel en op aarde vergeving; want vergeeft de Paus, dan moet God het insgelijks doen. Het geld klinkt niet in de kist, of men kan er zeker van zijn, dat op hetzelfde oogenblik de ziel, voor welke betaald wordt, of uit het vagevuur of uit den mond in den hemel stijgt. De

{==103==} {>>pagina-aanduiding<<}
Paus, beweerde hij, heeft meerdere magt, dan al de Apostelen, alle Engelen en heiligen, ja, dan de maagd maria zelfs; want die allen zijn beneden christus, de Paus echter staat met christus gelijk, en zijn aflaatkruis bezit dezelfde kracht, als christus kruis. De genade van den aflaat, hield hij staande, is juist die genade, waardoor de mensch met God verzoend wordt; gevolgelijk is 't geheel niet noodig, wanneer men den aflaat slechts koopt, om over zijne zonden berouw of leedwezen te gevoelen. Door dien aflaat wordt men niet alleen vergeving voor reeds begane zonden, maar tevens voor dezulken deelachtig, die men toekomstig nog bedrijven zal.
Onder zulk eene taal ventte tetzel, gelijk een marktschreeuwer, zijne aflaten uit, genade voor geld verkoopende, zoo duur of goedkoop hij ze maar kwijt worden konde. Op vele plaatsen werd hij onder klokgelui door de Christenen ingehaald. Zijne instructie luidde, dat hij bij het verkoopen van den aflaatbrief met het gezond verstand, den rang en de bereidvaardigheid der koopers te rade moest gaan. Een vorstelijk persoon, een Aartsbisschop of Bisschop moest daarvoor 25 dukaten betalen; een Abt, Graaf of Baron 10 dukaten. Zoo daalde hij af tot eenen halven gulden. Voor bijzondere zonden had tetzel een afzonderlijk tarief. Een kerkroof of meineed, b.v. kostte 9 dukaten, een moord 8 dukaten, echtbreuk 6 dukaten. (Tetzel kreeg zeker gratis, anders zou hij voor het bekende geval te Innsbruck, waar hij op overspel betrapt werd, die 6 dukaten aan zich zelven hebben moeten betalen, of neen, hij kon het nog gemakkelijker hebben, door het nemen van twee aflaatbrieven, éénen voor zijn overspel, en éénen voor het bedriegen van den Paus) tooverij 2 dukaten. De verlossing van eene ziel uit het vagevuur kostte zooveel, als men berekende dat de overledene naar zijnen stand of vermogen in eene week verteerd zou hebben. Hoe verregaand was de onkunde, hoe vreeselijk het bijgeloof dier dagen!
Dit duivelsche goochelspel, dat het land en de menschen in armoede dompelde, was ook den Keizers, Koningen,

{==104==} {>>pagina-aanduiding<<}
Vorsten en Heeren tegen de borst; maar er was niemand, die raad schaffen of helpen kon. De aardsche God, die te Rome op den troon zat, had te veel magt in de kerken en in de harten der menschen. Uit vrees voor den Paus, zoo als luther zich uitdrukt, wilde niemand de kat de bel aanbinden.’


Woordenboekje ten gebruike bij de Pharmacopoea Belgica, bewerkt door W. van Lookeren Campagne, Apotheker. Te Arnhem, bij G. van Eldik Thieme. 1842. In gr. 8vo. 136 bl. f 1-25.

Het is bekend, dat het vervaardigen van een goed Woordenboek eene zeer moeijelijke zaak is. Gaarne erkennen wij, dat de arbeid van den Heer van lookeren campagne eentoonig moet geweest zijn. - Wij wenschen hem betere belooning toe, dan hij te wachten zal hebben, voor het opschrijven, vertalen en eindelijk orde brengen in dien Chaos, welke de Pharmacopoea Belgica hem opleverde. In den loop nog van dit jaar zal eene omgewerkte, vernieuwde Pharmacopoea, of zoo als men 't noemen wil, het licht zien. En wat zal er dan van de oude worden? Transeat cum ceteris, en de Heer campagne zal grootendeels van zijnen arbeid kunnen zeggen: Tijd en moeite verloren. Daarenboven: zullen Apothekers en Leerlingen het weinige Latijn, dat zij, zoo als de Schrijver zegt, dikwijls verstaan, op deze wijze blijven onderhouden? - Het is in onzen tijd wel geen te algemeen verschijnsel, nederig over zich en zijnen arbeid te denken. Maar wie kunstbroeders en leerlingen in de pharmacie tot een' leidsman wil zijn, ook alleen in de taal, behoorde van geene gebreken in eenen jeugdigen arbeid te spreken. Is men van zijne krachten voor zulken arbeid niet verzekerd, wie dwingt ons dien te ondernemen, vooral wanneer de behoefte niet dringende is? - Het doet ons leed, hierin met den Schrijver niet te kunnen overeenstemmen. Wij zouden het wenschelijk achten, dat de Apotheker zulk

{==105==} {>>pagina-aanduiding<<}
eene opvoeding mogt ontvangen, waardoor hij meer dan een luttel Latijn zoude verstaan. Kan dit vooreerst nog niet gebeuren, dan gebruike hij, die nagenoeg een vreemdeling in de Latijnsche taal is, liever de Nederduitsche vertaling der Pharmacopoea. Hij werke liever naar voorschriften in de hem welbekende taal, dan dat hij gevaarlijke misslagen bega, door een voorschrift te volgen, hetwelk hij niet behoorlijk verstaal, en hem door dit Woordenboek en elk ander niet verstaanbaarder zal worden. Men rigte het onderwijs slechts zoo in, dat de leerlingen zich beter op de Pharmacie moeten toeleggen, dan thans vrij algemeen het geval is, en zij zullen de kunsttaal van zelf leeren verstaan. Dit is eene behoefte, zonder dat daarom alle Apothekers zullen behoeven Pharmaciae Doctores de rigueur te wezen. Wij zijn geene voorstanders van bespiegelingen, schoon schijnende op het papier, maar niet wel in het maatschappelijk leven ten uitvoer te brengen, zoo min hier, als dit elders het geval is. De Heer campagne zal misschien zijnen kunstbroeders en den leerlingen van meer nut wezen, wanneer hij zich tot de meer wetenschappelijke behandeling van een of ander gedeelte van zijn vak bepaalt, waartoe wij hem, die gaarne nuttig wil zijn, verdere opgewektheid toewenschen.





Over de inenting van het Mondzeer en de Klaauwziekte aan Runderen en Schapen, als een middel, om deze ziekten zachter en minder langdurig te maken; door Dr. A. Numan, Directeur en Hoogleeraar aan 's Rijks Vee-Artsenijschool, te Utrecht. Te Utrecht, bij N. van der Monde. 1842. In gr. 8vo. 31 bl. f : - 60.

De inenting van het Mondzeer en de Klaauwziekte schijnt eenen verzachtenden invloed op de ontwikkeling dezer ziekten uit te oefenen. Het is welligt er mede gesteld als bij den mensch, bij wien eerst de kinderziekte door de inenting verzacht werd en later door de koepokinenting geheel van gedaante veranderd is, of liever eene hoogst

{==106==} {>>pagina-aanduiding<<}
gevaarlijke ziekte (de pokken) door eene zachte, van gevaar ontbloote ziekte (de koepok) vervangen wordt. Monden klaauwzeer heerschen van tijd tot tijd, volgens een vrij algemeen aangenomen gevoelen, epidemisch, of beter epizoötisch. In 1838 heerschten zij in naburige landen; van daar zijn zij tot ons overgeslagen. Tot dusverre schijnen zij nog niet geheel opgehouden te hebben. Ofschoon in de meeste gevallen geenszins gevaarlijk, kunnen zij dit worden; althans zij zijn op den eenen tijd heviger, op den anderen goedaardiger. Men wil opgemerkt hebben, wanneer deze ziekten heerschende zijn, dat zij, kunstmatig opgewekt (ingeënt) zachter en zachter worden gemaakt. Deze vooronderstelling heeft tot proefnemingen aanleiding gegeven, waaromtrent de Hoogleeraar numan nadere inlichtingen mededeelt.
De Heer numan, namelijk, door dezen en genen geraadpleegd omtrent zijne meening over de uitvoerbaarheid der inenting van het Mondzeer en de Klaauwziekte, heeft het doelmatiger geoordeeld, in stede van eene herhaalde afzonderlijke mededeeling bij geschrifte, liever, door middel van de drukpers, zijn gevoelen meer algemeen bekend te doen worden. Tot dit einde geeft zijn H.G. eerst eene korte schets van deze ziekten, door eenige woorden ter inleiding voorafgegaan. Vervolgens deelt hij een uittreksel uit eenige Hoogduitsche verhandelingen mede omtrent inentingen, op eene uitgebreider schaal bewerkstelligd, gedeeltelijk bij schapen, gedeeltelijk bij het rundvee. De uitkomsten schijnen gunstig geweest te zijn en tot het bedoelde oogmerk als voldoende beschouwd te kunnen worden; weshalve de Hoogleeraar numan oordeelt, dat hetgeen hij hier heeft medegedeeld den jongen Veeärts tot eene handleiding kan verstrekken, wanneer hij tot de inenting wordt geroepen, of daartoe gelegenheid bekomt.
Dit boekje is derhalve, voor het grootste gedeelte, geen oorspronkelijke arbeid, zoo als men anders van dezen ijverigen Geleerde gewoon is te ontvangen. Om deze reden, alsmede omdat hier een onderwerp wordt behandeld, omtrent hetwelk verdere ondervinding nog nader moet be-
{==107==} {>>pagina-aanduiding<<}
slissen, is het voor eene beoordeeling minder geschikt. Wij bepalen ons dus slechts tot eene aankondiging, met den wensch, dat de aandacht, vooral van deskundigen, er op moge gevestigd worden.
De Heer numan heeft evenwel, behalve hetgeen ter inleiding wordt gezegd, er nog een en ander over gedane waarnemingen omtrent de hoedanigheid der melk bijgevoegd, volgens hertwig en anderen; verder ook gedane proefnemingen omtrent de gehalte der boter- en kaasdeelen in de melk van dieren, die in een' ligten graad aan het Mondzeer lijden. Ook deze dragen blijken van den onderzoeklievenden geest des Hoogleeraars.
Der aandacht van den geleerden Schrijver schijnt ontsnapt te zijn, bl. 5, Mailand, in plaats van Milaan; bl. 7. Laat het zich uitmaken, voor: Is het bewezen; bl. 9. Imfung voor Impfung.





Volks-Heelkunde, of eenvoudige raadgevingen bij plotselinge ongelukken, gevaarlijke toevallen, vergiftigingen enz. bij afwezigheid van een' bekwamen Heelmeester. Naar het Fransch van M. Mayor, M.D., eersten Heelmeester van het Hospitaal te Lausanne. Met Aanteekeningen en aanzienlijke Bijvoegselen door Thomas Cutler, M.D. Uit het Engelsch vertaald door Dr. H.H. Hageman, jr. Met Afbeeldingen. Te Amsterdam, bij H. Frijlink. 1842. In gr. 8vo. XVI en 124 bl. f 1-25.

De uitvoerige titel ontslaat ons, om omtrent den inhoud van dit boek veel te zeggen.
De inhoud van bl. VII-XVI treedt, in IX hoofdstukken, in nog meerdere bijzonderheden; terwijl in een aanhangsel nog een en ander wordt bijgevoegd, hetgeen onder de vermelde hoofdstukken niet heeft kunnen bevat worden.
Het boekje, als zoo vele anderen, deelt in de reeds meermalen vermelde gebreken. Voor eene Volksheelkunde bevat het meer dan eenvoudige raadgevingen. Het geeft

{==108==} {>>pagina-aanduiding<<}
ook aanleiding om te handelen, en dit is geheel verkeerd. Aderlaten, koppen, zijn toch geene kunstbewerkingen om in ieders handen te geven, zelfs van hen, die nadenken (bl. 92). Dat het aderlaten eene kunstbewerking is, volstrekt niet moeijelijk te verrigten, zou met een koninklijk voorbeeld kunnen gestaafd worden; maar Koning louis philippe, zoo de bekende Anecdote waar zij, is ook geen gewoon, alledaagsch mensch. De Heer mayor kan de aderlating voor zich als gemakkelijk beschouwen; dit heeft hij met meer bekwame mannen gemeen, die in iedereen dezelfde vaardigheid vooronderstellen. ‘De som van het menschelijk geluk zal er zeker niet bij winnen,’ (bl. 92) wanneer ieder zal wanen te kunnen aderlaten, en het is toch iedereen niet te leeren. - De afbeeldingen zijn voor gewone menschen niet voldoende en vooronderstellen te veel. - Met één woord, voor het volk bevat dit boekje te veel, voor Heelkundigen te weinig. Met alle goede bedoelingen, zijn boeken van deze soort der kwakzalverij meer bevorderlijk, dan dat zij die tegengaan.






Handboek der Land- en Volkenkunde, Geschied-, Taal-, Aardrijks- en Staatkunde van Nederlandsch Indië; door P.P. Roorda van Eysinga, Ridder, Hoogleeraar enz. Iste en IIde Boek. Te Amsterdam, bij L. van Bakkenes. 1841. In gr. 8vo. 448 bl. f 7-50.

De belangstelling in de kennis van Nederlandsch Indië is in de laatste jaren aanmerkelijk toegenomen. Naarmate de ondervinding meer heeft geleerd, van welk een hoog gewigt onze Oost-Indische bezittingen zijn voor het moederland, ja dat het openbaar crediet, helaas! zoo goed als eeniglijk van de opbrengsten dier bezittingen afhangt; naarmate deze laatste zelve tot meerdere ontwikkeling komen; naarmate de cultuur er zich heeft uitgebreid, onderscheidene inrigtingen er zijn tot stand gebragt, leerstoelen in het vaderland voor de kennis van Nederlandsch Indië opgerigt, en, wat wij niet het laatst hadden moeten noe-
{==109==} {>>pagina-aanduiding<<}
men, meerderen er zich uit Nederland zijn gaan vestigen; naar die mate is de algemeene aandacht meer op die koloniën gevestigd geworden, en heeft meer dan een geschrift, hier niet op te noemen, dat ons met onze Indische landen en derzelver bewoners trachtte bekend te maken, eenen goeden opgang gemaakt. Meer dan eene beschrijving, althans van gedeelten, meer dan eene reis door onderscheidene gewesten, kaarten, enz. zagen het licht. Maar ons ontbrak nog een volledig werk over dit onderwerp. Wij juichen dus op zich zelf de uitgave van zoodanig een werk zeer toe. Niet van de gemakkelijkste is de taak des vervaardigers. Welke uitgebreide, ten deele nog weinig bekende landstreken! Hoeveel onderscheidene voortbrengselen, volken, talen, gewoonten, Godsdiensten! En wanneer wij nu op den Schrijver zien, moeten wij zeggen, dat hij boven vele anderen tot het leveren van eene beschrijving onzer Oost-Indische bezittingen bevoegd is. Zijne onderscheidene betrekkingen, reizen en studiën, waarvan wij reeds vroeger eenige proeven hebben ontvangen; zijne nog meerdere tehuisheid (om dit woord te smeden) in dit onderwerp door zijne betrekking als Hoogleeraar in de taal-, land- en volkenkunde dier bezittingen aan de militaire Akademie; zijne gelegenheid tot het bekomen van bronnen en
bescheiden; dit alles stelt hem in staat om iets goeds te leveren. Intusschen, nu er een gedeelte van dat werk het licht ziet, is onze taak niet zeer gemakkelijk. Rec. kan niet uit eigene oogen zien; hij is nooit zoo ver van honk geweest, en kent Indië alleen uit mondelinge en schriftelijke berigten. Bij verschil tusschen den eenen en anderen schrijver valt de beslissing soms moeijelijk. Met de Oostersche talen is Rec. slechts in de verte een weinig bekend. Op bijzondere kennis van de zeden en gebruiken der bewoners van de onderscheidene eilanden, die wij in de Oost middellijk of onmiddellijk in ons bezit hebben, maakt hij geene aanspraak. Het geschiedkundige is, zoover hij zien kan, getrouw. Alzoo is het best, meer als Referent, dan als Recensent op te treden; vooral met het eerste gedeelte van dit belangrijk werk, hetwelk wij min-
{==110==} {>>pagina-aanduiding<<}
der lang naar eene aankondiging zouden hebben laten wachten, indien wij niet alvorens door alle ons ten dienste staande hulpmiddelen ons nog beter in de zaken, waarover hier gehandeld wordt, hadden willen oriënteren. En na dit gedaan te hebben naar ons beste weten, durven wij vrijmoediger aan het hier geleverde den lof geven van juistheid en volledigheid.
Onze tegenwoordige bezittingen in Oost-Indië worden ook door den Schrijver verdeeld in zes hoofdgroepen, welker afzonderlijke behandeling den inhoud der zes boeken van dit werk zal uitmaken. Ze zijn: 1) Sumatra, 2) Borneo, 3) Celebes, 4) Java, 5) Sumbawa, en 6) de Moluksche eilanden. Doch de Schrijver zal dezelve in eene omgekeerde orde behandelen, als meer overeenkomstig de geschiedkundige herinneringen. Hij begint alzoo, na een algemeen overzigt en eenige geschiedkundige opgaven van zeereizen, ontdekkingen, staatkundige gesteldheid tijdens de ontdekking, enz. met
Amboina. In drie hoofdstukken wordt dit eiland beschreven, met deszelfs voortbrengselen uit het dieren-, planten- en delfstoffenrijk; bestuur, inlandsche bewoners, derzelver aard en levenswijze, enz.; waarna, mede in drie hoofdstukken, de geschiedenis van dit belangrijke specerijeiland volgt, beginnende met de komst der Portugezen in het begin der 16de eeuw, en loopende tot den laatsten tijd, waarbij natuurlijk niet overal enkel op Amboina, maar hier en daar ook op den Molukschen Archipel in het algemeen gelet wordt. Vervolgens worden beschreven de eilanden Boero, Amblau, Manipa, Kalang, Bonoa, Ceram, Ceram Laut, Keffing, Noesa Laut, Honimoa, Boewang Besi en Menado. Daarna de Bandasche eilanden; als een opmerkelijk bewijs van de buitengewone vruchtbaarheid voeren wij aan, dat het eiland Ay, dat in drie of vier uren kan rondgeroeid worden, jaarlijks 30,000 ponden foelie en 120,000 ponden Muskaatnoten opleveren kan. Over het algemeen moet de natuur aan deze eilanden eenen verkwistenden rijkdom van natuurvoortbrengselen gegeven en er allerlei schoonheden van dieren en planten ten toon

{==111==} {>>pagina-aanduiding<<}
gespreid hebben. Jammer, dat ook in deze gezegende streken, gelijk zoo dikwijls elders, de beschaving der bewoners vaak in eene omgekeerde verhouding staat tot de schoonheid der natuur. Op de beschrijving der zuidooster- en zuidwester-eilanden volgt een kort overzigt van de taal der Alfoeren, gegeven, wij vinden dat dit den Heer roorda van eysinga eer aandoet, ‘daar, ten aanzien van het Christendom onder die Heidenen, de kennis derzelve als dienstig wordt geacht.’ De taalregels zijn hoogst eenvoudig; een woordenregister, vijf bladzijden groot, zal wel niet volledig zijn; de Schrijver gaf, wat hij wist, en geeft daarna het gebed des Heeren, de tien Geboden en de twaalf geloofsartikelen in deze taal met eene nevensstaande letterlijke overzetting, waardoor men te beter een overzigt over de Alfoersche spraak verkrijgt. Na de Aroë-eilanden en de geschiedenis van Banda volgen beschrijving en geschiedenis der eigentlijke Moluksche eilanden, Gilolo, Ternate, Tidor enz. Dit deel wordt besloten met uittreksels uit een Maleitsch stuk, vergezeld van de Nederduitsche vertaling. Het oorspronkelijke, aan den Schrijver door eenen Bantamschen Vorst ten geschenke gegeven, heeft ten titel: wegwijzer voor hen, die het geestelijk leven omhelzen; het is niet alleen voor de taal belangrijk, maar ook voor de kennis der denkwijze, die zuiver en zedelijk is. Bij menschen, die zulke grondstellingen volgen, is, dunkt ons, de weg tot het Christendom reeds goedsdeels gebaand.
Ofschoon wij geene aanmerking hebben op de indeeling van dit werk, staat het uitwendig minder fraai, dat de Schrijver ook volgens die verdeeling zijne boekdeelen heeft ingerigt. Ten gevolge daarvan heeft de beschrijving der Moluksche eilanden, in het eerste, de uitgebreidheid van een gewoon boek (357 bladzijden); terwijl wij van de derde Afdeeling, Java, reeds een zwaar boekdeel ontvingen, hetwelk nog slechts een eerste gedeelte is; en de tweede Afdeeling slechts een stukje van 91 bladzijden uitmaakt. Behoudens de verdeeling ware ons eene andere afscheiding der boekdeelen beter toegeschenen. Het tweede gedeelte

{==112==} {>>pagina-aanduiding<<}
dan bevat de beschrijving der kleine Sunda-eilanden, of de hoofdgroep van Sumbawa, van welke Timor het grootste en belangrijkste is. Een klein woordregistertje aan het einde toont de overeenkomst en afwijking van sommige woorden met het Boegineesch, Javaansch, Karwisch en Maleitsch.
Zoover wij het kunnen beoordeelen, laat de volledigheid van dit werk niets te wenschen over. Niet alleen de eilanden en derzelver voortbrengselen, maar ook de bewoners, hunne levenswijze, krijgskunde, zeden en gewoonten, de trap van zedelijke en godsdienstige beschaving, waarop zij staan, worden medegedeeld, en niet verzuimd, waar het pas heeft, goede wenken te geven nopens het voordeel, dat in het vervolg van deze eilanden zal te trekken zijn, de beste wijze van behandeling der inlanders en van trapswijze invoering van het Christendom. Dergelijke wenken kunnen alleen ten gevolge van eene juiste kennis gegeven worden, en maken het Handboek tot eenen zeer geschikten wegwijzer voor allen, die in eenige betrekking tot Indië staan, of derwaarts zullen vertrekken; aan alle welke wij het daarom inzonderheid aanprijzen.
De kaartjes laten nog al wat te wenschen over, en de krullen en Arabesken (men noemt dit tegenwoordig, gelooven wij, geïllustreerd) zijn in ons oog smakeloos. Aanmerkingen op de behandeling hebben wij weinige; den vorm zou men hier en daar aangenamer kunnen wenschen. Bij de aankondiging van het volgende gedeelte, het zoo belangrijke Java betreffende, hopen wij in eenige meerdere bijzonderheden te kunnen treden.





Letter- en Oudheidkundige Avondstonden. Door G.D.J. Schotel, Phil. Theor. Mag. Litt. Hum. Doctor, enz. Predikant der Hervormde Gemeente te Chaam, Alphen en Baarle-Nassau. Te Dordrecht, bij Blussé en van Braam. 1841. In gr. 8vo. VIII en 216 bl. f 1-80.

Toen Rec. in het vorige jaar het genoegen had, de Ge-
{==113==} {>>pagina-aanduiding<<}
schied-, Letter- en Oudheidkundige Uitspanningen van den geleerden schotel in dit Tijdschrift aan te kondigen, ontwaarde hij, bij de lezing van dien bundel, dat er nog veel in des Schrijvers portefeuille voorhanden was, geschikt om de geschiedenis op vele duistere plaatsen op te helderen. Onder de aanteekeningen, bijlagen enz. vond hij de beloften, van meerdere ongedrukte bijzonderheden, door des Schrijvers onvermoeide nasporingen ontdekt, in het licht te zullen geven; en de verwijzing naar andere, nog uit te gevene werken, gaf hem de bevestiging, dat de Heer schotel zijne pogingen ijverig voortzet om, door het uitgeven van oude Archieven en Oorkonden, menige belangrijke plaats in de Nederlandsche Geschiedenis en Oudheidkunde op te helderen.
Zoo ontving Rec. nu weder eenen bundel, die in belangrijkheid met de vorigen gelijk staat, en wij oordeelen het van aanbelang, onze Lezers eenigermate met den inhoud der vóór ons liggende Avondstonden bekend te maken; eenigermate zeggen wij, daar het, bij de uitgebreidheid der zaken, niet mogelijk is, hem op iedere bijzonderheid opmerkzaam te maken.
Na eene opdragt aan den Hooggeleerden Heer j. nieuwenhuis, waarin de Schrijver kortelijk den inhoud van dezen bundel opgeeft, met bijvoeging van eenige berigten, welke naar ons oordeel niet weinig bijdragen om de belangrijkheid van denzelve, met een' oogopslag, te ontwaren, en die wij met stilzwijgen voorbijgaan, treffen wij in de eerste plaats eene Verhandeling aan over joost de menijn, reeds vroeger door den Heer schotel op bl. 191 der bovengenoemde Uitspanningen beloofd. Het is den Geschiedkundigen bekend, dat er van dezen man zeer weinig vermeld is, en daarom iedere poging om bijzonderheden, hem betreffende, op te sporen, hoogst loffelijk is te noemen.
Joost de menijn vooral was het, die in de geschiedenis van Dordrecht, als Raadpensionaris der stad, onder de regering van den Graaf van leicester hier te lande, eene belangrijke rol heeft gespeeld; en die, in verschil-
{==114==} {>>pagina-aanduiding<<}
lende gewigtige betrekkingen, zoo wel door zijne geleerdheid als staatkunde, met allen ijver den roem en de welvaart van Nederland heeft trachten te bevorderen; en hiervan worden wij te meer overtuigd door de Verhandeling van den Heer schotel, uit zoo weinige en meestal nog verspreide berigten zamengesteld. Wij zien uit dezelve, hoe weinig er nog van sommige beroemde personen bekend is, maar hoe tevens de lust tot onderzoek meer en meer aanwakkert; hoe geschikt het tegenwoordig tijdvak is voor den navorscher der Geschiedenis, door het alom op koninklijk bevel openstellen van Landelijke en Plaatselijke schatkameren van oude oorkonden; en waaraan het dan ook te danken is, dat die van Dordrecht, Culenborg, Develstein, Ammerzoden en andere Steden en Sloten aan onzen Schrijver ter inzage verleend en reeds zoo nuttig door hem gebezigd zijn.
Na dit belangrijk levensberigt geeft de Heer schotel een afschrift van het gevonden M.S., getiteld: Den Oratie ofte propositie, gedaen van joost de menijn, door last van mijnheeren de Regierders der stede van Dordrecht, voer allen den Magistraten en de Deeckens van Ghilden en gemeene neringe der stede van Dordrecht, te hunnen Vergaderinghen, in den Doulhuyse van heele haecx, tot den opbeur van XV of XVI duyzent Carolus gulden, bij maniere van verpondinge ofte hondersten peng. over den huysen der vermoghensten binnen deser stede, op ten 11 Martii anno 1586. Deze XV of XVI duizend Carolus gulden moesten dienen, om den maandelijkschen onderstand aan den Graaf van leicester, algemeenen Landvoogd der Nederlanden, aan te vullen. Achter deze Oratie is nog gevoegd een tweetal aanspraken, aan den genoemden Graaf, bij zijne intrede te Dordrecht in 1585, gerigt; de eene door jacob pauli in de Fransche en de andere door joost de menijn, uit de Italiaansche in de Nederduitsche taal overgezet. Wij kunnen niet langer bij dit zoo voortreffelijk en wel bewerkt stuk stilstaan, en gaan tot de beschouwing van de tweede niet minder belangrijke en uitvoerige verhandeling, margaretha godewijck, over.

{==115==} {>>pagina-aanduiding<<}

Rijk is hier de Schrijver aan literarische bijzonderheden; eene menigte beroemde mannen en vrouwen, uit Dordrecht geboren, die aldaar gewoond hebben, en die als zoo vele paerlen aan Neêrlands Dichtkroon schitteren, wordt er in genoemd; en de geheele Verhandeling is doorweven met eene proeve zoowel in 't Fransch, Latijn, als in het Nederduitsch, van margaretha godewijck's dichterlijk genie. Ook de aanteekeningen, achter deze Verhandeling geplaatst, verhoogen de waarde van een stuk, dat wij thans onzen Lezeren niet nader kunnen ontleden, maar dat wij aanbevelen aan ieder, die smaak en gevoel voor het goede en schoone heeft; terwijl wij, de geleerdheid, naauwkeurigheid en den onderzoekenden geest van den Heer schotel hulde brengende, deze Verhandeling, waarin zoo vele geleerde juffers ten tooneele verschijnen, ook onze vaderlandsche jufferschap ten hoogste kunnen aanbevelen.
Verder volgen vier Bijlagen. A. Over pieter godewijck, mede met belangrijke aanteekeningen. B. Twee onuitgegevene Brieven van a.m. schuurman. C. Vermaarde vrouwen, die te Dordrecht in de XVIde en XVIIde eeuw geboren werden of geleefd hebben; terwijl de levensberigten, die ons de Schrijver in deze derde Bijlage van 1o. anna suys. 2o. Anna van blockland. 3o. Catharina van muylwijck. 4o. Maria en 5o. clara de witt en nog een vijftiental andere minder bekende geeft, den Oudheid- en Geschiedkundige zeer welkom zijn. Bijlage D. bevat bronnen voor het leven van daniël heinsius, niet minder geschikt en volledig om, zoo als de Schrijver zegt, te dienen, indien iemand zich de taak op wilde leggen, om een leven van dezen beroemden Nederlander zamen te stellen; wij hadden echter deze nomenclatuur, hoe nuttig ook, liever in een ander werk des Schrijvers of oudheidkundig Tijdschrift gezien, want waarlijk ze behoort niet tot die bijdragen, die het letterlievend publiek eenige oogenblikken van uitspanning en verpoozing verschaffen zullen. In het eerste gedeelte worden de Schrijvers opgegeven over het Leven van heinsius; het tweede bevat eene naauwkeurige opgave van zijne Werken, zoowel

{==116==} {>>pagina-aanduiding<<}
die in Druk als die in Handschrift zijn. Veel is er van den beroemden Schrijver en Dichter bekend; maar zoo als reeds uit het groot aantal H.S.S. gebleken is, schuilt er welligt nog menig belangrijk M.S. van hem in het duister (*), en wij wenschen dus, dat elk gevonden Handschrift van hem of van andere Geleerden der Letterkunde niet zal worden onthouden.
Het laatste stuk, dat dezen bundel besluit, is getiteld: Verhael van het Heylig Hout, opgesteld door Pater pieter van schoonhoven, Lieve Vrouwe Broeder Terminarius, te Dordrecht, van 1455-1491. De Schrijver zegt dat het eene legende is, die tot nu toe slechts bij gedeelten het licht zag. Hij waagde het niet dezelve aan de kritiek te toetsen en vergenoegde zich dus alleenlijk met haar, zoo als hij ze in handschrift ontdekte, vergezeld van een voorberigt (en wij voegen er bij met belangrijke aanteekeningen) uit te geven.
Wij hebben getracht onzen Lezers eene zoo veel mogelijk beknopte inhoudsopgave mede te deelen. Wij wenschen, dat de Schrijver zijne pogingen zal blijven voortzetten; terwijl wij opregtelijk verzekeren, dat zijne Uitspanningen en Avondstonden bij ons niet minder staan aangeschreven, dan de Vesperae Gorinchemenses van borremans en de Historische Avondstonden van onzen geleerden van wijn.
Druk en uitvoering zijn goed; een niet onbevallig vignet versiert het boekske. Eenige mistellingen in woorden, namen en getalmerken troffen wij hier en daar aan. Guique, voor Cuique. Radacus, voor radaeus enz. Bl. 170, reg. 10 v.o. moet niet bl. 98-206, maar tot 106 zijn.
Het zal wel niet noodig zijn, onze aankondiging met de gewone aanbeveling te eindigen: de letterkundige voortbrengselen van dezen Schrijver zijn reeds bij de Geschied-
{==117==} {>>pagina-aanduiding<<}
en Oudheidkundigen zoodanig geijkt, dat de naam van den Predikant schotel de beste aanbeveling is die men geven kan.





Over Straffen en Strafgestichten. Vertaald door Mr. S.P. Lipman, Advokaat te Amsterdam. Te Amsterdam, bij P. Meijer Warnars. 1842. In gr. 8vo. VIII en 158 bl. f 2 - :

Van dit belangrijk geschrift, hetwelk door Prins oscar van Zweden in de Zweedsche taal, is uitgegeven, waren bereids drie vertalingen, als twee, in het Hoogduitsch, van de Heeren Dr. julius en u.w. dieterich, en eene in het Fransch, van den Heer a. picot, te onzer kennis gekomen, en thans heeft de Heer Mr. s.p. lipman, als Regtsgeleerde en Schrijver evenzeer met eere bekend, hetzelve uit de oorspronkelijke taal overgebragt, en daarmede aan zijne Landgenooten eene gewigtige dienst bewezen.
Nu ongeveer het vierde gedeelte eener eeuw geleden begon de allengskens toenemende bevolking der gevangenissen de aandacht der Wetgevende en Regterlijke magten en de belangstelling van philantropen, zoowel in als buiten Europa, tot zich te trekken, en bij het onderzoek naar de vermoedelijke oorzaken van een zoo onrustbarend verschijnsel, vermeende men, in eene minder doeltreffende toepassing der gevangenisstraffen, als ook in de ongeschiktheid der Strafgestichten zelve twee voorname oorzaken te kunnen aanwijzen, die tot deze ongunstige uitkomst het hare hadden toegebragt.
Ons bestek gedoogt niet, in eene breedvoerige ontwikkeling van de treurige gesteldheid der toenmalige gevangenissen te treden; dan wij kunnen ons niet onthouden, om daarvan toch iets te zeggen, en wel met de woorden van den vermaarden bentham, op bl. 79 van het voor ons liggend geschrift aangehaald: ‘Zulk eene gevangenis,’ zegt hij, ‘is eene school, waar de ondeugd door veel krachtigere middelen geleerd wordt, dan ooit gebezigd kunnen worden, om deugd en goede voornemens voort te planten. Verveling en wraak bevorderen deze verderfelijke opvoeding, en de wedijver heeft slechts één doel, de ontwikkeling der ondeugd. De minder verharde beijvert zich om den grootsten misdadiger te evenaren, de meest woeste deelt aan de

{==118==} {>>pagina-aanduiding<<}
anderen zijne woestheid, de meest valsche zijne sluwheid, de onzedelijkste zijne liederlijkheid mede. Hetgeen de harten en gevoelens meest besmet, wordt aangezien als de eenige troost der vertwijfeling. Door gemeenschappelijk belang vereenigd, staan de gevangenen elkander bij om de laatste sporen van berouw of schaamte uit te wisschen. Op de puinhoopen der ware eer ontstaat eene nieuwe soort van eer, zamengesteld uit meineed en veinzerij, uit stoutheid in het bedrijven van misdaden, uit onverschilligheid voor de toekomst en vijandschap tegen de maatschappij. Het is aldus dat deze rampzalige wezens, die door eene betere behandeling tot deugd en geluk hadden kunnen teruggebragt worden, allengs den hoogstmogelijken trap van verharding bereiken, den zoogenaamden heldenmoed van het misdrijf.’
De oorzaken der bestaande kwaal en derzelver rampvolle gevolgen waren alzoo aangewezen; maar nu ook behoorde men op middelen van herstel bedacht te zijn. Het, in den jare 1772, door de Staten van Vlaanderen, te Gent, op voorlichting en aansporing van den Graaf vilain XIV, opgerigte Tuchthuis stond wel daar, als eene eerste proefneming van het poenitentiair of verbeteringstelsel, en de vermaarde howard gaf, na het jaar 1776, aan deze Stichting allen lof; dan zij vond geene navolging op het vaste land van Europa, ja, verviel later, onder joseph II, ten gevolge van verkeerde raadgevingen, van hare oorspronkelijke en weldadige bestemming, terwijl daarmede het stelsel zelf verloren scheen. Dit was echter geenszins het geval, en was het aan den godsdienstigen ijver der Vrienden of Quakers voorbehouden, de groote philantropische hervorming, door middel der Wetgeving, tot stand te brengen. Dit geschiedde in het laatst der vorige eeuw, en van dit tijdstip af aan hield Europa het oog op de Vereenigde Staten van Amerika gevestigd. (Bl. 28, 29.)
De eerste schrede leidde voorzeker nader tot het hoofddoel, maar hetzelve was te verre verwijderd, om al aanstonds bereikt te worden. Wel had men de doodstraf, vroeger zoo vaak aangewend, tot weinige misdrijven beperkt, en de dwangarbeid bestemd, om de vroeger gebruikelijke ligchaamsstraffen, als geeseling, brandmerk, verminking, kaak enz. te vervangen; maar het groote kwaad, uit het bijeenzijn van mindere overtreders met meer verharde misda-
{==119==} {>>pagina-aanduiding<<}
digers geboren, werd niet weggenomen, en de daarstelling van bepaalde klassen en cathegoriën onder de veroordeelden deed zich als een weinig vermogend hulpmiddel kennen, tegen den verderen voortgang van het bestaande kwaad. Jaren verliepen met onderzoeken, nadenken, wisselen van denkbeelden en proefnemingen, die echter geenszins aan de verwachting der ontwerpers beantwoordden, totdat eindelijk het Auburnsche stelsel, in Noord-Amerika en elders, de algemeene aandacht tot zich trok. Hetzelve wordt gekenmerkt door eene gestrenge tucht, bestaande in een verblijf, gedurende den nacht, in afzonderlijke cellen, en, bij dag, in gemeenschappelijken, gedwongen arbeid, onder verpligting van een volstrekt stilzwijgen, gehandhaafd door de toepassing van zweepslagen, bij de minste overtreding.
Door zulke gestrenge bepalingen werd echter de onderlinge verstandhouding der veroordeelden, door woord of teekenspraak, geenszins verhinderd; terwijl de oogenblikkelijke toepassing van ligchamelijke tuchtigingen wel verbittering maar geene verbetering te weeg bragt! De ondervinding leerde dit in menig voorbeeld, en de uitstekendste staatsmannen en philantropen, waaronder vooral edw. livingston, traden op als voorstanders van het stelsel van Pennsylvanië, sedert in Amerika en hier en daar in Europa gevolgd. Hetzelve onderscheidt zich van dat van Auburn: 1o. door de afgezonderde opsluiting der veroordeelden, gedurende den ganschen tijd hunner gevangenschap, in cellen, zoowel bij dag als bij nacht; 2o. door het afschaffen van ligchaamsstraffen; 3o. door Godsdienstig onderwijs en arbeid; 4o. door verbod van alle gesprek met iemand anders, dan met de Inspecteuren, bestuurders, geestelijken, onderwijzers, geneesheeren en wachters van het Strafgesticht. (Bl. 40, 41.)
Het lag wel in den aard der zaak, dat de beide, hier slechts in algemeene grondtrekken, geschetste stelsels, in het Land van derzelver geboorte, hare voorstanders en bestrijders zouden vinden, en het wekt wel geene verwondering, dat, ook in Europa, een aantal bevoegde stemmen zich vóór of tegen een derzelve verklaarden. De aandacht der Gouvernementen was natuurlijk op het onvoldoende der bestaande gevangenisstraffen en de ongeschiktheid der verschillende Strafgestichten gevestigd, en de noodzakelijkheid tot verbetering van het gebrekkige deed zich gedurig meer

{==120==} {>>pagina-aanduiding<<}
en meer gevoelen. Schier overal hield men het oog op Amerika gevestigd; maar, terwijl men hier of daar tot een lijdelijk afwachten van nadere en afdoende resultaten besloot, sloeg men elders den weg in tot bepaalde plaatselijke onderzoekingen. Engeland besloot daartoe het eerst, en werd nader door Frankrijk en Pruisen gevolgd. Nederland vergenoegde zich voorshands met de invoering van een verbeterd administratief beheer; zonder zich bepaaldelijk voor een der mededingende stelsels te verklaren.
De getuigenissen van de Heeren crawford, julius, beaumont, tocqueville en demetz, waarbij wij nog dat van den edelen Spanjaard, ramon de la sagra, Lid der Cortez, kunnen voegen, waren alle in het voordeel van het stelsel van Pennsylvanië, en het was ten gevolge hiervan dat Engeland, sedert eenige jaren, en Pruisen, nu onlangs, zich ten voordeele van genoemd stelsel verklaarden; in Frankrijk hield men het gewigtig onderwerp tot hiertoe nog in beraad. Geneve, met zijne geringere bevolking, helde over tot de zijde van Auburn; terwijl Frankfort a.d.m. aan Pennsylvanië de voorkeuze heeft geschonken.
In Zweden werd de noodzakelijkheid eener hervorming even als overal elders gevoeld, en de bestaande behoefte aan verbetering bewoog Prins oscar van Zweden, als naaste erfgenaam des troons, dit belangrijk onderwerp tot een voorwerp van naauwgezet onderzoek te stellen. Met hoe veel zorg en naauwkeurigheid de Doorluchtige Schrijver daarbij is te werk gegaan, hiervan kan schier elke bladzijde van dit geschrift de bewijzen opleveren. In Hoofdstuk I. handelt hij, in het algemeen, over de Straffen en derzelver bedoeling. H. II. behelst een overzigt, omtrent den Oorsprong en ontwikkeling van het verbeteringstelsel. H. III. bevat eene Vergelijking tusschen de Auburnsche en Philadelphische poenitentiair-stelsels. De volgende gezigtspunten worden daarbij behandeld: a. De bestraffende uitwerking der stelsels. b. Derzelver invloed op de zedelijke verbetering en de gezondheid der gevangenen. c. De mogelijkheid om op den duur de voorgeschrevene tucht te handhaven. d. De kosten van der gevangenen onderhoud, huisvesting en bewaking. e. Onderzoek: of het poenitentiair stelsel de mogelijkheid bevordert of belemmert, om, door aanwending van der gevangenen arbeidskrachten, het geheel of althans een gedeelte der uitgaven van den Staat te vergoeden. f. Over-
{==121==} {>>pagina-aanduiding<<}
weging van de gevolgen van het stelsel op des ontslagenen toekomstige stelling in de maatschappij. H. IV. handelt meer bepaald over de uitvoering van het poenitentiair stelsel in Zweden. Het geheel wordt met een' Terugblik op het voorgaande besloten, waarbij nog een drietal platen en eene begrooting van Onkosten zijn gevoegd.
De geschriften, die, in de laatste jaren, over Straffen en Strafgestichten, zoo wel in de nieuwe wereld als in Europa het licht zagen, maken bereids eene gansche boekverzameling uit, alhoewel een aantal van dezelve, b.v. Rapporten van bijzondere Commissiën en staatsambtenaren niet in den boekhandel te verkrijgen zijn. De belangrijkste van dezelve zijn te beschouwen als werken van studie voor den Staatsman, den Wetgever, den Regter, den Regtsgeleerde, den Arts, den Philantroop, of, in één woord, van een ieder die, uit pligtsbesef of menschenliefde, tot gevangenissen en gevangenen in onmiddellijke betrekking staat of zich daarmede in betrekking gesteld heeft. Het groot publiek, intusschen, en zelfs het beschaafdste deel van hetzelve, wordt, door dien overvloed en uitgebreidheid van geschriften, over een, voorzeker niet uitlokkend, onderwerp van de lektuur en het onderzoek dezer boekverzameling afgeschrikt; en zijne traagheid tot onderzoek wordt weinig opgewekt door den polemischen inhoud en vorm van een groot aantal dezer geschriften, waarvan wij, veroorloofde onze plaatsruimte zulks, verschillende werken en brochures, van bevoegden en onbevoegden, als voorbeelden zouden kunnen bijbrengen.
Het is, uit dien hoofde, als zeer belangrijk te beschouwen, dat Prins oscar van Zweden den moeijelijken arbeid heeft ondernomen, om het voornaamste, hoofdzakelijkste en wetenswaardigste, hetwelk eene gansche boekverzameling over het onderhavig onderwerp bevat, in een werk van zoo gering een' omvang, beknopt en volledig tevens, immers wat de hoofdzaken betreft, te zamen te vatten; en de Heer en Mr. lipman heeft eene verdienstelijke taak volbragt, door, voor zijne Landgenooten, dit belangrijk geschrift in onze taal, naar het oorspronkelijke, over te brengen, en, hier en daar, met zijne opmerkingen en bijvoegselen inderdaad te verrijken.
Het beknopte en zaakrijke van dit geschrift strekke ten bewijze van de uitgebreidheid der kennis, die de Auteur zich, omtrent zijn onderwerp, heeft weten eigen te maken,

{==122==} {>>pagina-aanduiding<<}
en doen tevens blijken, dat hij hetzelve geheel meester is; maar hierdoor is het moeijelijk, om van hetzelve een doorloopend verslag te geven. Daarom bepaalden wij ons alléén tot de mededeeling eener algemeene inhoudsopgave; terwijl wij, den Doorluchtigen Schrijver willende volgen, zijn werk grootendeels zouden hebben moeten uitschrijven.
Het is een niet gewoon, maar daarom des te gelukkiger verschijnsel, te ontwaren, dat een Vorst, geroepen om eenmaal den Zweedschen troon te bestijgen, reeds nu zich innig doordrongen gevoelt van het welbegrepen belang zijner toekomstige onderdanen, en, toegerust met eenen echt wijsgeerigen zin en eenen verlichten godsdienstigen geest, diep ingrijpt in de belangen van een achtingwaardig volk, dat hem eens als Koning zal begroeten: wat is er niet voor een land te hopen, waar de naaste erfgenaam der kroon als een andere numa onder zijne landgenooten is opgetreden!
Voor elk, die geen vreemdeling is in het groot aantal geschriften, gedurende de laatste twintig jaren, over Straffen en Strafgestichten in het licht gegeven, is het buiten kijf, dat de vorstelijke Schrijver, niet dan na langdurig, naauwkeurig, ernstig en onpartijdig onderzoek, zich voor de toepassing van het stelsel van Pennsylvanië heeft verklaard. Van bl. 1 tot 76 vinden wij de resultaten van dat onderzoek beknopt en zaakrijk voorgesteld, en van bl. 77 tot aan het einde wordt over de toepassing van hetzelve in Zweden gehandeld. Alhoewel bepaaldelijk voor dat Rijk geschreven, is dit gedeelte rijk in opmerkingen, die het verstand en hart des Schrijvers tot eere verstrekken, en overal elders eene ernstige overweging en behartiging waardig zijn.
Indien wij bij dit geschrift eenigzins breedvoerig stil stonden, het was voornamelijk om de lektuur van hetzelve onder onze Landgenooten aan te prijzen. De kennis omtrent gevangenen en gevangenissen is, over het algemeen, bij het beschaafde gedeelte des publieks, niet onmiddellijk in verband staande met Wetgeving, Regtspleging of Gevangenisadministratie, hoogst oppervlakkig en onvolkomen, en weinigen gevoelen opgewektheid tot de lektuur van meestal lijvige boekdeelen, waarin over de genoemde onderwerpen gehandeld wordt. Met het geschrift van Prins oscar in de hand, kan het groot publiek die uitvoerige werken ligt ontberen, en elke lezer zal zich op het standpunt geplaatst

{==123==} {>>pagina-aanduiding<<}
zien, vanwaar hij een zoo belangrijk onderwerp, met verhelderde blikken, kan beschouwen.
Dit is te meer van belang, vermits, in den oogenblik waarin wij deze regels schrijven, de Tweede Kamer der Staten Generaal zich onledig houdt met het onderzoek van een gedeelte van het Wetboek van Strafregt. Wij kunnen de resultaten van dit onderzoek niet vooruitloopen; maar mogen het als ontwijfelbaar zeker beschouwen, dat de wijze van toepassing der gevangenisstraffen, in verband beschouwd met den toestand en het lokale der Strafgestichten, met de Strafwet één geheel behooren uit te maken. Met andere woorden: dat men het eerst onderling eens zal behooren te zijn over het antwoord op de groote vraag: hoedanig onze toekomstige Strafgestichten zullen worden ingerigt, en welk stelsel men daarbij zal volgen? alvorens men tot het zamenstellen en onderzoeken eener Strafwet zal kunnen overgaan. Zeer belangrijk en lezenswaardig is, ten aanzien van dit onderwerp, het geschrift van den Hoogleeraar den tex, tevens Lid der Tweede Kamer, te vinden in de Nederlandsche Jaarboeken voor Regtsgeleerdheid en Wetgeving, IVde deel, bl. 529 e.v. als ook de, dezer dagen, in het licht verschenen Gedachten van den Heer w.h. suringar. Al wie belang stelt in de welvaart des vaderlands, de ontwikkeling van eenen verlichten volksgeest, en de bevordering eener echt vaderlandsche denkwijze, zal, ook na de lektuur van het aangekondigde geschrift, de beide zoo even genoemde stukjes met welgevallen in handen nemen, en van het hoog gewigt der zaak, vooral in dezen tijd, volkomen overtuigd worden.
Wij besluiten dit verslag, ook met een' terugblik op Nederland, met de woorden van den Franschen Vertaler van dit werkje, den Heer adrien picot, Lid der Commissie van administratie over de gevangenissen in het kanton Geneve, in het Voorberigt voor hetzelve geplaatst: ‘La France, elle aussi, aspire au jour qui verra la réforme sérieuse des prisons, et l'établissement de maisons véritablement pénitentiaires. De ce qu'un tel fait social n'est pas encore accompli parmi nous, on peut conclure que les aspirations du pays ont encore besoin de s'éclairer et de s'affermir par la discussion, ou bien que des idées fausses, des erreurs étourdiment propagées, n'ont pas été suffisamment combattues: double et sainte mission que s'est donnée le Prince

{==124==} {>>pagina-aanduiding<<}
Oscar, et dont la France, toujours amie de la vérité, est aussi appellée, nous l'espérons, à recueillir les noblesfruits.’






Ontwerp over de middelen, waardoor het mogelijk zoude kunnen gemaakt worden, om een groot gedeelte der Nederlandsche Nationale Schuld op de Oostindische Koloniën te converteren, de Inkomsten van het Gouvernement in Indië te vermeerderen en aan den ondernemingsgeest van partikulieren een ruim veld te openen. Door A.C.B. Tönsen, Med. Doct. Te Groningen, bij J. Oomkens. 1842. In gr. 8vo. IV en 78 bl. f 1 - :


Vernieuwd licht des Koophandels, of grondig onderwijs in de Koopmans-Rekenkunst van A.B. Strabbe. Geheel omgewerkt en naar het tegenwoordige gebruik ingerigt door H.S. Witlage. Iste Stuk. Koopmansrekeningen. 's Gravenhage en Amsterdam, bij de Gebr. van Cleef en G.J.A. Beijerinck. 1840. In gr. 8vo. IV en 226 bl. f1-80.

De Heer Med. Dr. tönsen zegt, dat een tienjarig verblijf in Nederlandsch Oost-Indië hem gelegenheid heeft gegeven, om met derzelver financiélen en statistieken toestand bekend te worden, en zijn hier aangekondigd Ontwerp geeft er de blijken van. Het is opgesteld in den geest van den Graaf van den bosch, wiens plan de Schrijver zoekt te ondersteunen door aanvoering van nog meerdere drangredenen. Er is inderdaad zeer veel bijgebragt ten voordeele van die formatie van 200 perceelen, voor een zeker getal jaren aan partikulieren af te staan, tegen levering van geheel het product, hetwelk die perceelen op het oogenblik der overname opbrengen. Doch onder de moeijelijkheden, om een groot deel der Nationale Schuld, zelfs f 500,000,000, op de Oost-Indische Koloniën te convertéren, vinden wij niet opgenoemd de onbevoegdheid van de Regering niet alleen, maar zelfs van de Wetgeving, om de Rentheffers van den Staat voor den ontvang hunner intresten op de Koloniën te verwijzen. Buiten toestemming des schuldeischers mag geenerlei schuldenaar, dus ook de Staat niet, hem van zijn verkregen regt ontzetten, door hem daarvoor een ander regt in de plaats te geven. Overigens, de berekeningen des Schrijvers

{==125==} {>>pagina-aanduiding<<}
zoo aan het Gouvernement, als aan de Staten Generaal ter toetsing overlatende, meenen wij hier alleen te moeten aanmerken, dat, wanneer er zulk eene conversie mogt plaats grijpen, het zou behooren te geschieden onder aanbod van vollen afleg van kapitaal en intrest aan zoodanige houders van Inschrijvingen op het Grootboek of certificaten, als niet mogten verkiezen, hunne schuldvordering, laste den Staat, geheel of gedeeltelijk geconverteerd te zien in schuldbrieven, laste de Koloniën, al ware het, dat die 200 perceelen voor de betaling dier schuldbrieven wierden gehypothekeerd.
Het werk van a.b. strabbe, getiteld: Vernieuwd licht des Koophandels, was reeds sedert ruim eene halve eeuw bekend. Vele herdrukken, de latere zelfs met verbeteringen en bijvoegselen, vooral door den Heer j. van wijk, rz., verrijkt, hebben sedert het licht gezien. Nog vollediger is de tegenwoordige uitgaaf door den Heer witlage, waarvan hier het eerste stuk wordt aangekondigd, bevattende de Koopmansrekeningen; terwijl de Wisselrekening in het tweede of laatste stuk zal worden opgenomen. Dat dit werk uitgebreide verdiensten bezit, behoeven wij niet aan te toonen, maar men vergunne ons een paar teregtwijzingen. Bl. 18 staat:
‘Een last heeft 30 mudden of zakken, of 1000 (lees 3000) koppen.’ Dit is eene dadelijk in het oog vallende drukfout, die bij de achteraan gevoegde Errata niet verbeterd is.
Bl. 131 lezen wij:
‘De hooge of lage koers van den intrest hangt voornamelijk af 1o. enz. 4o. van wetsbepalingen.’ Waarop, onder aan de bladzijde, staat aangeteekend:
‘(*) In Engeland, Frankrijk (wet van 3 Sept. 1807), Oostenrijk, Pruissen en Saksen zijn Wetsbepalingen, waarbij in Burgerlijke 5% en in Handelsbedrijven 6% interest is geoorloofd.
In Beijeren ⅛% in de week, dat is 6½%, van Wissels. Voor zoo verre wij weten, bestaan in de Nederlandsche Wetboeken daaromtrent geene bepalingen.’ Hieruit zou volgen, dat men tegenwoordig bij ons ook boven de 5% in burgerlijke, en boven de 6% in handelszaken, zou mogen bedingen. Doch art. 1804 van het Burg. Wetb. zegt wel: ‘De bij overeenkomst bedongen interessen mogen de wettelijke te boven gaan, in alle de gevallen waarin de wet zulks niet verbiedt.’ Maar in de uitgave van het Burg. Wetb. onder

{==126==} {>>pagina-aanduiding<<}
toezigt van Mr. s.p. lipman (te Amsterdam, bij p. meijer warnars en j.c. van kesteren, 1839, en dus in het licht verschenen vóór de uitgaaf van dit eerste stuk van het vernieuwd licht des Koophandels) lezen wij reeds, bl. 534, aan het hoofd van den XIVden titel van het derde boek:
‘Men zoude zich hoogst vergissen, indien men de uitdrukking van art. 1804 B.W., gelijk aan die van art. 1907 van 't Code Civil, volgens welke de bij overeenkomst bedongen interessen de wettelijke mogen te boven gaan in alle de gevallen, waarin de wet zulks niet verbiedt, in dien zin opvatte, dat nu de wet van 3 Sept. 1807 is afgeschaft. Niets minder was de bedoeling van den wetgever: de uitzondering maakt nog altijd den eigenlijken regel uit: want het is ook nu verboden gebleven [in burgerlijke zaken] meer dan vijf, of in koophandel [meer dan] zes ten honderd te bedingen. De algemeenheid der uitdrukking strekt alleen daartoe, dat eene mogelijke latere herziening dezer ons van de Fransche heerschappij achtergebleven wet, waartoe of verandering in de geldswaarde, of ook een geheel verschillend en meer vrijzinnig beginsel van wetgeving op dit punt kon leiden, echter geene verandering in deze bepaling van de Burgerlijke Wet zal behoeven te weeg te brengen.’
Daar die opmerking ons gegrond schijnt, vestigen wij hierop de aandacht van allen, die van dit voor kooplieden geschrevene werk gebruik maken, opdat niemand eene onvoorzigtigheid bega.





Het Fivelingoër en Oldampster Landregt. Een oud friesch Handschrift uit de 14de Eeuw. Met eene vertaling door Jr. Mr. M. de Haan Hettema, Regter Commissaris bij de Arrondissementsregtbank te Leeuwarden. Te Dockum, bij D. Meindersma, Wz. 1841. In gr. 8vo. X en 272 bl. f 2-70.

Niet alleen voor de studie van het oud Friesche regt, maar niet minder voor die der taal is dit werk belangrijk. Na eene voorrede van den Vertaler, die echter den grondtekst steeds naast de vertolking heeft laten drukken, volgt het eigenlijke werk, bevattende eerst de voorrede of het gemeenschappelijk hoofd der oude wetten; daarna de verschillende titels of deelen: Van de Kesten. Van de Landregten.

{==127==} {>>pagina-aanduiding<<}
Van de Keuren. Van het Zeendregt. Boetregister. Gemengde bepalingen. Asegaregt en erfenissen. Oldampster Regt. Hunsingoër wilkeuren. Zijl- en dijkregt. Focke Ukena willekeur.
Alles tot dusver is Friesch met het Hollandsch er naast, uitgezonderd het 10de deel, zijl- en dijkregt van Delfzijlen, en het 11de deel, de willekeur van Focke Ukena, beide in het Platduitsch, en daarom onvertaald gelaten; zijnde dat laatste stuk eene overeenkomst van den jare 1427 tusschen de Abten, Prelaten, Hoofdpriesters, Hovelingen en de Gemeenten der landen tusschen de Lauwers en de Eems ter eenre, en focke ukena, hijsken, Proost te Emden, ennen in der Gred en ymel te Grimersum, ter andere zijde.
Voorts levert Jhr. hettema, als bijlagen, I. Het Rustringer Regt; II. den Boedel- of Fia - eed: beide Friesch en Hollandsch. Verder: vergelijkingen van den Frieschen tekst van het Fivelingoër Regt met de drie Platduitsche manuscripten; aanmerkingen op (den bestaanden tekst van) het Fivelingoër en Oldampster Landregt; en eindelijk, een woordregister tot gemak van den lezer.
Verbazend is in dit zamenstel van wetten de mengeling van waarheid, regtvaardigheid en gezond verstand, met grove dwaling, barbaarschheid en ongerijmdheid. Men ziet en kent er het oude Friesland in. Te regt zegt Jhr. hettema aan het slot zijner voorrede: ‘Oude wetten, oude legenden, oude kronijken, ja! geslachtregisters van de oude familiën hier te lande, - en uit deze laatste leert men dikwijls de drijfveren kennen, waarom zóó en niet anders in den Staat gehandeld werd - zijn het, welke ons eene naauwkeurige geschiedenis van ons gewest kunnen geven; en vóór dat deze er zijn (niet zijn is zeker eene drukfout, of men leze zoo lang deze er niet zijn) is het onmogelijk eene goede geschiedenis van onze Provincie [Friesland] te geven. Gij weet, dat de onze (d.i. hier de Friesche) gebrekkig is.’


Liste litéraire Philocophe, ou Catalogue d'étude de ce qui a été publié jusqu'à nos jours sur les sourds-muets; sur l'oreille, l'ouïe, la voix, le langage, la mimique, les aveugles etc. etc., par C. Guyot, Dr. en Med. et R.T. Guyot, Dr. en Droit, Instituteurs de Sourds-Muets, Chevaliers de

{==128==} {>>pagina-aanduiding<<}
l'Ordre du Lion Neerlandais. A Groningue, chez J. Oomkens. 1842. Forme gr. 8vo. 559 pages. f 6 - :

Dit boek bevat eenen hoogst belangrijken catalogus van hetgeen er is geschreven over doofstommen en derzelver onderwijs, met alles wat daarmede in verband staat, de gebreken van het gehoor, de stem, enz. Voorts over de gebarentaal, de spraak, letterteekenen en hetgeen daartoe behoort; met een aanhangsel over blindheid en onderwijs van blinden. Met verbazing zagen wij de gestreng wetenschappelijke orde, den ontzettenden rijkdom, en de bijna alle denkbeeld overtreffende volledigheid. De orde laat niets te wenschen over; meermalen vindt men, ten gevolge daarvan, hetzelfde boek twee- en driemalen aangehaald, en niets is gemakkelijker, dan met eenen enkelen blik op de inhoudsopgave aanstonds te vinden, wat men zou willen zoeken. Bij het doorbladeren der bladzijden, geheel bestaande uit titels van oudere en nieuwere Latijnsche, Engelsche, Hoogduitsche, Fransche, Spaansche, Italiaansche, Noordsche, Nederduitsche boeken, kan men zijne bewondering niet ontzeggen aan den arbeid, het geduld, de oplettendheid en de uitgebreide kundigheden der voortreffelijke mannen, die aan het hoofd van het Groninger Instituut staan. Want niet alleen honderden bij honderden van boeken en boekjes worden hier aangehaald, maar ook ontelbare verhandelingen, of ook kortere stukken en stukjes van allerlei Maand-, Week- en Dagbladen, in- en uitlandsche; door al hetwelk deze lijst eene zoo hooge mate van naauwkeurigheid heeft bekomen, dat wij, eenen geruimen tijd lang nu en dan alles, wat ons in de gedachten kwam, in den catalogus gezocht hebbende, niets misten; geen oud of nieuw, belangrijk of min beduidend, hetzij het regtstreeks of maar zijdelings tot het onderwerp behoorde; geen artikel in een periodiek werk, waarvan ons de herinnering toevallig was bijgebleven; zelfs niet in een Penningmagazijn en dergelijke schriften - niets. En niet alleen het oorspronkelijke, maar ook veelal de vertalingen. Alleen van pernetty vonden wij aangehaald: Versuch
einer Physiognomie a.d. Franz. III Theile, vermoedelijk eene overzetting van het althans niet aangehaalde (*) oorspronkelijk Fransche werk: la con-
{==129==} {>>pagina-aanduiding<<}
naissance de l'homme moral par celle de l'homme physique, van denzelfden Schrijver, 2 Tomes, Berlin 1776.
Wij hopen dat de Uitgever van dit uit deszelfs aard nog al kostbare boek, door een ruim buitenlandsch debiet, voor zijne opoffering zal worden schadeloos gesteld, en de Nederlandsche naam alzoo te meer bij vreemdelingen in eere blijve. Het is regt goed, dat het in de algemeen bekende Fransche taal is.
Wat zijn er, dachten wij menigmaal onder het doorloopen, toch een boeken in de wereld, daar over een betrekkelijk niet zeer veel, althans nog niet lang, besproken onderwerp reeds zooveel bestaat!





Zedelijke Vertoogen, uit Horatius ontleend, door Mr. A.W. Engelen. Te Groningen, bij W. van Boekeren. 1841. In gr. 8vo. 59 bl. f : - 75.

Rec. had dit kleine boekje wel eerder mogen aankondigen; maar wat zal men zeggen? Er komt dagelijks zooveel in het licht, hetwelk eene aankondiging verwacht, dat er wel eens een of ander blijft liggen. Zoo ging het ook met dit drietal Zedelijke Vertoogen. Bij de eerste ontvangst had Rec. ze met het grootste genoegen gelezen, en later was hem zijne taak als beoordeelaar uit de gedachten gegaan, totdat hij het bundeltje onlangs weder in handen nam. Eigenlijk verheugt hij er zich over, dat dit lange vertragen hem in staat stelt, om de aandacht van het publiek nog eens te vestigen op deze stukjes. In den grooten stroom der telken maande uitgegevene werken gaat menigeen als onopgemerkt voorbij, dat ongetwijfeld verdiende in geheugenis te blijven. En zoo Dichter en Uitgever eene spoediger aankondiging hadden verwacht, onze latere beoordeeling roepe het werk nog eens in veler geheugen terug, en beware het voor een te vroegtijdig vergeten worden.
De Heer engelen, wiens talent voor deze soort van satyrischen dichttrant wij reeds kenden, en die daarvan nog niet lang geleden eene proeve gaf in zijne Nanutsvoorlezing, geeft ons hier drie Zedelijke Vertoogen, aan horatius ontleend.

{==130==} {>>pagina-aanduiding<<}
Met volle regt gebruikt hij dit woord. Hij heeft het gronddenkbeeld uit dezen dichter genomen, maar overigens ontwikkelt hij het op zijne eigenaardige manier. Het zijn zeer vrije navolgingen, en die bij deze vrijheid op sommige plaatsen toch weder eene wonderbare getrouwheid voegen, en over het geheel als proeven mogen dienen, op welke wijze de satyren der oude dichters voor ons publiek zouden behooren te worden overgebragt.
De eerste dezer Zedelijke Vertoogen, Oordeelvellen getiteld, is eene navolging van horatius Sat. I. 3. Zeker, weinige gebreken zijn zoo algemeen, en met regt mag engelen zeggen, dat de fout, die voor tweeduizend jaar te Rome algemeen was, ook in ons vaderland maar al te veel heerscht, en zal blijven heerschen, zoo lang er menschen zijn. De geestige waarschuwingen van den Latijnschen dichter zijn zoo gelukkig overgebragt en op ons en onze dagen toegepast, dat niemand hier aan eene navolging zou denken, indien hij niet het oorspronkelijke van horatius naast zich legde en met het Hollandsche vergeleek. De voorbeelden zijn zoo gelukkig gekozen, en de losheid en gemakkelijkheid der versificatie zoo juist naar het onderwerp berekend, dat wij ook hier weder, gelijk in meer stukken van den Heer engelen, levendig gevoelen, met welk een goed gevolg hij zijnen meester bilderdijk heeft bestudeerd en hem deze kunst van navolgen, zoodat het schier oorspronkelijk wordt, heeft afgezien.
Schijn en zijn is de titel van het tweede stuk, aan hetwelk de zestiende brief uit het eerste boek van horatius ten grondslag ligt. Daarin wordt de noodzakelijkheid gepredikt, om niet alleen te schijnen, maar ook te zijn, waarvoor men zich uitgeeft of gehouden wordt. Alleen hij, die wezenlijk braaf is, kan zich zoowel boven den lof, als boven den smaad der wereld verheven achten. Uitwendig vertoon alleen heeft hier geene waarde, evenmin als de ware deugd daar gevonden wordt, waar het kwade enkel uit vrees voor straf wordt nagelaten.

De rot is eerlijk ook, maar vreezend voor den val. 
Waarom ontziet de wolf de vette lammrenstal, 
Of pleegt de looze vos geen eend- of hoenderslagting? 
Uit vrees voor klem of seis, maar niet uit pligtsbetragting. 
De waarlijk brave man onthoudt zich van het kwaad, 
Wijl hij de deugd bemint en de ondeugd schuwt en haat; 

{==131==} {>>pagina-aanduiding<<}

Maar gij, uit vrees voor straf; en hoopt ge op straffeloosheid, 
Dan viert gij onbeschroomd den teugel aan uw boosheid. 
Blijft dan uw misdaad ook verborgen, 't is mij lief, 
Maar - wie in 't donker steelt, is des te meer een dief. 


Wil men zien, hoe naauwkeurig de eerste regels hier zijn nagevolgd, men hoore:

Cautus enim metuit foveam lupus, accipiterque 
Suspectos laqueos, et opertum miluus hamum. 
Oderunt peccare boni virtutis amore. 
Tu nihil admittes in te formidine poenae. 
Sit spes fallendi: miscebis sacra profanis. 


De achttiende brief van hetzelfde boek eindelijk geeft den Dichter aanleiding tot zijn derde vertoog: Vriendschapspligten getiteld, en waarin hij doet gevoelen, op welke wijze men met zijne vrienden, vooral met aanzienlijke, moet omgaan, om van den eenen kant geen pluimstrijker te worden, en van de andere zijde niet door ruwheid en gemis van toeschikkelijkheid te beleedigen. Wil men ook hier eenige regels vergelijken, Rec. geeft ze, waar zijn oog het eerst valt, vs. 10-20.

Alter in obsequium plus aequo pronus et imi 
Derisor lecti, sic nutum divitis horret, 
Sic iterat voces et verba cadentia tollit, 
Ut puerum saevo credas dictata magistro 
Reddere: vel partes mimum tractare secundas. 
Alter rixatus de lana saepe caprina 
Propugnat nugis armatus; scilicet ut non 
Sit mihi prima fides, et, vere quod placet, ut non 
Acriter elatrem: pretium aetas altera sordet. 
Ambigitur. Quid enim? Castor sciat an Dolichos plus: 
Brundisium Minutî melius via ducat an Appî. 


Engelen zegt:

De een durft, aan 's rijkaarts disch vol eerbied neergezeten, 
Uit eigen aandrift zich geen enklen kik vermeten, 
En speelt volmaakt den rol in alles als een aap. 
Hij praat zijn gastheer na, gelijk een boerenknaap, 
Die 't A. B. C., dat zijn geheugen kwam te ontglippen, 
Eerbiedig nabaauwt van zijns meesters achtbre lippen. 

{==132==} {>>pagina-aanduiding<<}

Een ander draagt zijn hart (zoo heet het) op de tong. 
‘'k Hou van geen twisten, zie, dat weten oud en jong,’ 
Zoo spreekt hij - ‘maar 'k verweer de waarheid met mijn leven, 
En eer ik op dit punt in 't minste toe zou geven, 
Eer wenschte ik nog dit uur...’ 
Maar zeg mij eens, wat wil 
Die bitse taal? Wat toch is de oorzaak van 't geschil? - 
Men twijfelt, welk een weg voor menschen en voor paarden 
Het kortst is naar Soestdijk, op 's Graveland of Naarden? 
En (zwaarder vraagstuk nog voor ieder eerlijk man) 
Of Bamberg of Opré het vaardigst goochlen kan? 


Rec. zou gaarne meer uitschrijven. Het is in onze dagen aangenaam, wanneer men nog iets ontvangt, wat niet ontsierd wordt door den romantischen wansmaak van den tijd, en dat den ouden classischen geest ademt. Hoe ouderwetsch het ook moge zijn, en hoezeer onze jonge Dichters het ligt als een bewijs mogen beschouwen van jammerlijke smakeloosheid, wij verheugen ons, deze proeve uit de oude school te mogen aankondigen, en hopen, dat de Heer engelen zal blijven voortgaan, deze door zijne poëzij te helpen handhaven en tegen de meer en meer indringende romantiek te verdedigen.


De Hertendooder. Een Amerikaansch Verhaal, naar het Engelsch van J. Fenimore Cooper. III Deelen. Te Amsterdam, bij P.N. van Kampen. 1842. In gr. 8vo. Te zamen 946 bl. f 8-90.

De oude Treurspeldichters schreven hunne trilogiën; cooper drijft het in zijne romans nog verder en heeft eene pentalogie geleverd. Hij is daarbij niet indachtig geweest aan de spreuk: il faut commencer par le commencement; want de roman, dien wij hier aankondigen, en die eigenlijk de eerste had moeten wezen, is het laatste vervaardigd. In Hertendooder, Padvinder, de laatste der Mohikanen, de Prairie en de Volkplantelingen treedt achtereenvolgens een en dezelfde hoofdpersoon, onder verschillende namen en in onderscheidene leeftijden, ten tooneele. Men kan zich deze voorliefde voor den denkbeeldigen held levendig in den romanschrijver begrijpen; en zeker lederkous, longue ca-
{==133==} {>>pagina-aanduiding<<}
rabine, en hoe hij meer heeten moge, was juist een persoon, in wien gereedelijk die bijzondere belangstelling kon worden opgewekt. Gewoonlijk is met het einde van den roman ook de geschiedenis van den held tot het punt gebragt, waarop zij ophoudt belang in te boezemen. Hij trouwde, kreeg kinderen en stierf, is het gewone slot. Maar met den held van cooper's romans is dit anders. In de drie laatstgenoemden, die het eerst zijn verschenen, is hij de jaren der liefde en des huwelijks reeds te boven. Het is niet de geschiedenis, maar de persoon, het karakter van den braven jager, die de belangstelling boeijen. De intrigue dezer romans gaat als buiten hem om; hij speelt daarin slechts eene ondergeschikte rol; het zijn anderen, die daarin het hoofdingrediënt van den roman, de liefdehistorie, leveren. En toch is het zijn beeld, dat den lezer voor den geest blijft zweven; hij is de eigenlijke ziel van het boek. Rec. kan het zich voorstellen, dat zulk een denkbeeldig wezen als de lieveling van den Schrijver wordt, dat hij de begeerte voelt oprijzen, om hem in
verschillende omstandigheden te schilderen, en zijne levensgeschiedenis als te voltooijen.
Cooper heeft dien lust ook niet kunnen weêrstaan, en levert ons in den Hertendooder als den aanvang van de geschiedenis van zijn geliefkoosde dramatis persona. Nathanael bumppo treedt hier op als jongeling, gereed om zijnen eersten krijgstogt te ondernemen met zijnen en des lezers vriend, gelijk wij vertrouwen, chingachgook, den moedigen en edelen Delawaar, ons uit de vroegere romans bekend. Het spreekt van zelf, dat de Indianen ook hier eene groote rol spelen, dienende, om het moedige en edele karakter van den jeugdigen jager te doen uitkomen. Wij hebben hem hier met genoegen weder ontmoet, maar hadden nu, daar cooper als een geheel leven van den man heeft geschilderd, wel gewenscht en verwacht, dat hij zijne eerste geschiedenis, de aanleiding van zijne opvoeding onder de Indianen, ook wat meer had ontwikkeld. Hij had daartoe gelegenheid genoeg in de vele gesprekken, waarvan het boek vol is. Over het algemeen is het niet te ontkennen, dat de voorstelling wat gerekt is. Men zou kunnen zeggen: cooper's held is jong geworden, maar cooper zelf oud; zulk eene breedsprakigheid heeft hij aangenomen. Dat lag wel eenigzins in onzen goeden natty, die gaarne over zijne gaven en over de gaven van blanken en roodhuiden rede-
{==134==} {>>pagina-aanduiding<<}
neerde; maar ... dat was een gebrek, wat wij den ouden man gaarne vergaven. Het schijnt intusschen met de jaren bij hem beter te zijn geworden; want als hertendooder, als jongeling, is hij een geweldige praatvaar. Dat is jammer, omdat het den indruk eenigzins beneemt, dien zijn anders zoo beminnelijk en eenvoudig karakter moet maken. Ook hier is hij nog maar ten deele de held van den liefderoman; hij is en blijft ongevoelig voor de bevalligheden eener boersche coquette, wier hart door zijne eenvoudige waardigheid wordt getroffen.
Bij den afloop van het verhaal zullen de meeste lezeressen wel meer afdoende bewijzen van judith's schuld en vroegeren val hebben begeerd, dan de wenken, daaromtrent hier en daar in het boek verspreid, omdat zij nu hertendooder zijne ongevoeligheid naauwelijks kunnen vergeven. Judith en hare onnoozele zuster hetty zijn overigens goed geteekend.
Cooper heeft intusschen in dezen roman vooral het Indiaansche vrouwenkarakter uitmuntend geschetst in het liefelijke beeld van chingachgook's bruid, de beminnelijke hist. De tooneelen, waarin dit lieftallige schepsel eene rol speelt, zijn uitstekend en geven aan dezen roman eene groote bekoorlijkheid.
De vertaling is in goede handen gevallen, de uitvoering en correctie zijn goed. Het laatste kunnen wij niet zeggen van den tweeden roman, onlangs in het licht verschenen, en de geschiedenis van natty voltooijende:

De Padvinder, of het meer Ontario. Een Verhaal naar het Engelsch van J. Fenimore Cooper. II Deelen. Te Groningen, bij W. Zuidema. 1842. In gr. 8vo. Te zamen 655 bl. f 5-80.

Men stoot daar nog al eens op stroeve zinnen en op drukfouten, die den zin verstoren, terwijl het grijze papier zeer afsteekt bij dat van den Hertendooder. Overigens is deze Padvinder niet de minste van het vijftal, waarin de geschiedenis van natty wordt behandeld. Geheel kunnen wij hem niet vrijpleiten van het gebrek van uitvoerigheid, maar padvinder redeneert toch niet zooveel over zijne gaven, als hertendooder. Ook deze roman heeft iets eigenaardigs en kan uit de serie niet gemist worden. Men verhaalt, dat Koningin elizabeth van shakspeare eischte, dat hij fal-
{==135==} {>>pagina-aanduiding<<}
staff in eene nieuwe situatie ten tooneele zou voeren, en dat wij daaraan het geestige stuk: The merry Wives of Windsor hebben te danken, waarin de ridder den verliefde speelt. Zoo schijnt het cooper ook gegaan te zijn. Toen men hem uitnoodigde, om den braven jager nogmaals tot den held zijns verhaals te kiezen, voelde hij, dat hij den toestand, waarin hij hem plaatste, geheel nieuw moest doen zijn, en hij stelt ons natty voor in ernst verliefd. Zijne keuze is gelukkig, en het karakter is hier vooral uitmuntend volgehouden. Het is goed gezien, dat hij zijnen held reeds zekere jaren heeft laten bereiken, voordat hij den teederen hartstogt gevoelt. De lezer heeft zich eenmaal een denkbeeld gemaakt van den eenvoudigen, stillen en kalmen jager, en het zou moeijelijk geweest zijn hem af te teekenen, in jeugdige liefde ontgloeid, en daarbij twee klippen te vermijden, namelijk of zijne liefde in het oog der lezers te koel, te afgemeten te maken, of hem zelven het eigenaardige van zijn karakter zoodanig te doen verliezen, dat de lezer zijnen ouden vriend niet meer herkende. Er is nu iets vaderlijks in de liefde van den man, die de middelbare jaren reeds heeft bereikt, voor het
jonge meisje, dat zijn geheele hart heeft ingenomen, terwijl de aanleiding en het ontstaan dier liefde zoodanig zijn, dat zich daarmede volstrekt niets bespottelijks vermengt; integendeel, het karakter van natty vertoont zich hier in al deszelfs beminnelijkheid, en het afscheid tusschen hem en mabel en het tooneel, waarin hij van haar afstand doet, mogen als meesterstukken van cooper's schildering gerekend worden.
Het ontbreekt ook hier wel niet aan Indianen; maar de ontmoetingen met deze zijn hier toch met spaarzamer hand aangebragt en afgewisseld door de optreding van eenen nieuwen persoon. Het is een zeeman, wiens karakter gelukkig contrasteert met dat van Padvinder, jasper western, den zoetwatermatroos, en de Indianen. Zijn zeemanstrots en verachting voor den bevaarder van het meer Ontario geven aanleiding tot de kluchtigste tooneelen, en ook daarin is cooper gelukkig geslaagd. Wat afwisseling en levendigheid betreft, zouden wij Padvinder vooral niet beneden Hertendooder stellen. Maar beide deze romans bevelen wij van ganscher harte bij ons lezend publiek aan. Wie zich De laatste der Mohikanen met genoegen herinnert, zal ook hier voldoening voor zijnen smaak vinden. Het leven in de Ameri-
{==136==} {>>pagina-aanduiding<<}
kaansche bosschen en op de Amerikaansche meren in de dagen, toen nog de beschaving niet was doorgedrongen, en de Indiaan nog rondzwierf, heeft veel, wat de nieuwsgierigheid opwekt en boeit. Cooper is hier op zijn eigen terrein, en zoo men zich over zijne hier en daar overdrevene uitvoerigheid kan heenzetten, een onderhoudend verhaler. In deze beide romans heeft hij ook het Indiaansche vrouwenkarakter tot het onderwerp zijner schildering gemaakt, en naast hist in den Hertendooder staat junydauw in den Padvinder.
En nu heeft de Amerikaansche Romanschrijver voor goed van zijnen held afscheid genomen, die hem zeker vele aangename uren heeft verschaft, en die ook de lieveling is geworden van een aantal lezers.






Gedenkschriften van een' Regtsgeleerde. Een zestal zedelijke Verhalen, naar echte regtsbescheiden uit verschillende landen opgesteld. Door Albert Molton. Te Amsterdam, bij J.F. Schleijer. 1842. In gr. 8vo. 266 bl. f 2-50.

‘De verhalen uit het strafregt, die de laatste jaren in zoo groot getal hebben opgeleverd, zijn meest altijd verhalen van een regtsgeding: in de ontdekking van het feit en den afloop der regtspleging ligt de knoop van het verhaal’ zegt de Schrijver in zijn Iets in de plaats van eene Voorrede, maar voegt er hij, dat hij meer op de misdaad zelve wilde letten, dan op de ontdekking en de straf. Door den mensch te bestudéren en te schetsen, wenschte hij voor menschen nuttig te zijn, en daarom heeft hij zijne mededeelingen zedelijke verhalen genoemd.
Ziedaar dus het doel van het boek, en het kenmerkende, waardoor het zich van andere overigens soortgelijke werken onderscheidt. Het geeft er iets nieuws aan, waardoor het de belangstelling wekt en levendig houdt, die anders voor geschiedenissen uit het Strafregt, wegens oververzadiging, aan het verflaauwen is. Uit zes verhalen bestaat deze bundel.
I. Een voorbeeld van kracht en zwakheid van karakter. Een leerzaam verhaal, beantwoordende aan den titel.
II. Het familieregt der Montenegrijnen. Romantisch van inhoud, schoon in schildering, tragisch in afloop.

{==137==} {>>pagina-aanduiding<<}

III. De kindermoord, of wie draagt de schuld? Vol treurige en zedelijke waarheid, in zeker opzigt gelukkig in de ontknooping.
IV. De melaatsche. Het tooneel is op het eiland Luzon, en gedeeltelijk in deszelfs hoofdstad Manilla. Het verhaal is even boeijend als het familieregt der Montenegrijnen.
V. De neef; eene misdaad uit onnoozelheid. Bevredigend in de ontknooping. Men ziet echter wat spoedig vooruit, welk soort van mensch die zoogenaamde neef is.
VI. Misdaad of ongeluk? een tafereel uit het maatschappelijk leven op een vaderlandsch dorp. Met den Schrijver houden wij dit verhaal voor het minst belangrijke uit een romantisch oogpunt; maar, uit een zedelijk oogpunt beschouwd, is het een der beste. En waarom? Dewijl het zoo nadrukkelijk waarschuwt tegen een bij ons te lande heerschend misbruik, het rijkelijk ronddeelen van sterken drank bij openbare verkoopingen van zoogenaamde boereninboedels, beestialen, bouw- en melkersgereedschappen, enz. Hoe ligt kan er twist ontstaan! Hoe ligt kan het tot verwonding, tot doodslag komen! Hier zien wij het levendige voorbeeld van de noodlottige gevolgen, welke die verderfelijke gewoonte na zich kan slepen.
Men leze dit boek, brenge den tijd van uitspanning op eene aangename wijze er mede door, en leere er uit voor zichzelven!


Keizerin en Slavin. Een geschiedkundig Verhaal uit de derde Eeuw der Christelijke Kerk. Uit het Hoogduitsch. II Deelen. Te Groningen, bij W. van Boekeren. 1841. In gr. 8vo. Te zamen 789 bl. f 7-20.

Wat zullen wij van dit boek zeggen? Wij kunnen het niet in denzelfden rang plaatsen met zoo vele vreemde romans, welker onbeduidendheid ons dezelven de vertaling doet onwaardig keuren. Maar het werk aanbevelen aan dat publiek, hetwelk eenigen prijs op ons oordeel stelt? Dit kunnen wij in gemoede ook niet. Wij ontkennen niet, dat de auteur, bij zijne begaafdheid om levendig te schilderen, allerwegen eene naauwkeurige bekendheid met de geschiedenis, de zedekundige en staatkundige gesteldheid der Romeinen in het door hem gekozene tijdvak voor zijn verhaal

{==138==} {>>pagina-aanduiding<<}
aan den dag legt, en dat in dit opzigt in hetzelve plaatsen gevonden worden, die met de beste gewrochten van deze soort kunnen wedijveren; plaatsen, welker lezing in ons de herinnering onder anderen van bulwer's laatste dagen van Pompeï vernieuwde. Zelfs meenen wij eene navolging van verre van bulwer's genoemd werk op te merken. Flavianus is een heiden, en neodemia, zijne geliefde en eindelijk zijne echtgenoote, is eene Christin, die haren echtgenoot tot de belijdenis van het Christendom beweegt. Bij bulwer heeft dit plaats in een gelukkig huwelijk. Maar in het thans aangekondigde werk herkent men den Roomschgezinden Schrijver, en gaat de bekeering vergezeld van den marteldood der eene, en eindigt met de kluizenaars-afzondering van den anderen.
Hetgeen van meer belang is bestaat daarin, dat sommige plaatsen, in welke de ontucht met te veel naaktheid voorgesteld is, bij voorbeeld de gruwelijke zoogenaamde nabootsing der Christelijke agapen aan het hof van heliogabalus, ons verbieden het werk onbepaald aan te kondigen als geschikt voor den kieschen lezer, veel minder voor ons beschaafd vrouwelijk publiek.
Het fragment uit börne, door den Schrijver in plaats van eene voorrede gebezigd, maakt het ons tot een' pligt, het boek nog uit een ander oogpunt te beschouwen, namelijk als hebbende ten oogmerk om het Christendom te leeren kennen als den geneesmeester der Romeinsche wereld, die ten gevolge van hare teugellooze hartstogten en hare brutale uitspattingen was krank geworden. Maar welk eene scheeve, met het oordeel der geschiedenis geheel strijdige voorstelling van het Christendom vinden wij hier! Ware de Schrijver onze landgenoot en konden wij verwachten, dat ons oordeel te zijner kennis zou komen, dan zouden wij hem vragen, welke bewijzen hij er voor heeft, dat toen reeds, in de eerste helft der derde eeuw, de Bisschoppen van Rome zichzelven beschouwden en erkend werden als opperhoofdige bestuurders der geheele, ook der Oostersche Christelijke kerk, en dat honig en melk bij de viering van het Heilig Avondmaal in plaats van brood en wijn gebruikt werden. Daarenboven is het werk gestoffeerd met armzalige legenden van duivelbezweringen en andere mirakelen, op welker verhaal de Schrijver in allen ernst laat volgen: ‘Op zulk eene wijze won het Christendom destijds zijne jongeren.’ Maar

{==139==} {>>pagina-aanduiding<<}
zelfs, indien ook al zulke sprookjes als sieraden door den Schrijver gebezigd worden, dan zeggen wij nog met boileau:

C'est donc bien vainement que nos Auteurs decus 
 
Pensent faire agir Dieu, ses Saints et ses Prophètes 
Comme ces Dieux éclos du cerveau des Poètes. 
 
- De vos fictions le mélange coupable 
Même à ses vérités donne l'air de la fable. 
 
Et fabuleux Chrétiens, n'allons point dans nos songes 
Du Dieu de Vérité, faire un Dieu de Mensonges. (*) 


Zoo verhaalt onder anderen een kluizenaar uit de Thebaïsche woestijn:
‘Niet lang geleden kwam tegen den avond een troep wilde woudezels en dreigde, onze keukengroenten te vernielen; wij beklaagden ons daarover bij antonius en deze kwam dadelijk uit zijne grot, gaf een der dieren een' slag met zijnen staf en riep hem ernstig toe: Waarom, o schepsel Gods, verwoest gij, wat gij niet gezaaid hebt? Op het hooren van deze stem zagen de ezels op en liepen toen schielijk heen. Sedert dien dag komen zij nu hoopswijze, om uit de bron te drinken, want het water en de aarde en de zon zijn goederen, waarop alle geschapen wezens gelijke regten hebben, doch zij ontzien, wat onze handen gezaaid hebben, daar de stem der geregtigen en vromen magt en geweld heeft over de gansche natuur.’
Hier herinnerden wij ons de woorden van den reeds aangevoerden oordeelkundige:

N'imitez pas ce Fou qui, décrivant les mers 
Et peignant au milieu de leurs flots entr'ouverts 

{==140==} {>>pagina-aanduiding<<}

L'Hébreu sauvé du joug de ses injustes maîtres, 
Met pour le voir passer les poissons aux fenêtres. (*) 








Luik in 1830. Historisch Romantisch Tafereel uit de dagen der Belgische Omwenteling. Door G.L.H. Mispelblom van de Schelde. II Deelen. Te Amsterdam, bij J.C. van Kesteren. 1841. In gr. 8vo. Te zamen 566 bl. f 5-50.

De auteur is van oordeel, dat van den opstand te Luik in de geschiedkundige werken, die over het jaar 1830 handelen, geene genoegzame notitie genomen is, en heeft daarom de begeerte niet kunnen onderdrukken, om van dien opstand eene schildering te beproeven. Indien de Schrijver inderdaad door eenen ooggetuige, voor wiens getrouwheid zijn karakter en stand waarborgen, in staat gesteld is om het verhaal zoo volledig mogelijk te leveren, en deze bewering ook niet tot de romantische fictie behoort, zou hij aan de beoefenaars der geschiedenis eene wezenlijke dienst hebben bewezen door zijne berigten onvermengd in het licht gegeven te hebben. Maar hier ontvangen wij wederom eenen zoogenaamden historischen roman, en waarheid en verdichting zijn zoo onder elkander verward, dat het gewaarborgde (om dit woord nog eens te gebruiken) moeijelijk van het bijgevoegde verdichte te onderscheiden is. De eigenlijk gezegde roman bestaat in het verhaal van eenen aanslag, door zekeren gerard volte, een' der belhamels van den opstand, gesmeed tegen eenen te Luik woonachtigen rijken Hollander, dien hij in het geheim van verraad tegen het Belgische Gouvernement beschuldigt, met het oogmerk om den ouden man te bewegen, hem zijne dochter ten huwelijk te geven. Des mans onschuld wordt ontdekt, en volte, overtuigd van het vervaardigen van valsche handschriften, tot brandmerk en tuchthuisstraf verwezen. Het verhaal is onwaarschijnlijk, de karakters zijn alledaagsch en wekken geene genoegzame belangstelling op. De gesprekken, zelfs die, welke aan bekende en hoogge-
{==141==} {>>pagina-aanduiding<<}
plaatste personen, zoo als aan van bommel, den Bisschop van Luik, en aan den toenmaligen Nederlandschen Opperbevelhebber der Luiksche Citadel, in den mond gelegd worden, zijn langdradig en laf. Ook bevreemdde het ons, telkens, bij wijze van epitheton, de Luiksche mijnwerkers
kolossale kerels te hooren noemen, daar het toch bekend is, dat deze menschen doorgaans kort van gestalte zijn, gebogene knieën hebben en gansch niet welgemaakt zijn. De Schrijver heeft zeker de forsche wapensmeden te Luik voor mijnwerkers aangezien. Hoe gaarne wij ook onze landgenooten bij de aankondiging van hunne lettervruchten aanmoedigen, vinden wij echter geene vrijheid, om dit werk het lezend publiek aan te bevelen.


Almanakken voor 1843.


(Tweede Verslag.)

Ingevolge onze bij het vorige verslag gegevene belofte, beginnen wij met:

Nederlandsche Muzen - Almanak. XXVste Jaar. Te Amsterdam, bij J.H. Laarman. f 3-50.

Wij wenschen dezen oudsten en bekendsten onzer Prachtalmanakken geluk met zijn vijfentwintig jarig bestaan. Waarlijk, regt voegde in dezen jaargang het portret van den Zanger van vijfentwintig jaren; want, ofschoon diens ‘lier sinds lang niet meer ruischte,’ en ‘sinds lang tot geen harten in dichtmuzijk sprak,’ juist dat vijfentwintig jaren deed weer de snaren dierzelfde lier trillen, toen zij ‘op eens van verrukking en hemellust bruischte, en in stroomende galmen het stilzwijgen brak.’ Over het welgetroffene van da costa's afbeelding kunnen wij niet oordeelen. Met blijdschap vinden wij intusschen een gebrek (maar tijdens de gravure en uitgave was het nog niet zoo) aan den rok, die nog niet prijkt met het ridderkruis van eenen Vorst, die, hoevelen ook, men weet niet waarom of waarvoor, dat sieraad dragen, op Nieuwjaar aan da costa en beets eene welverdiende hulde heeft bewezen.
De eerste dan toont zich, zoo dit nog noodig ware, de eer der afbeelding waardig door een fraai gedicht: Orleans,

{==142==} {>>pagina-aanduiding<<}
in welks aanhef de algemeen bekende ongelukken van het vorige jaar: Hamburg, Versailles, St. Domingo, treffend vermeld worden:

Van 't Noorden is een stem vernomen, 
En 't Zuiden antwoordt: ondergang! 


Een stoute greep, den echten Dichter waardig, is het verwijt aan la martine, wien men voor den steller houdt van het vermaarde Rouw-adres der Kamer aan den Koning der Franschen, met de woorden: Frankrijk is sterk en onsterfelijk:

Zijt gij het, Spreker zoo verheven! 
Zijt gij het, Zanger zoo vol ziel! 
Wien, door 't getij der eeuw gedreven, 
Zoo roekeloos een woord ontviel? 
 
Doorluchte Pelgrim uit die streken, 
Vanwaar het Heil onze aard' bescheen! 
Van 't eeuwig Frankrijk kost gij spreken? 
Die, waar gij 't aardrijk hebt betreên, 
 
Puinhoopen zaagt en naakte gronden, 
Waar wereldmonarchijën stonden, 
Waar Babylon het gouden hoofd 
Ten hemel, prachend, plag te beuren: 
Ik - zal als weduw nimmer treuren, 
Ik - word van kind'ren nooit beroofd (*). 


Jammer, dat in een zoo krachtig en deftig vers een couplet aldus eindigt:

Die, waar de hel haar Fieschi's braakte, 
Waar 't Barbarijsche zonvuur blaakte, 
Slechts lauw'ren opving voor zijn hoofd!.... 
Twee sprongen van een ros in ' t hollen, 
Één schok - men zag hem suizebollen, 
Den schedel doodelijk gekloofd! 


De drie laatste regels vallen af.
Vinkeles opent de verzameling met een lief gedicht aan

{==143==} {>>pagina-aanduiding<<}
de Nederlandsche Dichters bij de verschijning van dezen jaargang. Bij een ander, niet veel beduidend versje van hem staat een plaatje, voorstellende de vlugt van jozef en maria met het kind jezus naar Egypte, waarop de eerste eene ellendige figuur maakt en veel heeft van een' blinden bedelaar, die door zijne dochter geleid wordt. Heije geeft: dageraad aan zee, fraai, regt vaderlandsch, in berijmde Jamben, die zeer zuiver zijn; alleen die snorrende kapellen zijn ons in de natuur onbekend. Voorts bevielen ons het beste: Vadersmart, door beeloo, om de hartelijkheid; een Liedtjen van den Minstreel door hofdijk, om den echten toon der Romance; Troost, door l. schipper; Bekentenis, door sifflé; aan Z.M. den Graaf van Nassau, door ruyl, om de zuivere versificatie; Guurtemoei, om den naïven toon, waarin brester schaars wordt geëvenaard, en Ocheda, een uitvoerig verhaal door van lennep, om veel dichterlijk schoons, dat slechts door enkele te ruim genomene vrijheden, als: hiel voor hield, enz. ontsierd wordt. Ten kate geeft eene uitmuntende dichterlijke bewerking van den Profeet nahum; greb dicht aan eenen Zelfmoorder, wel wat winderig, ut solet, anders goed; maar welk een allerbespottelijkst klagen weder aan den Componist verhulst over de bittere verachting, waaronder de Kunst in Nederland zucht:

O, dat ons Hollandsch hart moet buigen, 
En diep bedroefd, als waar getuigen, 
Dat hier de kunst geen schuilplaats heeft; 
 
Dat haar, die 't purperkleed moest dragen, 
Het kleed der schande is omgeslagen, 
Als waar ze dienstbaar, ja slavin, 
Die hupplen moet voor 't oog der grooten - 
Godes, den hemel uitgestooten, 
Maar wie geen Koning zegt: kom in! 


Des Dichters vrees was ongegrond. De Koning sprak wel tot den Heer verhulst: kom in! en schonk hem zijne Ridderorde. En al ware dat niet gebeurd, dan spreken de bewijzen overvloedig, dat alles, wat de Heer greb van die verachting der Kunst in ons Vaderland gelieft te zeggen, onbeschaamde leugen- en lastertaal is.
Een paar verzen van ledeganck en van duyse behooren hier, dunkt ons, niet te huis. In des laatsten Stiefmoeder

{==144==} {>>pagina-aanduiding<<}
zijn anders vele schoonheden; iets hards en akeligs in de dictie doet het akelige van het onderwerp, even als in burger's Lenore, te meer uitkomen, en des eersten Voorzang van een Gedicht: Vlaanderen, doet naar het overige verlangen. Drie plaatjes, behalve de genoemde, waarvan één een tooneel uit van lennep's Pleegzoon, versieren het boekje. Het laatste, naar eene teekening van de vletter, is vooral fraai.
Wij komen tot goedkooper waar. Van de Provincialen, van welke ons vorige verslag een drietal aankondigde, ontvingen wij later:


Geldersche Volks - Almanak. IXde Jaar. Te Arnhem, bij G. van Eldik Thieme. f : - 75.

Dit jaarboekje is gunstig genoeg bekend. Wij vonden dit jaar minder, dan vroeger wel eens, reden tot afkeuring van iets stokpaardigs en mystieks, waarvan de verzamelaar het niet altijd heeft vrijgehouden. De Blik op de Geschiedenis der Dicht- en Tooneelkunst in Gelderland toont de bedrevenheid van Mr. L.P.C.v.d.B. in onze oude Letterkunde; van schevichaven vervolgt zijne wandeling door Heumen, Malden en Groesbeek, en geeft meer belangrijks, dan zijn Ambtgenoot graadt jonckers in het koepeltje van zijn' pastorietuin weet te vertellen. Robidé van der aa geeft een fragment uit eene Redevoering over staring, waarin, gelijk ook in een gedicht aan dien waardigen overledene, meer en beter over hem gesproken wordt, dan het vorige, oppervlakkige, in dezen Almanak. De verzen zijn ditmaal over het geheel niet ongelukkig uitgevallen, en men mist noch Meister Moarten Boardman, noch de spreuken en gedachten, die onder den naam: Geldersche hutspot het hek sluiten, en die wel het een en ander bevatten, waarop wij niet terstond ja zeggen. Nu, dat behoeft ook niet.
De


Zeeuwsche Volks-Almanak. VIIIste Jaar. Te Zierikzee, bij J. van de Velde Olivier. f : - 75.

blijft aan zijne bestemming ten volle beantwoorden. Het kalenderwerk, en alles, wat verder geacht kan worden tot een' uitvoerigen Almanak te behooren, is met zorg bewerkt. Van den Mederedacteur van oosterzee vinden wij hier,

{==145==} {>>pagina-aanduiding<<}
behalve eene opgave van den maandelijkschen stand der voornaamste Planeten, gedurende het jaar 1843, een vrij uitgebreid stuk over de Zon, als vervolg op zijne bijdrage over de algemeene inrigting van ons Zonnestelsel, in den vorigen jaargang geplaatst. Zoo duidelijk, als zulks voor oningewijden in de Sterrekunde geschieden kon, wordt in dit stuk over de gedaante, grootte, afstand en omwentelingen van genoemd hemelligchaam, deszelfs vermoedelijke natuurlijke gesteldheid en de vlekken, welke daarin waargenomen worden, gesproken, met opgave tevens, hoe het der wetenschap gelukt is, dit een en ander tot zoodanigen graad van zekerheid of althans waarschijnlijkheid te brengen. Wij bevelen de lezing van dit artikel allen aan, die zich dagelijks in het licht der zon en de weldaden, welke zij aanbrengt, verheugen, zonder veel meer van haar te weten, dan dat zij ons haar licht toezendt. Het is op bij de Redactie ingekomen verzoek des kundigen stellers zelven, dat wij opgave doen, hoe bl. LXXVI, r. 10, 11, waar de zetter in verwarring geraakt is, aldus gelezen moet worden: ‘dat de ligt mogelijke fout van 1 seconde in de waarneming (1/324000 van een' regten hoek) eene vergissing nopens den zonsafstand geeft van 1 millioen mijlen.’
Dit gedeelte wordt met eene rubriek besloten, die in de Inhoudsopgave den naam draagt van Eenige provinciale verordeningen, maar ditmaal vrij schraal is uitgevallen, naardien alles zich bepaalt tot het Besluit der Gedeputeerde Staten van Zeeland, van 3 Aug. 1832, betrekkelijk de vaststelling door de Plaatselijke Besturen van derzelver Keuren en Verordeningen. Wij vertrouwen, dat aan de ingezetenen der Provincie voortaan belangrijker inlichtingen en herinneringen, te dezen opzigte, door middel van het jaarboekje, gegeven zullen worden.
Het Mengelwerk behelst onder de prozastukken een zeer belangrijk historisch berigt wegens het voormalige Nonnenklooster Jeruzalem te Bieselinge, door den Weleerw. e.b. swalue, die ook aan vorige jaargangen verdienstelijke bijdragen leverde; Iets over het klooster Zion onder Noordgouwe, door a. moens van bloois geschreven, en van een lief steendrukplaatje vergezeld, dat eene goede meening omtrent de steendrukkerij van t.p. roest, te Middelburg, doet voeden. De andere plaatjes, niet minder bevallig, zijn van die van backer, te Dordrecht, en behooren bij eene bij-
{==146==} {>>pagina-aanduiding<<}
drage over het Badpaveljoen te Domburg; van meer zedekundigen aard zijn: een woord over het zielsgebrek bloodheid, of verkeerde schaamte, door een' der Redacteurs, Mr. j. berman, en Iets over Liberaliteit, door den Weleerw. stetterogge, beide der lezing en beoefening ten volle waardig; terwijl Ds. van oosterzee het Mengelwerk met eene historische bijdrage, over eenige zware branden in Zeeland, besluit.
Aan het dichterlijk gedeelte bragten de Heeren sifflé, dorreck, römer, niermeijer, van oosterzee, berman, krepel en een ongenoemde elk van het hunne toe; bovendien is een vers Aan Zuid Beveland, van den verdienstelijken a. loosjes, pz. met vergunning overgenomen.
Bij zooveel goeds, als deze jaargang op nieuw levert, zocht Ref., tot zijn leedwezen, ditmaal te vergeefs naar iets van den geleerden ab utrecht dresselhuys. Dit gemis worde een volgend jaar dubbel vergoed.
Geleerder, maar ook zich niet voor Volks-Almanak uitgevende, is:


Overijsselsche Almanak voor Oudheid en Letteren. VIIIste Jaargang. Te Deventer, bij J. de Lange. f 1-50.

Het kalenderwerk blijft zich in uitvoerigheid en naauwkeurigheid ook hier gelijk; de inhoud is grootendeels alleen voor den beoefenaar der Oudheidkunde belangrijk; de namen van e. moulin, j. weeling, p.c. molhuysen, j.h. halbertsma, en anderen, waarborgen, dat men iets meer, dan oppervlakkige stukken, aantreft. De laatste geeft ten slotte: voces Newaricae comparatae, waarom in het Latijn? een uitvloeisel van een ander uitvoerig stuk: Shákya Sinha, diep geleerd, ons te diep, die met dat Buddhistische en Sanskritische zoo vlug niet teregt kunnen. Die minder vasten, maar toch goeden kost begeert, zal door Prof. mees ingenomen worden voor zijn plan tot uitgave van eenen Geschiedkundigen Atlas der Nederlanden; een plan, naar welks verwezenlijking wij zeer verlangen, en tot welks volvoering wij den Hoogleeraar zeer uitnoodigen. Zijne nette beoordeeling van hetgeen in en buiten ons vaderland reeds over dit onderwerp, ook met betrekking tot andere volken, geleverd is, toont, dat hij regt goed weet, wat tot zoodanig een werk behoort. Men zal dat overzigt met genoegen lezen. Het ver-
{==147==} {>>pagina-aanduiding<<}
wondert ons, dat er nog geen Overijsselsche Volks-Almanak is, die nevens dezen geleerden taal- en oudheidkenner zeer wel zou kunnen bestaan.
Om in de buurt te blijven, voegen wij er den laatsten, tot hiertoe bij ons ingekomen Provinciaal bij, namelijk:


Drentsche Volks-Almanak. VIIde Jaar. Te Koevorden, bij D.H. van der Scheer. f 1-10.

Ook dit jaarboekje blijft zijnen gevestigden naam en zijner kleine Provincie tot eer verstrekken. Drenthe in 1672 is een vervolg van den vorigen jaargang; en diezelfde Provincie in 1748, 1749 verhaalt, wat daar gebeurd is over de verheffing van willem IV tot Stadhouder (op den voet der andere Provinciën; reeds in 1722 was de Prins door Drenthe tot Stadhouder aangesteld). Minder algemeen belangrijk, of liever minder onderhoudend, is het vervolg en slot van het stuk over de zelfstandige regtspraak in Drenthe. Dergelijke vervolgen behagen toch weinig, wanneer men er een jaar naar moet wachten. De rubriek: Zeden en Gewoonten, Verhalen, is ook nu vooral niet de minste. Die der Poëzij wordt, hetgeen vreemd staat, reeds door een gedichtje voorafgegaan, en geopend door een uitvoerig dichtstuk van van lennep: de Slag bij Coevoorden 1227, waarin de kleur des tijds fiksch is in acht genomen en de Witte Wijven eene groote rol spelen. De rubriek wordt besloten met een Herfstorakel van den Markies de thouars:

Gloedvolle uchtendpracht 
Bloost na 't levenslichtverglimmen, 


en dergelijke dichterstaal kunstenarij vertoonings proefnemingen. Wat tusschen de beide genoemde staat, is ook tusschenbeide; het staat er echter goed, want in zulk een volksboekje moet het niet te veel hooggestevelde poëzij wezen. Afwisseling zou ons in dezen Almanak meer dan die strenge flank behagen.
Uit de Hoofdstad ontvingen wij drie jaarboekjes van zeer uiteenloopende bestemming. De


Amsterdamsche Studenten-Almanak. XIIde Jaar. Aldaar, bij J.D. Sijbrandi. f 1-50.

geeft ditmaal het welgetroffen Portret van Prof. w.s. swart.

{==148==} {>>pagina-aanduiding<<}
Voorts het gewone van Series, Professoren, Studenten, enz. benevens Mengelwerk, bestaande in eenige Hollandsche, en één Fransch vers; benevens de gewone losse gedachten, waarin de aanhalingen, hoe kan het ook anders? minder piquant zijn, dan vroeger. Niet de minste is: Dissertatie: Unde habeas, quaerit nemo; sed oportet habere; juvenalis.
Nieuw is de onderneming van:


Amsterdamsch Jaar- en Feestboekje voor Katholijken. Iste Jaargang. Aldaar, bij van Langenhuysen, Gosling, de Haas en van Spanje. f : - 35.

Men vindt hier: eenen kalender, met naauwkeurige opgave der Feest- en Heilige dagen; eene Naamlijst van de regerende Vorsten in Europa, met opgave van Hoogstderzelver Godsdienst en geboortedag; een' Naamwijzer van het Kerkelijke Bestuur bij de R.K. in ons vaderland, van Professoren der Seminaria, enz.; eene opgave van de diensturen, feesten enz. in de R.K. kerken der Hoofdstad; eenige Mengelingen, aan welker hoofd eene korte levensbeschrijving van st. nicolaas, wiens afbeelding tegenover den titel het boekje versiert. De Schrijver schijnt met het over dien Kinderheilig door Prof. van hengel geschrevene niet bekend te zijn geweest. De geest dezer Mengelingen goed, en overigens op dit jaarboekje geene bijzondere aanmerking te maken zijnde, bevelen wij deze onderneming den belanghebbenden gaarne aan.
Geheel andersoortig is:


Tooneel-Almanak. Te Amsterdam, bij M. Westerman en Zoon. f : - 75.

Na den kalender heeft men aan het hoofd eene Levensbeschrijving van den verdienstelijken r. engelman, Hoofddirecteur van den Hollandschen Schouwburg; de dichtmatige allegorische voorstelling, waarmede den 25 Augustus 1841 de Schouwburg onder het nieuw bestuur is geopend, met welker mededeeling de begaafde westerman zeker de tooneelminnaars heeft verpligt; den Nieuwjaarswensch van Thomasvaar (1843); naamlijst van het personeel der Amsterdamsche en Haagsche Schouwburgen; eene lijst van op den eersten gegevene stukken in de twee laatste jaren, en eindelijk nog een paar stukjes mengelwerk. Het portret van s. coster versiert den titel van dit keurig uitgevoerde boekje.
Met eene eenvoudige aankondiging van den


Nuttigen en aangenamen Tijdkorter in ledige oogenblikken, door A. Hazelhoff. Te Groningen, bij A. Hazelhoff. f : - 25.

die genoeg bekend is, en weder aanprijzing verdient, eindigen wij ditmaal ons verslag.







{==149==} {>>pagina-aanduiding<<}

Boekbeschouwing.

Initia Institutionis Christianae Moralis. Edidit L.G. Pareau, Theol. Prof. in Academia Groningana. Groning., apud J. Oomkens. 1842. Formâ 8vâ. XVIII et 406 pag. f 4 - :

Wanneer wij deze aankondiging beginnen, met te verklaren, dat het werk, waarvan hier sprake zal zijn, ons eene zeer hooge belangstelling inboezemde, reeds toen wij vernamen, dat hetzelve het licht zou zien, behoeft dit niemand te verwonderen, die met het belang des onderwerps, en met de gebrekkige hoogte, waarop deszelfs wetenschappelijke behandeling in ons vaderland staat, eenigzins bekend is. Schoon toch Rec. niet tot de leerlingen of overdreven' bewonderaars van den Groningschen Hoogleeraar pareau behoort, en de eer niet heeft, persoonlijk met hem bekend te zijn, stelt hij te hoogen prijs op wetenschappelijke vrijheid van onderzoek en op warmte des Christelijken levens, om onverschillig te zijn voor eenen arbeid, die, hetzij men de zienswijze des geleerden Schrijvers deele of niet, de bestemming heeft, om eene nieuwe ontwikkeling op het gebied der Christelijke Moraal daar te stellen. Hij meent aan de hem toevertrouwde taak het best te voldoen, door het begrip der Christelijke zedekunde, waarvan hier wordt uitgegaan, den lezers van dit Tijdschrift mede te deelen, den loop van deszelfs ontwikkeling in dit werk kortelijk te schetsen, en zich daarna eene en andere opmerking bescheidenlijk te veroorloven.
Het begrip van Moraal, op hetwelk hier wordt gebouwd, wordt door den Schrijver in de Inleiding voorgedragen. Jezus, zoo is ten naastenbij de gang der redenering, had een zedelijk doel, dat hij zoowel in zijne woorden, als in zijne daden, aan den dag legde. Dit doel was geen minder, dan de zedelijke vorming der menschheid. Gelijk Hij

{==150==} {>>pagina-aanduiding<<}
van de eene zijde dit zedelijk doel gemeen had met de wijsten en besten uit alle eeuwen, zoo was zoowel de uitgestrektheid van zijn plan, als de eenvoudigheid der middelen, waarvan Hij zich bediende om het te verwezenlijken, zóó verheven, dat het plan, door den Heer gevormd, in den vollen zin des woords éénig en Goddelijk mag genoemd worden. De Christelijke Moraal nu heeft het doel, deze Christelijke institutio in al hare kracht en schoonheid te ontwikkelen. Zij moet aantoonen, hoe God door christus den mensch en de menschheid zedelijk opvoedt voor de verhevenste bestemming. - Uit deze korte opgave blijkt reeds het hemelsbreede onderscheid, dat er tusschen het standpunt bestaat, alhier aangenomen, en dat, waarop gewoenlijk de Christelijke Moraal werd behandeld. De Moraal is hier geen appendix der Dogmatiek, het zij daaraan kunstig vastgemaakt, of daarvan gewelddadig afgescheiden: integendeel, deze institutio was zóózeer hoofddoel van de verschijning des Verlossers, dat zij ten naauwste met alle hoofdtakken der Dogmatiek is ineengeweven niet alleen, maar dat zelfs, zonder kennis dezer institutio geene wijsgeerig - Christelijke Dogmatiek mogelijk is. Moraal is hier ook geene bloote pligtsleer: integendeel kan er van deze pas sprake wezen, als de aard, de gang en de heerlijkheid dezer Goddelijke opvoeding der menschheid behoorlijk zijn in het licht gesteld, want het Christendom is geene leer, het is leven. Moraal is eindelijk ook geene willekeurige vermenging van wijsgeerige en Christelijke voorschriften, geene wetenschap, die aan de wijsbegeerte de leer der principen ontleent, om straks uit het Evangelie de pligten te ontleenen, uit deze principen af te leiden, maar eene zuiver Christelijke wetenschap, wel volgens wijsgeerige beginselen, maar niet naar een bepaald
wijsgeerig stelsel te ontwikkelen. Moraal - doch genoeg, om althans in het algemeen dit standpunt te leeren kennen. Alleen, voor wij van den Introitus afstappen, nog een paar vragen. Is het niet wat te sterk gezegd, bladz. 4, dat sommige wijsgeeren door een wijsgeerig stelsel, maar de meesten door een dadelijk zedelijk onderrigt hunne tijd-
{==151==} {>>pagina-aanduiding<<}
genooten trachtten te vormen? En voorts, of niet het standpunt, door den Schrijver gekozen, meer comparatief met andere methoden, waarop de Christelijke Moraal tot nog toe behandeld is, had kunnen voorgesteld worden, opdat zóó de eigenlijke aard als de rigtigheid van hetzelve in bijzonderheden gebleken ware?
Met een woord mogen wij slechts spreken over het historisch overzigt van de behandelingswijze der Christelijke Moraal in de 6de § der Inleiding. Het behoort naar ons oordeel onder de voortreffelijkste gedeelten van het boek; en dat niet alleen, om de kernachtigheid, zaakrijkheid en beknoptheid, die het zoo voordeelig kenmerken; niet alleen, om de gelukkige gave, die de Hoogleeraar toont te bezitten, om met een kort woord eene rigting juist aan te duiden en wel te beoordeelen (b.v. bladz. 27); maar meer nog, omdat de geschiedenis hier niet is, wat zij bij maar al te velen wordt, een bloot verhaal van het verledene, dat alleen volledigheidshalve aan het hoofdzakelijk onderzoek wordt toegevoegd, maar eene wezenlijke leerschool, waaruit wordt opgemaakt, hoe het tegenwoordige onderzoek niet, hoe al moet worden ingerigt. (Zie bladz. 33.) En vooral behaagde ons de wijze, waarop de Hoogleeraar de verschillende opvattingen der Christelijke Moraal, in den grond, tot drie hoofdrigtingen terugbrengt (zonder verder te beweren, dat zij altijd zuiver aanwezig waren, of dat de eene de andere behoeft uit te sluiten), eene legale, philosophische en mystische, waarvan de grondtypen reeds in de onderscheidene opvatting des Evangelies bij jacobus (of petrus) bij paulus en bij johannes aanwezig zijn. Wij betreuren het, dat in het laatste gedeelte dezer geschiedenis de grenslijnen tusschen deze drie rigtingen niet sterker zijn uiteengehouden. En wij maken onze lezers op de belangrijke gevolgtrekking opmerkzaam, bladz. 32 uit dit onderzoek afgeleid, ter wering van eene bloot eclectische, en ter aanbeveling eener genetische en harmonische ontwikkeling van het denkbeeld, waarvan hier sprake is. Drie hoofddeelen
zullen het onderzoek des Hoogleeraars omvatten. Het eerste, over den mensch, die

{==152==} {>>pagina-aanduiding<<}
gevormd moet worden, het tweede, over God, die hem door christus vormt, het derde, over de zedelijke gesteldheid van den mensch en de menschheid, die aldus gevormd zijn, (1o. de homine et humano genere, Divinitus per Christum informando, 2o. de Deo, hominem humanumque genus per Christum informante, 3o. de homine et gente humana Divinitus per Christum informatis.) Dat deze hoofdverdeeling alles bevat, wat op het standpunt des geleerden Schrijvers in zijn werk kon opgenomen worden, zal wel duidelijk zijn.
In het eerste Deel wordt eerst onderzocht naar de verschillende krachten en vermogens van den mensch en de menschheid, waardoor beiden in staat zijn, om deze Goddelijke institutio in zich op te nemen. Met andere woorden, wij zien hier de Psychische Anthropologie voorgedragen, welke aan de geheele ontwikkeling der hoofdzaak noodzakelijk vooraf moet gaan. Natuurlijk vinden wij hier geene wijsgeerige beschouwing van den menschelijken geest in al zijne rigtingen, maar alleen eene voorstelling van de eigenschappen, welke jezus en de Apostelen in hun onderwijs aan den menschelijken geest hebben toegeschreven, en zonder welker aanwezigheid iedere institutio moralis noodeloos of vruchteloos zou wezen. Opzettelijk wordt aangewezen, hoe vooral de Heer en soms ook zijne Apostelen op echt Socratische wijze in hun onderwijs te werk gingen (een onderwerp, nader ontwikkeld in de bekende Dissertatie van Dr. la clé), door vragen en uitlokken de denkbeelden opwekten, die reeds sluimerden in den menschelijken geest, en hoe zij alzoo toonden, welk een' hoogen dunk zij hadden van 's menschen zedelijken aanleg en vatbaarheid. In bijzonderheden wordt herinnerd, wat de Heer getoond heeft te denken van 's menschen ken-, gevoel- en begeervermogen. Hieruit wordt dan de gevolgtrekking afgeleid, dat 's menschen geest in waarheid Goddelijk is te achten, en in den loop der eeuwen van Gods wege gevormd en op de komst van christus voorbereid is. - Na deze beschouwing van den oorspronkelijken aanleg der menschelijke natuur, volgt, zeer gepast in de

{==153==} {>>pagina-aanduiding<<}
tweede Sectio, de voorstelling van haren zondigen en onvolmaakten toestand, krachtens welken zij aan zulk eene Goddelijke institutio inderdaad de dringendste behoefte heeft. De aard en de gevolgen der zonde worden eerst psychologisch, en daarna physisch onderzocht. Het gevolg van dat onderzoek is, dat de zonde bestaat in eene rigting van geest en gemoed, welke in strijd is met den Goddelijken wil (hoogstbelangrijk is de ontwikkeling van dit begrip van zonde, in vergelijking van de meer gewone voorstelling, bladz. 62-71) en dat zij geboren wordt uit het overwigt der zinnelijkheid boven de rede. - Wordt zij vervolgens uit een zedelijk oogpunt beschouwd, het blijkt weldra, dat er verschillende verzwarende of verligtende omstandigheden kunnen zijn, die de schaal der strafwaardigheid beurtelings kunnen doen rijzen of dalen. Hoe groote behoefte nu de mensch aan eene Goddelijke opvoeding en hervorming heeft, valt na deze aanwijzing gemakkelijk in het oog. (bladz. 87 sq.) En dat alleen die hoogste opvoeding, welke wij door christus deelachtig werden, daartoe geschikt is te achten, wordt in de 3de Sectio nog kortelijk aangewezen. Dit blijkt eerst (§ 16) uit de duidelijke uitspraken van jezus en de Apostelen, uit hunne geheele handelwijze (het verwondert ons, deze laatste na, niet vóór hunne uitspraken vermeld te zien), en uit den aard der zaak zelve, die zoo moeijelijk, uitgestrekt en verheven is te achten, dat zij alleen door christus op eene waardige wijze kon volvoerd worden. En vervolgens wordt hetzelfde besluit getrokken uit de opmerking, dat alle overige middelen, waarvan God zich vóór christus ter zedelijke opvoeding van de
menschheid bediende, voornamelijk de strekking hadden, om het voor de Christelijke opvoedingsschool voor te bereiden. Dit laatste wordt uit de dadelijke uitspraken van jezus en de Apostelen opgemaakt. Wij hadden het gaarne nog wat meer ontwikkeld gezien. En ons kwam de bedenking voor, of deze 3de Sectio in haar geheel niet liever bij het 2de dan bij het 1ste Pars ware te voegen geweest? Bij de ontwikkeling van den physischen oorsprong der zonde hadden wij

{==154==} {>>pagina-aanduiding<<}
wel gewenscht, dat bepaaldelijk acht ware geslagen op hetgeen door j. müller in zijn voortreffelijk werk over de zonde betrekkelijk deze theorie is opgemerkt, p. 142-192, en dat het onderscheid tusschen de beteekenis van σαρξ en σωμα, ook bij de verschillende schrijvers van het N.T., wat zorgvuldiger ware in het oog gehouden. Dan, dunkt ons, ware de bewijsvoering nog grondiger en voldingender geweest.
In het tweede Pars wordt nu gehandeld de Deo, hominem humanumque genus per Christum informante. Na de opmerking, hoe de oorsprong dezer geheele Christelijke opvoeding tot God is terug te voeren, wordt nu uitvoerig aangewezen, op wat wijze God ons door christus opvoedt. Hij doet het voornamelijk door openbaring der waarheid en door betooning zijner liefde. Immers in de verschijning van christus blijkt het, waarin de Goddelijke natuur, waarin de hoogste menschelijke grootheid en gelukzaligheid, waarin eindelijk 's menschen ware volmaking en éénheid met God bestaat. En in den dood zijns Zoons openbaart ons God eene genade, die onze kennis te boven gaat. Eindelijk, om die openbaring der hoogste waarheid en der oneindige liefde tot ons te brengen, heeft het zijner Voorzienigheid behaagd, de Christelijke kerk daar te stellen, als eene opvoedingsschool voor de geheele menschheid, waarin de Geest van christus krachtig leeft, en in anderen wordt opgewekt. - Het blijkt gemakkelijk, zoo vervolgt de Schrijver, dat wij in deze middelen niets minder dan eene eigenlijk gezegde Goddelijke opvoeding ontvangen. Het Evangelie toch, waarin deze hoogste waarheid en liefde ons te aanschouwen wordt gegeven, is geene wet, die ons door de kracht van heteronomie tot gehoorzaamheid dringt: het is geen gesloten leerstelsel, dat zekere waarheden ons aan het verstand brengt: maar de blijde boodschap, hier ons geschonken, heeft werkelijk de kracht eener institutio, die den mensch vormt, door alle zedelijke krachten op te wekken, die in hem liggen, die hem tot eigene, vrijwillige werkzaamheid dringt, uit de zuiverste beginselen geboren, en, in de gemeenschap der Christe-
{==155==} {>>pagina-aanduiding<<}
lijke kerk, de strekking heeft, om menschen door menschen te vormen. Natuurlijk
moeten dus, op dit standpunt, alle wijsgeerige onderzoekingen (die anders in de Moraal eene zoo aanzienlijke plaats bekleeden) over het hoogste principe der pligten overbodig schijnen: schoon anders de Heer pareau toestemt, dat uit het gebod der liefde alle andere voorschriften zouden kunnen afgeleid worden. Immers, handelde men hier van eene zedewet, dan zou zulk een onderzoek belangrijk, ja noodzakelijk kunnen gerekend worden. Maar nu het Christendom als institutio wordt opgevat, is voornamelijk de vraag naar de beginselen, die in deze Goddelijke opvoedingswijze heerschen, en naar de geschiktheid derzelve tot het voorgestelde doel. Daarom wordt § 23 opzettelijk aangewezen, hoe geschikt de wijze, waarop God ons door christus vormt, is, om ons verstand te verlichten, om ons gemoed te treffen en te vernieuwen, en in onderlinge gemeenschap naar volmaking te doen streven. Hoe belangrijk dit onderzoek ook is, mogen wij echter den Schrijver op hetzelve niet verder vergezellen. Ieder, die eenigzins met het denkbeeld van openbaring in eenen persoon en in daadzaken bekend is, zal ook niet moeijelijk kunnen gissen, wat hier te vinden is. Eindelijk wordt in dit pars nog aangewezen, dat deze Goddelijke institutio, zal zij doel treffen, in geest en gemoed behoort te worden opgenomen. Uit een symmetrisch oogpunt beschouwd, kwam het ons voor, dat Sectio I en III beter als § § waren opgegeven, daar zij alleen inleiding tot en gevolgtrekking uit Sectio II zijn, die de eigenlijke hoofdinhoud van dit tweede Pars uitmaakt.
Het uitvoerigste is het derde Pars, waarvan wij nu nog met een enkel woord moeten spreken. Het loopt door van p. 162-406, en beschouwt den mensch en het menschdom, zoo als het, door God en christus gevormd, zich aan onze oogen vertoont. Het eerste Hoofdstuk handelt van den Christelijken geest in het algemeen, het tweede, over de bijzondere gevoelens, gezindheden en handelwijzen der Christenen (met andere woorden, de zoogenaamde pligtsleer.) De oorzaak dezer rangschikking regtvaardigt

{==156==} {>>pagina-aanduiding<<}
de Hoogleeraar door te schrijven: ‘Itaque non singula quaedam officiorum praecepta, extrinsecus homini praescripta atque imposita, sunt nobis enumeranda. Sed potius in eorum, qui Christi institutionem perceperunt, mentem ipsam ipsumque animum introspiciendum’ etc. etc. Waar dan zoo het Christelijk leven in het algemeen wordt beschouwd, volgt eerst eene hominis Christiani descriptio anthropologico-moralis, waarin weder niet op enkele krachten of verschijnselen van den Christelijken geest, maar op deszelfs geheele gesteldheid en innerlijke overeenstemming met zichzelve en met God het oog wordt geslagen. Belangrijke opmerkingen vloeijen hieruit van zelven voort, zoo omtrent de gesteldheid van een echt Christelijk verstand en gevoel, als omtrent het ware wezen der deugd in 't algemeen, die wij aan ieders nadenken aanbevelen. Aan het slot worden nog de gronden opgegeven, waarom het den Christen betaamt, naar zulk eene gesteldheid der ziel te streven. § 27 wordt ontwikkeld, hoe de Christelijke geest zich openbaart in betrekking tot God, tot christus en tot andere menschen, en het blijkt, dat de Christen in waarheid der Goddelijke natuur deelachtig, met den geest van christus vervuld, aan zijne medegeloovigen in de gemeenschap van één ligchaam verbonden, in één woord niet vleeschelijk, maar geestelijk, niet uit de aarde, maar hemelsch van zin is. Hoe dit Christelijk leven zich zoowel door de innerlijkste eenheid en harmonie, als door de hoogste zedelijke vrijheid onderscheidt, wordt vervolgens in het licht gesteld. In één woord, het gansche Christelijke karakter wordt uit deze ééne hoofdtrek afgeleid: ‘Christus in ons.’ - Om dit te ontwikkelen, wordt ten tweede gehandeld de indolis Christianae conservandae
ratione, met andere woorden, zoo men wil, de algemeene ascetiek. Het groote hulpmiddel, zonder hetwelk alle bijzondere hulpmiddelen niets baten, wordt dáárin gevonden, dat de Christen in gemeenschap moet leven met God, met christus, en met de geheele Christelijke kerk. Hoedanig deze gemeenschap zij, hoe verre zij van de begrippen der bedorvene Mystie-
{==157==} {>>pagina-aanduiding<<}
ken afgaat, en hoe weldadig hare kracht zij te achten tot bewaring en aankweeking van den Christelijken geest, wordt met korte, maar fiksche trekken geschilderd. Vervolgens wordt § 30 over eenige andere hulpmiddelen gehandeld, die zich aan het gebruik der genoemde gevoegelijk kunnen aansluiten, en het noodige gezegd over de wijze, waarop zij moeten gebruikt worden. Eindelijk, ten derde, wordt het onderzoek voortgezet, de indolis Christianae sequelis et finibus, en aangewezen, dat deze Christelijke geest zich ten doel stelt, ons te verbinden met God en christus, om alzoo de gansche menschheid te volmaken, en eens hemel en aarde tot ééne maatschappij te vereenigen. Hoe verheven dit doel is, zal wel naauwelijks aanwijzing behoeven. En hoe hoog de zedelijke waarde van zulk eene echt Christelijke gesteldheid, in Gods oog, in de weegschaal van zedelijke menschen, en naar des Christens eigen oordeel te achten zij, behoefde alleen (§ 32) nog slechts bij gevolgtrekking te worden herinnerd.
In het tweede Hoofdstuk van dit Pars worden nu, daar eerst de bron des Christelijken levens zelve is ontsloten, de bijzondere rigtingen van des Christens denken, gevoelen en handelen nader ontwikkeld. De Schrijver houdt zich aan de gewone verdeeling van pligten jegens God, zichzelven en anderen. Wij behoeven zijn Hooggeleerde zeker de verschillende bezwaren niet te herinneren, waaraan deze verdeeling onderhevig is, en kunnen toestemmen, dat zij, zoowel om hare algemeenheid, als hare populariteit, eenigen voorrang verdient. Vreemder zou het kunnen schijnen, dat hier eerst de pligten aangaande christus en dan eerst jegens God worden voorgesteld, ware niet reeds uit de vroegere aanwijzing gebleken, dat de Christen juist door de liefde tot christus zich gedrongen gevoelt, om jegens God, zichzelven en den broeder op de regte wijze gezind te zijn en te handelen. Ofschoon dus de Christen natuurlijk jegens God zelven nog hooger en heiliger pligten te vervullen heeft, dan omtrent jezus christus, zijnen Zoon, zoo verdienen echter, psychologisch beschouwd, de laatste gezindheden, als grondtoonen

{==158==} {>>pagina-aanduiding<<}
van het Christelijk gemoed, het eerste behandeld te worden. - Doch wij kunnen bij de beschouwing der enkele pligten den Hoogleeraar niet volgen. Genoeg, liefde jegens de verschillende voorwerpen, waaraan de Christen zich door de heiligste banden verbonden gevoelt, is ook hier de vervulling der wet. Als hoogstbelangrijk noemen wij inzonderheid wat, bladz. 303 en verv. over de zelfliefde, bladz. 319 over de Christelijke broederliefde, en, in onderscheiding daarvan, bladz. 340 en verv. over de algemeene menschenliefde wordt in het midden gebragt. Ook verblijdde het ons, bladz. 330 en 352 en verv., eene korte geschiedenis van deze laatste pligten aan te treffen. Wij hadden wel gewenscht, dat de Hoogleeraar, bij de vermelding althans van iederen hoofdpligt, zulk een historisch overzigt had gegeven. Op zijn standpunt ware zulks, dunkt ons, geheel consequent geweest. Er was ook op dit punt door anderen, vooral in sommige monographiën van stäudlin, zooveel vóórgewerkt, dat eene korte en kernachtige opgave der historische hoofdpunten voldoende ware geweest. En waar de Schrijver, voor de beschouwing van iederen pligt, uit de geschiedenis zulke belangrijke wenken had getrokken, als hij bladz. 32, 33 getoond heeft, voor de Moraal in haar geheel, uit hare geschiedenis te hebben opgemaakt, dan ware de ontwikkeling van enkele bijzonderheden welligt nog rijker en grondiger geweest. - Doch wij vragen welligt te veel. Genoeg, ook het 3de en laatste Hoofddeel, handelende ‘de indolis Christianae initio atque perfectione’ is der beschouwing overwaardig. Die het vreemd vindt, dat hier pas, aan het einde van het geheele werk, over het eerste gehandeld wordt, leze bladz. 385 en verv., en die over de noodzakelijkheid, de wijze, de kenteekenen en het einddoel der Christelijke
volmaking veel met weinige woorden gezegd wil hooren, sla bladz. 401-406 op.

Zietdaar, lezers! een beknopt overzigt van het belangrijke werk, ons door den Hoogleeraar pareau aangeboden.

{==159==} {>>pagina-aanduiding<<}
Het is genoegzaam, vertrouwen wij, om een flaauw denkbeeld te geven van den gang en den aard des onderzoeks. Echter bekent Rec. gaarne, dat het door hem medegedeelde arm is en oppervlakkig, in vergelijking van de vele zaken, in het werk zelf voorkomende. Doch wij mogten niet te uitvoerig zijn, en zijn tevreden, zoo wij de belangstelling hebben opgewekt omtrent een werk, dat, op welk Theologisch standpunt men ook sta (mits het niet geheel exclusief zij) die belangstelling ten volle verdient.
Vraagt nu de lezer naar ons oordeel. Wij willen die vraag beantwoorden, met eenige dingen te noemen, die, naar ons gevoelen, tot eene goede en grondige beoordeeling van dit werk worden vereischt. Dan zal, dit vertrouwen wij, de vraag naar ons oordeel in al haren omvang niet worden herhaald. - Allereerst zouden, dunkt ons, de philosophische begrippen moeten getoetst worden, die aan elke moraal ten grondslag liggen, en ook hier, schoon van een ander standpunt, behandeld worden: wij bedoelen de begrippen van regt, van pligt, van straf, van toerekening en andere, en hoeveel kan er over ieder van deze denkbeelden niet worden in het midden gebragt! Vooral zouden de verschillende Dogmatische denkbeelden ter sprake moeten komen, waarop deze gansche moraal is gebouwd, zoo als, in de Christologie, de voorstelling van 's Heeren Goddelijke natuur, in verband met zijne reine menschheid: in de Theologie, het denkbeeld der betrekking tusschen God en de wereld, waarvan hier wordt uitgegaan: in de Anthropologie, de begrippen van zedelijke vrijheid, van den aard en den oorsprong der zonde, vooral van het niet specifisch, maar gradueel onderscheid tusschen de Goddelijke en menschelijke natuur: in de Soteriologie eindelijk, de voorstelling van het geloof, als vertrouwen, van den heiligen geest, als vrucht des geloofs: in een woord, de geheele opvatting van den aard des Evangelies, en van de bestemming der Christelijke kerk, waarvan de geleerde Schrijver uitgaat, zou dan nader moeten overwogen worden. Eindelijk, zou ook de Exegese, waarop de kracht der hier aangevoerde bewijzen is gebouwd, nader moeten

{==160==} {>>pagina-aanduiding<<}
getoetst, en vooral waar zij van de meer gewone en heer schende opvatting afwijkt, moeten gewogen worden. Indien nu Rec. omtrent al deze punten met een enkel woord een vonnis wilde uitspreken, wat zou grooter zijn, zijne onkunde of zijne verwaandheid? Hij meent dat de geleerde Schrijver zijne beoordeeling met een' medelijdenden glimlach zou aanzien, als hij over de zwaarste problemata van den Christelijken geest, waarover ieder denker geene uren, maar jaren peinst, in eenige weinige regelen handelde. En dat hij de lezers der Vaderlandsche Letteroefeningen met deze bloote opnoeming vermoeit, heeft niet zoozeer ten doel, om hem van verdere verklaring te ontslaan, als wel eene andere reden. Niets is namelijk hij de beschaafde Christenen onzer dagen gebruikelijker, dat dat velen Groningen en deszelfs leer uit de hoogte veroordeelen, en sommigen hoog met dat stelsel loopen. Welke de oorzaak van dat veroordeelen is, willen wij uit Christelijke liefde niet onderzoeken. Wij vertrouwen, dat het althans somtijds geboren wordt uit zucht om niets te verliezen, van hetgeen men meent, Godsdienstige waarheid te zijn. Maar wij nemen deze aanleiding waar, om op te merken, dat beide lof en blaam hier meestal zeer oppervlakkig zijn. Die aan het denkbeeld hecht van openbaring in den persoon van christus, strijdt voor Groningen. Die om even toevallige redenen nog meer aan het begrip van het Evangelie als leer blijft vasthouden, ijvert tegen Groningen. - Alsof dáármede alles ware afgedaan! Alsof er niet aan dit stelsel, gelijk aan alle andere, eene rij van wijsgeerige en Christelijke grondbegrippen ten grondslag lag, die ingrijpen in de eerste en moeijelijkste vragen, welke de menschelijke en Christelijke rede zich kan voorleggen. Alsof die vragen met eene enkele pennestreek waren beoordeeld, met eene enkele
magtspreuk waren weggecijferd! Neen, zoo iets van al het genoemde hier in aanmerking komt, (en de deskundige zal gevoelen, dat wij nog veel meer hadden kunnen noemen), dan is het oordeel hier niet zoo spoedig afgedaan. Dan behoort er een rijp overleg, een wijsgeerige zin, eene meerdere onafhankelijkheid van men-
{==161==} {>>pagina-aanduiding<<}
schelijk gezag, vereenigd met diepen eerbied voor het eeuwig Evangelie, zich in één hoofd en hart te vereenigen, om het oordeel te doen overeenkomen met de heilige regten der waarheid en de onverbrekelijke wetten der liefde. Gesteld, dat Rec. er en de bevoegdheid, en de bekwaamheid toe had, hij zou het eene beleediging aan de Godgeleerde wetenschap achten, zoo hij hier met eene enkele pennestreek zich of voor of tegen een' harer hoofdrigtingen in ons vaderland verklaarde. Ach, dat ieder in onze dagen de les der gematigdheid beoefende! Maar brandschreeuwen en napraten is zeker gemakkelijker, dan zelfstandig oordeelen en - wederleggen.
Deze korte aankondiging zal haar doel hebben bereikt, zoo zij sommigen van een voorbarig oordeel teruggehouden, en velen uitgelokt heeft, om met het boek zelf kennis te maken. Die het overigens billijk beoordeelen wil, moet zich op het standpunt des Schrijvers plaatsen, en over het gebouw, dat hier voor zijne oogen is opgetrokken, geen vonnis vellen, voor hij den grondslag heeft onderzocht, waarop het rust. Mogten wij nog voor eene en andere opmerking de belangstelling onzer lezers inroepen, de eerste zou de vereeniging betreffen, die hier weder tusschen Dogmatiek en Moraal is tot stand gebragt, na eene tweehonderdjarige afscheiding. Die haar veroordeelt, verneme, dat zij in Duitschland door beroemde Godgeleerden steeds meer wordt tot stand gebragt, en sla slechts de Dogmatiek van nitzsch en de ‘Lehre von der heiligen Liebe’ van sartorius op, welke ieder op hunne wijze hetzelfde hebben gedaan, en toch wel van geene Heterodoxie beschuldigd zullen worden. Ook wij beloven ons van die hereeniging alles goeds. Dat de Moraal bij die vereeniging wint, zal wel van zelf in het oog vallen aan ieder, die een levend en bezield ligchaam schooner vindt, dan een dor geraamte. Alleen zou de vraag zijn, of de Dogmatiek, als zelfstandige en hoofd-wetenschap alzoo geene schade lijdt, en of men welligt niet weder te veel van haar gebied op dat der zedekunde overbrengt? De uitgave der Groningsche Dogmatiek, welke wij vernemen, dat later te

{==162==} {>>pagina-aanduiding<<}
wachten staat, zal ons die vraag het best beantwoorden.
Kortheidshalve mogen eenige overige opmerkingen hier in den vorm van vragen staan. Of niet de specieele Ascetiek in de 2de Sectio van het 3de Pars wat mager is uitgevallen? Of in de aanteekeningen niet hier en daar veilig de vindicatie had kunnen opgenomen worden, althans met een enkel woord, van eenige minder gewone opvatting eener classieke plaats des Nieuwen Testaments, waarop een voornaam gedeelte van het betoog is gebouwd? schoon wij toestemmen, dat de grenzen hier moeijelijk te vinden waren. En of de vorm niet wat pikanter, de stijl niet wat kernachtiger, de uitdrukking niet op vele plaatsen wat bestemder had kunnen zijn? Plaatsgebrek verhindert ons, de gronden te ontwikkelen, waarop deze bedenkingen zijn gebouwd.
Dit werk is ook uitgegeven onder den titel: Series Compendiorum Theologicorum in usum scholarum Academicarum. Sommigen daarvan zien reeds het licht, anderen zullen volgen. Ach, dat dit voorbeeld aan andere Academiën, door meerdere Hoogleeraren werd gevolgd! - Wij eindigen met den Hoogleeraar te danken voor het nut, dat wij uit zijn werk hebben getrokken, en met den wensch, dat velen door deszelfs lezing geïnitieerd mogen worden in de diepte, den rijkdom en de vruchtbaarheid des Christelijken levens!





Verklaring van Romeinen IX, X en XI. Getrokken uit de Leerredenen van J. Wijs, J.C.Z., in leven Predikant te 's Hage. Te Amsterdam, bij S.J. Prins. In gr. 8vo. 239 bl. f 2 - :

In de Voorrede geeft de Uitgever de redenen op, waarom hij dit werk in dezen vorm in het licht zendt. Er was namelijk sedert lang van de Leerredenen des Eerw. wijs over de genoemde Apostolische periopa geen exemplaar meer in den handel verkrijgbaar: hierdoor kwam hij op de

{==163==} {>>pagina-aanduiding<<}
gedachte, om den oorspronkelijken bundel, uit twee deelen bestaande, te herdrukken; maar meer dan ééne gewigtige reden hield hem daarvan terug: welke die redenen waren, zegt hij echter niet. Zou ook voor hem, gelijk thans voor sommige andere Boekhandelaars, het woord Leerredenen een schrikwoord zijn, waarvoor zij terugdeinzen, zoodra dezelve hun aangeboden worden, omdat zij vreezen er geen grove winst uit te zullen halen? zou het ook gedeeltelijk van daar zijn, dat sommige Kanselredenaars, die zich voorheen voor het lezende Publiek nog al eens lieten hooren, thans geheel zwijgen? zou het ook van daar zijn, dat anderen hunne kanselredenen om- of liever misvormen tot verhandelingen, beschouwingen, tafereelen, en wat niet al, ten groote nadeele van de eigenlijke kanselwelsprekendheid, die door zulke amphibievoortbrengsels bedorven wordt? Zou er dus (om op het bovenstaande werk terug te komen) zoo groote schade voor den Uitgever uit te vreezen geweest zijn, indien hij, in plaats van één, niet meer dan twee deelen, en den geheelen wijs in zijnen oorspronkelijken vorm, niet alleen als Schriftuitlegger, maar ook als Kanselredenaar, teruggegeven hadde? zal één deel in den tegenwoordigen vorm zoo veel meer lezers geven, dan men anders van de twee deelen Leerredenen had kunnen verwachten? Wij gunnen het den Uitgever van harte, maar zouden eer het tegendeel vreezen. - Hoe het zij, men vindt hier dan, volgens deszelfs getuigenis, ‘in geleidelijke orde onveranderd afgedrukt, wat in de genoemde Leerredenen van wijs tot regt verstand van de op den titel gemelde hoofdstukken gevonden wordt’: alleen is ‘aan ieder van dezelve een kort overzigt van den inhoud toegevoegd, de min gelukkige interpunctie verbeterd, en van de laatste Leerrede meer overgenomen, dan volstrekt noodzakelijk was, opdat het geheele werk een behagelijk slot hebben mogt.’ -
Referent meent dus uit den aard der zaak gehouden noch geroepen te zijn, om dit uittreksel uit een reeds sedert achttien jaren bekend Kanselwerk van eenen lang overleden Leeraar te beoordeelen, maar mag het gaarne lijden, dat

{==164==} {>>pagina-aanduiding<<}
die arbeid des verdienstelijken Mans ook in dezen vorm eenig nut stichte, en de Uitgever zich bij zijne speculatie wèl bevinde.





Archief voor Geneeskunde, onder medewerking van eenige vaderlandsche Geleerden, uitgegeven door Dr. J.P. Heije. Isten Deels 3de en 4de Stuk. Te Amsterdam, bij J. Muller. In gr. 8vo. 307-676 bl. f 4-5.

Beide deze stukken bevatten oorspronkelijke Opstellen. Boekbeoordeelingen. Journalistiek. Overzigten. Mededeelingen. Aanteekeningen.
Tot de oorspronkelijke behooren: 1o. Over de aanwending van het Microskoop tot geneeskundig onderzoek, door Dr. j.n. ramaer. 2o. Over het aanwenden van de zink tot huishoudelijk gebruik, door Dr. j.p. heije. 3o. Critisch-Historische nasporingen omtrent de eerste beginselen der Geregtelijke Geneeskunde, door a. maas. 4o. G. vrolik, over een zonderling gebrek in de huid. 5. Korte beschouwing over het Zenuwstelsel, door Dr. h. van daalen.
De Heer ramaer tracht de nuttigheid van microscopische onderzoekingen voor de Geneeskunde te betoogen, en zegt, dat door deze, met andere vorderingen in de Natuurkundige wetenschappen, voor haar een nieuw tijdperk is begonnen. Wij hopen, dat zij meerder licht mogen verspreiden. Wij kunnen echter niet nalaten hier te drukken op het van lallemand in eene aanmerking medegedeelde gezegde, bl. 368, omtrent het gebruik van het Microscoop: ‘Mais cette défaveur (sedert de belangrijke onderzoeking van leeuwenhoek en hartsoeker opgekomen) elle-même tenait à l'imperfection des instruments et aux conséquences hasardées qu'on s'était hâté de tirer d'un petit nombre d'observations incomplettes.’ (*)

{==165==} {>>pagina-aanduiding<<}

Bij de vermelding van den invloed der Acustica (bl. 307) komt al aanstonds het gezegde zeer gewaagd voor: ‘dat men de gebreken der organen, tot het gehoor behoorende, thans tot in de kleinste afwijkingen kan nagaan.’ (*)
De nog zoo zeer uiteenloopende gevoelens over de bloedligchaampjes, bloedbolletjes, blijkens de aanhalingen bl. 308-24, doen mede het nut eener dadelijke toepassing nog zeer in twijfel trekken.
Hetzelfde zoude ook van den etter kunnen gezegd worden.
De gegronde aanmerking op eene vooronderstelling van jul. vogel, bl. 338, toont, hoe weinig het microscopisch onderzoek voor de herkenning van zich ontwikkelende ziekten belooft.
Dit erkent de Schrijver desgelijks van het onderzoek der melk; en zijne redeneringen omtrent het zog van syphilitische vrouwen, met dat van gezonde vergeleken, bevestigen dit desgelijks. - Wij stemmen den Schrijver toe, dat het onderzoek van de pis een ruim veld voor nasporingen, maar een niet vruchtbaar veld voor de ziektekunde oplevert. Getuige alwederom de gezegden van lallemand zelven. Dat deze in zijn werk nog niet opgenomen heeft de proeven, waarmede de Schrijver hem te Montpellier bezig zag, is de waarschijnlijke reden daarvan niet daarin gelegen, dat lallemand nog aarzelt, op voorloopige onderzoekingen te bouwen? Hij verdient des eerder geprezen dan gelaakt te worden.
Belangrijk is het gezegde omtrent de nasporingen van gluge ten opzigte van ziekelijk veranderd bloed, dat zijne waarnemingen niet altijd het zegel der waarheid en naauwkeurigheid dragen.
Rec. durft van zich getuigen, dat hij steeds voor de uit-
{==166==} {>>pagina-aanduiding<<}
breiding der kunst en wetenschap met ijver volhardt. Hij heeft meermalen het Microscoop gebezigd, om ziekelijke voortbrengsels te onderzoeken, maar de microscopische onderzoekingen schijnen hem vooralsnog geen nieuw tijdperk voor de Geneeskunde ontgonnen te hebben. Gaarne erkent hij, dat zij voor de Natuurkunde vruchtbaar kunnen worden, maar hij acht vooreerst de beoefening der Anatomia Pathologica zonder overdrijving en een te verfijnd onderzoek voor de Geneeskunst van meer belang. Hij spoort ieder, die tot dusdanig onderzoek de gelegenheid heeft, daartoe ernstig aan, al is hij ook niet in staat alles microscopisch te onderzoeken of scheikundig te ontleden. Niet geheel ongepast acht hij, na de lezing van dit opstel, ter lezing aan te bevelen Journal der pr. Heilkunde. 1829. 12 St. bl. 9. ‘Wenn man das Ueberflüssige weglasst, lernt man das Nothwendige besser,’ etc.
Het onderzoek van den Heer heije over het aanwenden van de Zink tot huishoudelijk gebruik schijnt zijn Ed. een gepast middel geweest te zijn, om op eene hervorming van onze Geneeskundige Staatsregeling aan te dringen. De Heer heije gelieve echter in te zien de Verzameling van Stukken, betrekkelijk de aanstelling eener Commissie van Geneeskundig Toevoorzigt, te Amsterdam 1798, en hij zal zich kunnen overtuigen, dat men op het einde der 18de eeuw bij ons nog al zoo achterlijk niet was. Wij zouden zelfs beweren, dat men toen andere landen vooruit was. Jammer maar, dat men bij het maken van degelijke wetten en doelmatige voorschriften niet tevens de uitvoering bewerkstelligen, gelasten en vol kan houden! Men kan Commissiën zamenstellen (bl. 377), hare werkzaamheden op de volledigste wijze voorschrijven, maar - den maatschappelijken ingang ook met dringende bede (bl. 38) te bewerken? Hic haeret aqua. - Overigens houden wij de Zink voor huiselijk gebruik min, zoo niet geheel ongeschikt.
De Critisch-historische nasporingen van den Heer maas zijn zeer dienstig tot teregtbrenging van zulken, die, door te veel te willen bewijzen, der wetenschap meer na- dan voordeel doen.

{==167==} {>>pagina-aanduiding<<}

De waarneming van den Hoogleeraar g. vrolik getuigt van zijnen steeds onvermoeiden ijver tot uitbreiding der ontleedkundige ziektekunde. Zij moet in haar geheel gelezen en met de plaat van dit zonderling verschijnsel gelezen worden. Men kan ook van dezen Geleerde zeggen: numquam minus otiosum fuisse, quam cum otiosus esset.
Dr. van daalen treedt, in navolging van Dr. dassen en Dr. van deen, in eene korte beschouwing van het zenuwstelsel. Eigenlijk werd hij opgewekt door de geschriften van beide Geneeskundigen, om ook zijne bedenkingen omtrent sommige punten, door hen bewerkt, mede te deelen. Zij zijn tot eene korte verhandeling uitgedijd, die de volgende hoofdpunten behandelt: Histologie en algemeene Morphologie van het zenuwstelsel. De eigenschappen der zenuwen in het algemeen. Bijzondere functiën van het zenuwstelsel. Mechaniek der zenuwwerkzaamheden. Over den invloed van verschillende deelen des zenuwstelsels op elkander en het overige organismus. - Daar de Schrijver zich omtrent sommige punten, gelijk hij zelf zegt, heeft moeten bekorten, is dit betoog voor geen uittreksel vatbaar; het mag echter belangrijk genoemd worden. De Schrijver heeft meerdere stellingen van Dr. van deen ten toets gebragt, en meent ze nog niet genoeg bewezen te zijn. Dit is ook reeds door anderen aangemerkt. De verklaring der zenuwwerking is en blijft een moeijelijk vraagstuk. Ook bij eene nog grondiger kennis der bewerktuiging zal het steeds aan eene grondige verklaring der verschijnselen van het leven blijven haperen. Alles afdoende en beslissende proeven behooren alsnog onder de pia desideria. Gelukkig, dat, terwijl de natuurkundigen bezig zijn, de behandeling en genezing van vele lijders toch voorspoedig kan blijven voortgaan!
De Boekbeoordeelingen en de Journalistiek gaan wij in zoo verre met stilzwijgen voorbij, als wij alleen zeggen, met genoegen gezien te hebben, dat er eene behoorlijke oplettendheid aan oorspronkelijke inlandsche voortbrengsels geschonken wordt. Zoo zagen wij de geschriften van Dr. arntzenius, luyten en anderen naar behooren ge-
{==168==} {>>pagina-aanduiding<<}
waardeerd. De gestichten voor krankzinnigen gaven ook aanleiding tot wisseling van gedachten en hier en daar tot wrijving. Moge uit dit alles iets goeds geboren worden, met vermijding van alle overdrijving, welke der goede zaak meer schade dan voordeel doet! Dit is echter zeker, dat omtrent elk ziekenhuis, en dus ook omtrent gestichten voor krankzinnigen, geldig is, dat de sterfte in verhouding staat met de deugdelijkheid der inrigting. Buitengewone omstandigheden kunnen hier slechts tijdelijk eene uitzondering maken. Wij beamen volkomen het gezegde van esquirol: ‘Des constructions bien faites, bien appropriées ont une influence incontestable, non seulement sur le bien-être des aliénés,’ (en ook van alle andere zieken) ‘mais encore sur la durée de leur existence et sur leur guérison.’ Wij voegen er nog bij, ook het beheer, het personeel, enz., want zonder deze is ook het best gebouwde gesticht een dood ligchaam.
Wij wenschen desgelijks, dat de pogingen van Dr. fabius (*) doel mogen treffen. Doch zijn Ed. bedenke, dat het gemakkelijker valt gebreken aan te wijzen, dan die te verhelpen; - dat verbeteringen slechts van lieverlede bewerkt worden. Ieder is gereed zijne stem bij die des berispenden te voegen; maar moet de verbetering der gebreken door geldelijke bijdragen en opofferingen gevonden worden, dan zijn de handen van velen niet zoo gereed als de tong vaardig was. Jeugdige Artsen kunnen zich vaak niet begrijpen, waarom oudere bij ziekenhuizen niet meer doortasten - zij kennen echter de bezwaren niet, waarmede de Arts reeds sedert jaren gekampt heeft, omdat de verbeteringen van geldelijke bijdragen en onderstand afhankelijk waren. Het decretéren van opcenten is spoedig geschied, maar de opbrengst geschiedt als onder een gedurig onweder, waarbij het gerommel van den donder nooit ophoudt. Het behoorde anders te wezen - maar het gebod Matth. XXII:39b is een der moeijelijkste voor de practijk. Bij de vergelijking van de cijfers moet ook de plaatselijke gelegenheid niet voorbijgezien worden. Ook de

{==169==} {>>pagina-aanduiding<<}
numerique methode is niet van algemeene toepassing; slechts met bijzondere wijzigingen is zij aan te wenden. - Dit alles wordt niet gezegd om bestaande gebreken te vergoelijken, maar opdat gematigdheid bij beoordeeling niet uit het oog verloren worde. Wij hopen, dat zout en cognac geene verdere aanleiding tot wetenschappelijke behandeling moge geven. Alles heeft zijnen tijd, ook dat een ligtgeloovig publiek aan een' winstbejagenden boekbinder zijne penningen, ten koste van leven en gezondheid, ten offer brengt. Na verloop van eenigen tijd wordt meestal toch bevestigd gevonden, hetgeen gamaliël (Hand. V:38) reeds vóór eeuwen gezegd heeft.





Handleiding tot de kennis der Natuur- en Landhuishoudkunde, bevattende een kort overzigt der voornaamste grondwaarheden, welke strekken moeten tot opleiding der Landjeugd tot de beoefening van den Landbouw. Door E.C. Enklaar, Phil. theor. et Litt. hum. Cand. en Onderwijzer van den Landbouw te Zalk. Welk stuk door de Commissie van Landbouw in Zeeland is bekroond geworden. Te Kampen, bij K. van Hulst. 1842. In kl. 8vo. 75 bl. f : - 25.

Dit werkje is met een voorberigt voorzien, door de Commissie van Landbouw in Zeeland, waarin het zeer geprezen en aanbevolen wordt, terwijl men het op scholen ten platte lande bij het onderwijs wenscht te zien ingevoerd. Het doet Rec. leed, dat hij met deze aanbeveling van gemelde Commissie niet kan instemmen. Om niet te spreken van de door groote beknoptheid ontstane oppervlakkigheid, heeft het boekje ook niet die bevattelijkheid, welke het tot onderwijs der jeugd en bepaaldelijk der landjeugd geschikt moet maken. De natuurkundige gronden zijn voor hen, die nooit iets van dergelijke zaken hoorden, onverstaanbaar; men zie b.v. wat over de zamenstelling van lucht en water gezegd is. Hoe zal de onderwijzer, die geen schei- of natuurkundige is, het ontbrekende aanvullen? Tot gedachteloos napraten van onverstane termen behoeft men de

{==170==} {>>pagina-aanduiding<<}
jeugd niet op te leiden; zulks vormt slechts waanwijze menschen, waarover de waarlijk kundige man de schouders moet ophalen. Ook zouden wij niet gaarne zeggen, dat de dampkring den aardbol tot eene ongemeten hoogte omgeeft (bl. 7.) Die hoogte is waarlijk gering, in vergelijking met den straal van den aardbol. Evenmin is het waar, dat de lucht, hoe warmer zij is, des te meer waterdamp bevat (bl. 11); de Schrijver heeft zeker gemeend, dat zij des te meer waterdeelen kan bevatten, zonder dat die als damp nederslaan. Als drukfeilen merkten wij op, bl. 24 reg. 17, den eigenlijk gezegenden landbouw, voor den eigenlijk gezegden landbouw, en bl. 33 reg. 5: Het kon den wensch, hoe ruw en weinig opmerkzaam hij in den aanvang ook ware, voor: het kon den mensch, enz.





Over de hervorming van ons Kiesstelsel. Door Mr. J.R. Thorbecke. Te Leyden, bij P.H. van den Heuvell. 1842. In gr. 8vo. VIII en 138 bl. f 1 - :


De Conflicten van Attributie, uit een geschied- en staatkundig oogpunt beschouwd. Te Zwolle, bij W.E.J. Tjeenk Willink. 1842. In gr. 8vo. 82 bl. f : - 90.

Na te hebben aangetoond, dat wij eigenlijk geen Kiesstelsel naar standen, en nog minder eene vertegenwoordiging van standen hebben, gaat de Hoogleeraar thorbecke, in zijn hier aangekondigd werk, betrekkelijk de hervorming van ons Kiesstelsel, over tot beantwoording der vraag: Wat kunnen, wat behooren wij, onder de tegenwoordige Grondwet, tot hervorming van ons Kiesstelsel te doen? Hij behandelt daarop in het eerste Hoofdstuk: Keuze voor de Provinciale Staten, de zeven volgende punten: 1. Keuze der ridderschappen. 2. Keuze der steden. 3. Keuze van den landelijken stand. 4. Bevoegdheid om te worden gekozen en toegelaten. 5. Tijd, voor welken de benoemde wordt gekozen. 6. Getal van de leden der Provinciale Staten in 't algemeen. 7. Keuze voor de Gedeputeerde Staten. Het tweede Hoofdstuk voert ten titel: Keuze voor de plaatselijke Besturen, en splitst zich in twee hoofdafdeelingen. 1:

{==171==} {>>pagina-aanduiding<<}
Keuze voor de stedelijke gemeentebesturen, en 2: keuze voor de plaatselijke besturen ten platte lande. Als bijlagen worden eindelijk medegedeeld I. Besluit van 13 Febr. 1815, No. 61; II. Besluit van 23 Dec. 1825, No. 122, en III. opgave der Heeren Gouverneurs in 1841, van het cijfer der stedelijke ingezetenen, welke de belasting, tot oefening van het stemregt geëischt, opbrengen.
Wij vertrouwen, dat ook dit opstel van Prof. thorbecke reeds in veler handen is, en maken opmerkzaam onder anderen op bl. 72 (Keuze voor de Plaatselijke Besturen). Daar de steden afzonderlijke regten volgens de Grondwet hebben, die de steden tegen de gemeenten ten platte lande overstelt, en alle plaatselijke gemeenten onder beide soorten zamenvat, zoo bestaat er geen derde. Er zijn dus, in den zin der Grondwet, geene steden denkbaar, zonder regt om leden voor de Provinciale Staten te kiezen. De naam is aan eene bepaalde regtelijke eigenschap grondwettig verbonden. Intusschen hebben wij onder onze 1200 gemeenten 87 steden, waarbij komen in Zuid-Holland ééne, in Noord-Holland twee, in Zeeland zeven, en in Overijssel zeventien, die slechts ten gevolge van Koninklijke Besluiten den naam van stad dragen.
Zeer gewigtig zijn ook de opmerkingen over de keuze voor de stedelijke gemeentebesturen, waarbij gehandeld wordt over het Stemregt, de keus voor den Raad (1. Kiezerscollegiën, 2. bevoegdheid om tot lid van den Raad te worden gekozen en toegelaten, en 3. tijd, voor welken de leden van den Raad worden gekozen) en eindelijk over de benoeming van Burgemeester en Wethouders. Bij de keus voor de plaatselijke besturen ten platte lande wordt acht gegeven op stemregt, verkiesbaarheid, benoeming van burgemeester en assessoren, eindelijk op zoogenaamd heerlijk regt. Van dat laatste regt, als geheel buiten verband met den aard onzer instellingen en den tegenwoordigen toestand der maatschappij, verlangt de Schrijver teregt de afschaffing door de Wetgevende Magt.
Over de moeijelijkheid, welke de gebrekkige hierziening der Grondwet in 1840 tegenwoordig veroorzaakt, zoodra men goede bepalingen maken wil, waardoor er eenheid en zamenhang in stelsels van regering en volksvertegenwoordiging zou worden gebragt, weidt de Schrijver uit in zijne Voorrede. Indien er een nieuw ontwerp van wet op het Stem-
{==172==} {>>pagina-aanduiding<<}
en Kiesregt wordt voorgedragen, is het te hopen, dat er van de inlichtingen en aanmerkingen van den Hoogleeraar partij zal worden getrokken.
Even veel aandacht verdient het werkje van eenen ongenoemde: De conflicten van attributie, uit een geschieden staatkundig oogpunt beschouwd. In het eerste Hoofdstuk levert hij eene geschiedkundige beschouwing van hetgeen met betrekking tot de conflicten in ons vaderland is voorgevallen. Het tweede Hoofdstuk handelt over de bestaanbaarheid van de conflicten met de Grondwet, en de noodzakelijkheid om dit onderwerp bij eene wet te regelen. Da eerste afdeeling van dat tweede Hoofdstuk beantwoordt alzoo toestemmend de vraag: zijn conflicten met onze Grondwet bestaanbaar? De tweede afdeeling, even toestemmend, de vraag: is eene wettelijke regeling der conflicten noodzakelijk? Eindelijk onderzoekt de Schrijver, in het derde Hoofdstuk, aan welke Magt de beslissing der conflicten behoort te worden opgedragen, en beweert, dat zulks behoort te zijn aan den Koning, echter niet aan den Koning als persoonlijk scheidsman, maar alzoo, dat 's Konings Besluit tot handhaving of tot verwerping van het conflict door eenen Minister worde medegeteekend.
Dat, bij het altijd mogelijke verschil van gevoelen, of eene zekere zaak al dan niet een onderwerp van burgerlijk regt is, dan wel of zij is van zuiver administratieven aard, het ontstaan van conflicten niet wel kan worden voorgekomen, zijn wij met den Schrijver volkomen ééns. Waarom zou niet nu of dan de administratieve Magt ter goede trouw kunnen meenen, te moeten oordeelen over een punt, hetwelk aan de beslissing der regterlijke Magt door dezen of genen was onderworpen? En waarom zou de Regter niet eveneens ter goede trouw kunnen meenen, bevoegd te zijn, over datzelfde onderwerp te mogen vonnis vellen? Zietdaar dus dadelijk een conflict. Dat eene wettelijke regeling van de conflicten noodzakelijk is, vloeit voort uit het gestelde. Maar aan welke Magt behoort de beslissing der conflicten te worden opgedragen?
Zoo ras men met den Schrijver aanneemt, dat de Administratieve en de Regterlijke Magt de beide takken zijn der Uitvoerende Magt, dan is niets regelmatiger, dan dat de Koning, die het hoofd der Uitvoerende Magt is, het geschil tusschen de Administratie en de Regterlijke Autoriteiten be-
{==173==} {>>pagina-aanduiding<<}
slisse. Uitmuntend is de wijze, waarop de Schrijver aantoont, hoe de contrasignerénde Minister, indien eenig geschil van burgerlijk regt alzoo ten onregte aan de Administratieve Magt onderworpen is, kan vervolgd worden zelfs zonder nieuwe wet op de verantwoordelijkheid der Ministers, alleen krachtens Art. 114 en 115 van 't Code Pénal, in verband met Art. 163 der Grondwet en Art. 109 der wet op de Regterlijke Organisatie. Kortom, de Schrijver heeft zijn stelsel zoo goed in overeenstemming gebragt met de Grondwet en de vrijheid der ingezetenen, als slechts mogelijk is.
Doch, is de Regterlijke slechts een tak der Uitvoerende Magt, en is alzoo de Trias Politica een hersenschim? Of is veeleer de Regterlijke de onafhankelijk beoordeelende Magt, terwijl de Uitvoerende Magt de dienares is der Wetgevende bij de in werking brenging en krachtdadige handhaving der wetten, mitsgaders der Regterlijke Magt, bij de gedwongen ten uitvoer legging harer vonnissen? De Koning staat aan het hoofd der Wetgevende Magt, omdat er geene wet is zonder zijne bekrachtiging, aan het hoofd der Uitvoerende Magt, omdat hij de Ministers benoemt en ontslaat naar welgevallen, en aan het hoofd der Regterlijke Magt, omdat er regt gesproken wordt in zijnen naam, overeenkomstig de door hem uitgevaardigde wetten. Maar elke persoonlijke beslissing des Konings in eene Hoogstdenzelven onderworpene twistzaak, b.v. of de Regterlijke, dan wel de Administratieve Magt ergens over oordeelen moet, is of eene beslissing zuiver van Zijne Majesteit afkomstig, en in dat geval strijdig met het constitutionéle Koningschap, of eene daad van den Minister, die het besluit medeteekent, en alzoo eene beoordeeling, door de Uitvoerende Magt in hare eigene zaak, vermits al wat Administratie heet aan de Ministers onderworpen is en van hen inlichtingen en aanschrijvingen ontvangt. B.v. de Ministers bevelen aan de Gouverneurs, te zorgen, dat deze of gene zaak of soort van zaken niet bij den Regter worde beslist. De Gouverneurs werpen daarom conflicten op. De Koning in rade beslist natuurlijk, dat die conflicten moeten worden gehandhaafd: want de Minister kan geen besluit medeteekenen, waarbij eene zaak aan de Regterlijke Magt wordt teruggegeven, indien, overeenkomstig eene ministeriéle aanschrijving, eenig Gouverneur het conflict had opgeworpen. Het kan wel zijn, dat b.v. de Minister van Binnenlandsche Zaken door den Gouverneur het

{==174==} {>>pagina-aanduiding<<}
conflict heeft doen opwerpen, en de Minister van Justitie het Besluit des Konings medeteekent. Maar zoo de ééne Minister omverwerpt, wat de andere heeft opgebouwd, bestaat er geen stelsel van regering.
Wij meenen daarom te moeten volharden bij ons vroeger gevoelen, dat de Hooge Raad het beste geschikt is, om over het al of niet handhaven van een opgeworpen conflict te oordeelen, vooreerst, omdat de Hooge Raad geene aanschrijvingen doet noch bevelen uitdeelt, hetzij aan administrative autoriteiten, hetzij aan Hoven of Regtbanken, hetzij aan Ambtenaren van het Openbaar Ministerie, en dat collegie dus altijd vreemd en onzijdig is in de zaak; en ten tweede, omdat, gelijk wij in dit Tijdschrift reeds vroeger aanwezen, de Hooge Raad, uithoofde van de wijze zijner zamenstelling en den kring zijner werkzaamheden, meer is dan een enkel regtsprekend ligchaam in burgerlijke en strafzaken. Immers ook de Ministers staan voor denzelven te regt. De Hooge Raad oordeelt dus ook over staatszaken; en, volgens de theorie van den Schrijver dezer brochure, zou men den Minister, die ten onregte een conflict had helpen handhaven, bij dat staatsligchaam kunnen aanklagen. Langs eenen omweg komt de opperste beslissing dan toch bij den Hoogen Raad: waarom niet liever regtstreeks? Waartoe aanklagten uit te lokken, die men gemakkelijk kan voorkomen door den Hoogen Raad de zaak zelve te laten uitwijzen?


De tachtigjarige Oorlog der Nederlanders tegen de Spaansche overheersching, naar de beste hulpbronnen bewerkt door Otto von Corvin-Wiersbitzky. Uit het Hoogduitsch. Isten Deels 1ste Stuk. Te Amsterdam, bij M.H. Binger. 1842. In gr. 8vo. XVIII, 176 bl. f 2-30.

Zoo ontvangen wij dan hier wederom een werk over den tachtigjarigen strijd onzer voorvaderen tegen Spanje. Niettegenstaande er reeds door een groot aantal zoowel in- als uitlandsche Schrijvers (*) over dit belangrijk tijdvak onzer

{==175==} {>>pagina-aanduiding<<}
Geschiedenis is geschreven, zoo maakten de onderzoekingen in de laatste jaren dienaangaande eene vernieuwde behandeling noodzakelijk; en telkens toch moet ons, bij eene pragmatische beschouwing, de opsomming dier gebeurtenissen welkom en aangenaam zijn. Inzonderheid verwekt dit ons genoegen, wanneer zulks door eenen vreemdeling geschiedt, daar er zoo velen gevonden worden, die op de roemrijke bedrijven dier dagen niet met die belangstelling het oog vestigen, welke zij verdienen.
Het tegendeel vindt hier plaats: met groote naauwkeurigheid, geholpen door eene uitgebreide lektuur der beste bronnen, gepaard aan eene welmeenende achting voor al wat vrijheid heet en vrijheid ademt, wordt dit gedeelte onzer Geschiedenis door den reeds vroeger met roem bekenden Pool behandeld. Hier en daar zijn de sporen van opgewondene geestdrift niet te miskennen, die den Schrijver, bij het schetsen van den Nederlandschen oorlog, door het schouwspel van zijn eigen vaderland, bezielen.
Fiks en krachtig is de Schrijver in het schilderen der voornaamste personen; inzonderheid vindt hier de grondlegger van Neêrlands onafhankelijkheid een' uitmuntenden verdediger, en wij zeggen het wiersbitzky, op bl. 65, volgaarne na: ‘noch oude, noch nieuwe Geschiedenis kan eenen zoo volmaakten volksleider toonen. Het is gemakkelijker een napoleon te zijn dan een willem van oranje.’ Rec. herinnert zich hierbij het krachtige gezegde van den grooten heeren, die, van willem I sprekende, zegt: ‘Hij was een eenig man in een' eenigen toestand.’
Ten einde den Lezer op het ware standpunt te plaatsen, van waar hij het roemrijke tijdvak des tachtigjarigen oorlogs te beschouwen hebbe, achtte de Schrijver het niet ongepast, om in eene inleiding de magt, het karakter en de eerste stappen van filips II in de Nederlanden te schetsen; om daarna in eene 2de en 3de Afdeeling den Lezer met de gebeurtenissen onder zijne regering, en wel met den oorlog in Italië en Frankrijk, bekend te maken. In eene 4de Af-
{==176==} {>>pagina-aanduiding<<}
deeling beschrijft hij ons eenige der voornaamste personen, die bij de keuze eens Landvoogds over de Nederlanden als mededingers zich vertoonden; met name willem van oranje, de Graaf van egmont, christina van lotharingen en margaretha van parma. In eene 5de Afdeeling worden de ontwerpen van filips, na den vrede van Château-en-Cambresis, uiteengezet, en over de Statenvergadering te Gent en het vertrek van filips gehandeld; terwijl in eene 6de Afdeeling over de Staatsregeling der Nederlanden gesproken wordt.
Na aldus aan de hand des Schrijvers de voorafgaande gebeurtenissen doorloopen te hebben, zijn wij genaderd tot dat tijdstip, waarop men met regt zeggen kan, dat de Spaansche overheersching een' aanvang nam: al voerde men nog niet openlijk den oorlog, er gebeurden toen zaken en er werden wederzijds besluiten genomen, die niet alleen voor den diepen menschenkenner, maar voor den eenvoudigsten burger geene geringe voorteekenen der naderende uitbarsting waren. De Schrijver vangt dus met het I Boek aan, onder den titel van margaretha van parma. Het handelt over de stemming van het volk. Hoofdstuk II leert ons de Spaansche troepen en het vertrek uit de Nederlanden, den Kardinaal granvelle, barlaimont, viglius van zuichem en hopperus kennen. Wij stemmen ten volle in met de aanmerking des Vertalers, dat de Schrijver in zijn oordeel over viglius alles behalve consequent is. Viglius komt ons in de geschiedenis voor als een man, die moeds genoeg bezat om aan de willekeurige middelen van granvelle het hoofd te bieden; en het klinkt voorzeker vreemd, den Schrijver als in éénen adem te hooren zeggen: ‘Hij was een buitengewoon geleerd en bedreven staatsman, hoewel anders geen groot licht.’ Hoezeer wij regt doen aan des Schrijvers karakterbeschrijving van sommige personen, zoo treffen wij ook hier eene dier magtspreuken, liever paradoxen, aan, die de vreemdeling niet zelden in mond en pen heeft, om over onze verdienstelijke mannen oordeel te vellen.
Dan wij willen voortgaan, en vinden in het IIIde en IVde Hoofdstuk van de invoering van nieuwe Bisdommen in de Nederlanden en van de Inquisitie gewag gemaakt. De laatste toch volgde op die invoering, en om de Inquisitie in werking te stellen, moest filips eerst op alle mogelijke wijze zijne magt, zoowel wereldlijke als geestelijke, in de Neder-
{==177==} {>>pagina-aanduiding<<}
landen doen gelden; doch toen hij gezien had, dat het eerste bij den landzaat geen' ingang vond, moest hij tot het laatste zijne toevlugt nemen. Groot en onnoembaar waren de onheilen en rampen, die deze beide instellingen aan Nederland berokkenden; en zij kunnen met regt beschouwd worden als de ware oorzaken, waarom de langgetergde Nederlander, onder de aanvoering van willem van oranje, eene worsteling begon, die door alle tijden heen, bij eene niet partijdige wijze van beschouwing, geheel eenig, groot en regtvaardig zal genoemd worden.
Wij meenen genoeg over het voor ons liggende werk gezegd te hebben. Het tijdvak ter behandeling is rijk aan stoffe, en de Schrijver is, naar ons inzien, berekend voor eene ware en krachtige beschrijving van hetzelve; en hoezeer wij een dergelijk werk niet gaarne zagen opgevuld met mededeelingen van oude archiven, plakaten enz., zoo moeten wij den Schrijver toch aanraden, van de beste bronnen gebruik te maken, als daar zijn vooral de Archives ou Correspondance inédite de la maison d'Orange-Nassau, uitgegeven door den Heer groen van prinsterer. Vroeger en met volle regt is reeds in een onzer Tijdschriften, (Gids, No. 3. 1842) bij de beoordeeling van de Geschiedenis der Watergeuzen, door a.p. van groningen, aangemerkt, dat het te bejammeren is, dat wiersbitzky geen gebruik van die Archives schijnt gemaakt te hebben, en hem den raad gegeven, om dit uitmuntend werk, deze onmisbare bron, in de volgende deelen zich ten nutte te maken. Wij nemen dezen raad over, en bij opvolging daarvan zal de Schrijver er zich voorzeker wèl bij bevinden. De Vertaler hecht de welverdiende waarde aan dit werk, daar hij het, met andere werken, onder zijne vertaling schijnt te raadplegen; terwijl ons de gemaakte opmerkingen, aan het einde van het geheele werk bij wijze van aanteekeningen te plaatsen, welkom wezen zullen.
De vertaling is over het algemeen gelukkig, en de Vertaler geeft ook, door zijne aanteekeningen onder den tekst geplaatst, bewijzen van zijne geschiedkundige kennis. Op sommige uitdrukkingen, als het volk in het ijzeren net slaan; de Spaansche Inkwisitie, die als een bloedgierige wolvin door de landen schreed e.d. hebben wij gestooten. De correctie kon beter zijn. Wij wijzen slechts bl. 112. reg. 11

{==178==} {>>pagina-aanduiding<<}
v.o. ontevedenheid, bl. 114 in de noot iedder; bl. 169, reg. 9 v.o. eeens enz. aan.
Een portret van karel V en eene plaat, voorstellende granvelle, aan margaretha van parma berigt gevende van zijn vertrek uit de Nederlanden, versieren dit boekdeel. Beiden vinden aanbeveling door den steendruk van den Heer backer. De linkerhand van den Kardinaal is niet gelukkig; de teekening van de beenen der Hertoginne is niet zeer juist; het geheel is echter niet onverdienstelijk.
Wij besluiten deze aankondiging met de woorden des Vertalers: ‘Moge dit werk, als bijdrage tot de geschiedenis van ons vaderland, gedurende derzelver meest glorierijk tijdvak, al die belangstelling ontmoeten, die het verdient, en eenige nuttige en solide (waartoe hier dat Fransche woord?) afleiding schenken van dien vloed van gewrochten, die dagelijks uit het rijk der idealen (?) in onzen letterkundigen hof stroomt.’







Brieven over het Noorden, Denemarken, Zweden, Noorwegen, Lapland en Spitsbergen. Door X. Marmier. Uit het Fransch. II Deelen. Te Deventer, bij A. ter Gunne. In gr. 8vo. XII, 609 bl. f 6-60.

Gelijk ieder, die een boek schrijft, ondersteld wordt daarmede eenig doel te beoogen, zoo geldt datzelfde van ieder, die een boek vertaalt. Wij spreken nu niet van die tallooze onbeduidende Romans, die om klein gewin ‘in een Nederduitsch gewaad’ gestoken worden, hetwelk er meestal te ellendig uitziet, om voor iets meer, dan eene redelijke schoolvertaling te kunnen gelden. Maar wij doelen op ander en beter werk. En dan wordt een boek niet altijd in onze taal overgebragt, om het toegankelijker te maken voor het meerendeel der lezers, waarvoor het bestemd is; want de meesten, die lust hebben in het lezen eener buitenlandsche Reisbeschrijving, zijn de Fransche taal magtig. Maar behalve dat zulks toch altijd slechts gedeeltelijk waar is, zoo bereikt de Vertaler, wanneer hij een op zich zelf verdienstelijk werk overzet, nog een ander doel. Het werk wordt er meer door bekend, algemeener door gelezen, ook zelfs door diegenen, welke het oorspronkelijke verstaan. Zoo zijn, om van eene andere, insgelijks. uit het Fransch vertaalde

{==179==} {>>pagina-aanduiding<<}
Reisbeschrijving in brieven te spreken, die in der tijd veel opgang maakte, dupaty's Lettres sur l'Italie, door den Hoogleeraar ten brink vooral vertaald, om den wensch van kantelaar (*) te vervullen, dat dit werk in ons land zoo bekend werd, als het verdiende.
Iets gelijksoortigs geldt van de voor ons liggende Brieven van den gunstig bekenden marmier. Wij verheugen ons over de algemeene bekendwording ook bij ons te lande van een werk, waarin zich belangrijke inhoud zoozeer vereenigt met onderhoudenden, smaakvollen stijl, aan welken laatsten door den kundigen Vertaler alle eer wordt gedaan. Wij zouden ons zeer moeten vergissen, indien men, na de lezing, niet met ons instemde, dat zulke overzettingen van zulke boeken aanwinst zijn voor onze Letterkunde, en verzoenen met het vertalen, hetwelk ook zoovele ballasten der literatuur op onzen bodem brengt.
De titel wijst hoofdzakelijk de streken aan, door welke de hier beschrevene reis gaat. Van het Mecklenburgsche naar Hamburg, en vandaar over Lubeck en Kiel naar Koppenhagen; voorts overstekende naar Zweden, welks zuidelijke gedeelte alleen bezocht en beschreven wordt; en naar Noorwegen, hetwelk de Schrijver tot Drontheim te land doortrok. Vandaar scheepte hij zich in op eene stoomboot, ‘die tusschen de eilanden van Nordland en Finmarken heenvaart en op verscheidene plaatsen aanlegt. Deze onderneming, welke aan het Gouvernement niets opbrengt, veeleer op geldverlies te staan komt, geeft ‘onberekenbare voordeelen aan twee groote provinciën. Men verbeelde zich die menigte in de Noordzee verstrooide eilanden, die van elkander verwijderde bergen, die woonplaatsen aan den uithoek der wereld. Eertijds kon men niet door dezen Archipel komen, dan door zich met eene visschersboot van het eene eiland naar het andere te laten brengen. Men had eene maand noodig, om van Hammerfest naar Drontheim te komen, en het kostte ten minste f 250, om in een open vaartuig, met de knieën tegen elkander gesloten, de voeten in 't water, en het ligchaam aan al de onguurheden van de lucht blootgesteld, deze reis te doen. Thans komt men met de stoomboot in acht dagen van Drontheim te Hammerfest.’ Van laatstgenoemde stad vertrok marmier naar de Noordkaap en reisde

{==180==} {>>pagina-aanduiding<<}
door Lapland naar de Faroë-eilanden en Spitsbergen, waar hij ons verlaat.
Wekt het minder bekende van een groot gedeelte der opgenoemde landen en plaatsen reeds belangstelling in de reisbeschrijving als zoodanig; men behoeft slechts weinige brieven gelezen te hebben, om ingenomen te worden met den rijkdom van zaken, waarmede zich eene hoogst bevallige voordragt vereenigt. Niet alleen worden de landen en steden zoo beschreven, als men dit van eenen kundigen en smaakvollen reiziger verwacht, namelijk het voornaamste, zonder een afdalen tot nietigheden; maar ook zooveel van de Geschiedenis, als de lezer billijk verlangt. Bovendien merken wij het als eene groote verdienste van het werk aan, dat het niet alleen de landen, maar ook de bewoners op eene, zoover wij kunnen nagaan, juiste wijze doet kennen. Hunne zeden en gewoonten, volksoverleveringen, begrippen, beschaving en dergelijke bijzonderheden vernamen wij met te meer genoegen, omdat wij deze Noordlanders van de zijde huns verstands en harte leeren hoogachten en beminnen. Ten aanzien der ontwikkeling van verstandelijke beschaving zijn niet alleen de berigten nopens de wetenschappelijke inrigtingen, zoowel in Denemarken, als Zweden en Noorwegen, zeer naauwkeurig, maar ook hooger in het Noorden, ver van de brandpunten der beschaving, vindt men eene kennis en zucht om zijne kundigheden uit te breiden, waarover wij ons verbazen, en bij den blik op de gelegenheden, die onzen landaard, ook in afgelegene landprovinciën, ten dienste staan, inderdaad schamen moeten. Eene proeve van zeer scherp contrast deelen wij mede, omdat Hamburg eene tegenwoordig veel besprokene stad is. ‘Hoe vele vermaarde steden er sedert de middeleeuwen haren luister hebben verloren en van hare kroon beroofd zijn, hoeveel republikeinsche gewesten het hoofd onder den monarchalen schepter gebogen hebben, Hamburg heeft al de grondslagen harer oude constitutie en hare voorregten van vrijstad behouden.... Haar rijkdom is
met iedere eeuw toegenomen, en haar handel tracht zich onophoudelijk uit te breiden. Maar welk een ijver betoont zij ook in hare ondernemingen, welk eene inspanning bij den arbeid! Men moet het zien, hoe alle kooplieden zich reppen om op hunne kantoren te komen, en hoe de menigte zich in de straten verdringt! Hier is eene bijzondere taal, welke men den gan-
{==181==} {>>pagina-aanduiding<<}
schen dag hoort, eene taal, die van het eene einde der stad tot aan het andere ruischt; het is de taal van den handel; het is het woord geld! De Hamburgers leeren haar, zoodra zij ter wereld komen, en de grijsaards stamelen haar nog op hunne doodsponde..... Wanneer men eenige dagen onder de Hamburgers heeft doorgebragt, weet men, dat men noch over poëzij, noch over andere fraaije kunsten met hen spreken moet. Hunne dichtbundels zijn de kantoorboeken op hun lessenaar; hunne liefelijkste muzijk is de zilverklank der thalers, die in de ijzeren kist vallen, en het schoonste schilderstuk is in hunne oogen niet zoo fraai als het afbeeldsel op hunne geldstukken... Het bevalligste opstel is niet half zoo veel waard als een regel van het toltarief, en de Duitsche geleerde jaarboeken, de revues van Londen of Parijs, staan in de schatting der beursbezoekers verre beneden het advertentieblad van eene der geringste havens van Holland of Noorwegen.’ Dat moge nu al een weinig overdreven zijn, hoe geheel anders is het te Drontheim: ‘maar de Drontheimsche kooplieden zijn ook zoo bekrompen van geest niet, als de Hamburgsche. De kalmte, die hen omringt, de lange zomer- (?) en de nog langere winteravonden stellen hen in staat, zich in hunne afzondering met boeken en voorwerpen van kunst bezig te houden. Voor eene jaarlijksche schatting, die zij met genoegen betalen, ontvangen zij zeer spoedig de buitenlandsche werken en
revues, die zij mede naar huis nemen en verder rondzenden, tot de bibliothekaris van het genootschap (de in 1760 gestichte Akademie der wetenschappen) ze, na afgelezen te zijn, in de boekerij plaatst. Bij een' hunner vond ik in de maand Junij la chüte d'un ange van de la martine, hetwelk te Parijs in de maand Mei was uitgekomen.’
Even gunstig is des Schrijvers oordeel over de gastvrijheid, eerlijkheid, openhartigheid en tevredenheid der Noordlanders. ‘Zoo gij ze op uw' weg ontmoet, zal geen hunner voorbijgaan zonder het eerst zijne wollen muts af te nemen en u te groeten; zoo zij u met een rijtuig tegen komen, zullen zij tot den rand der sloot uitwijken, om u plaats te maken. Als u een ongeluk overkomt, snellen zij aanstonds toe, om u te helpen, en verwijderen zich weer, zonder de minste belooning te vragen of te verwachten.’ Ook is het een zeer godsdienstig volk, en dat zij dit zelfs op de afgelegenste punten zijn, danke men de opofferingen en ontbe-
{==182==} {>>pagina-aanduiding<<}
ringen der geestelijken. Als eene treffende proeve daarvan diene het volgende: ‘De geestelijke, die er (te Kautokeino) preekt, heeft nog drie andere kerspelen in het Noorden. Een derzelve is digt bij de Noordkaap. Om vandaar naar Kautokeino te komen, moet hij meer dan 500 mijlen afleggen (?). Telken jare onderneemt hij de reis in de maand November, en blijft hier den ganschen winter. De Laplanders, die hunne rendieren op 7 of 8 mijlen afstands (20 of 21 lieues) weiden, komen één- of tweemalen 's maands ter kerk. Deze vijf maanden zijn voor den Geestelijke zeer vervelend en treurig. Hij is er alleen, aan zich zelven overgelaten, en gedurende verscheidene weken door een' onafgebroken nacht omringd. Eens ontmoette ik dien bedienaar des Evangelies te Hammerfest, en vroeg hem, hoe hij den winter doorbragt. “Ik heb geen ander middel van afleiding,” zeide hij, “dan lektuur en studie; maar ik kan den ganschen dag niet bij het lamplicht lezen; het vermoeit mijne oogen; en dit hindert mij 't meest. Ik verlaat vrouw en kinderen, om hier te komen, en breng weken en maanden in stilte en eenzaamheid door. Niemand moedigt mijne pogingen aan; niemand deelt in mijne gedachten. Ik ben
eenzaam in mijne uren van zwaarmoedigheid, eenzaam in mijne uren van hoop. Het is een tijd van verbanning, dien ik doorbreng met de Psalmen te herlezen. De gansche wereld is verre van mij, maar Gods hand ondersteunt, en het gevoel van pligtsbetrachting troost mij.” Toen ik hem dus hoorde spreken, zeide ik bij mij zelven: gelukkig zij, die in de eenzaamheid een godsdienstig gevoel met zich omdragen! Gelukkig zij, aan wie het Evangelie eene wereld van denkbeelden opent, waar zij met een helder hoofd en een kalm gemoed eene wijkplaats vinden, als de werkelijke wereld hen verlaat.’
Met des Schrijvers bekwaamheid in het schilderen der trotsche natuurtooneelen, die het Noorden van ons werelddeel aanbiedt, is de lezer van dit Tijdschrift reeds door het in ons Mengelwerk (*) opgenomene over de Noordkaap bekend geworden. Op Spitsbergen herinnert hij de reizen en lotgevallen onzer voorouders aldaar; omtrent de reizen en ontdekkingen der Nederlanders en hunne verdiensten daarin, is marmier zeer billijk. Zoo zegt hij b.v. van het Beereneiland, dat het door barendz en zijne reisgenooten ont-
{==183==} {>>pagina-aanduiding<<}
dekt, en naderhand door bennet (den Engelschman) gezien is. ‘Deze, die dit eiland niet kende, of welligt, om zijn' meester (cherry) eene pligtpleging te maken, veinsde het niet te kennen, gaf er den naam aan van Cherry-Island. Alzoo staat het op al de Engelsche kaarten aangeteekend. Hoe dor en armoedig deze Noordsche kust ook zij, eischt de regtvaardigheid, het bij den oorspronkelijken naam te noemen.’ Indien men het altijd, ook bij de Franschen, zoo begrepen had, zouden de namen van zoovele eilanden, door onze voorouders ontdekt en benoemd, niet veranderd zijn, en b.v. Mauritius geen Ile de France heeten.
Onzes ondanks moeten wij ons verslag eindigen. Het is de ruimste, maar eene welverdiende aanprijzing van een nuttig en aangenaam werk. Daar - en dit is onze eenige aanmerking - nergens de briefvorm wordt in het oog gehouden, maar alles verhaal in hoofdstukken is, hadde de bekwame Vertaler ook de opschriften boven de Hoofdstukken: aan de latour, aan gaimard, enz. wel kunnen weglaten.





Verzameling van Stukken over de oogmerken der Straffen, de Lijfstraffen en de eenzame Opsluiting van Gevangenen, ingezonden op eene Advertentie in de Haarlemsche Courant van den 27 Dec. 1842. No. 155. Te Amsterdam, bij G. Goossens. 1843. In gr. 8vo. VIII en 109 bl. f : - 75.

De geschiedenis der uitgave van deze Verzameling is, door eene Advertentie in het Handelsblad van den 20 Februarij 1843, No. 3520, op zulk eene bedroevende wijze toegelicht, dat men zou kunnen schijnen, aan dit geschrift eene onverdiende eer te bewijzen, door nog verder daarvan gewag te maken.
De Redactie van de Vaderlandsche Letteroefeningen, alhoewel zij van tijd tot tijd, in het Mengelwerk onderscheidene gevoelens, omtrent de toepassing der Doodstraf, met kennis van zaken en bezadigden zin voorgedragen, opnam, en daardoor blijk gaf van groote onpartijdigheid; is echter steeds afkeerig geweest van de toepassing van pijnlijke en tevens infamerende schavotstraffen; en het is welligt niet ongepast, ook onze meening omtrent dit onderwerp, naar aanleiding van de aangekondigde Verzameling, wat nader te ontwikkelen.

{==184==} {>>pagina-aanduiding<<}

De Verzamelaar is in deze brochure mild met de aanhaling van een aantal plaatsen, getrokken uit geschriften van Regtsgeleerden, die de pijnlijke straffen in hunne bescherming namen. Liet het bestek dit toe, dan zouden wij, van onzen kant, een gelijk aantal plaatsen kunnen aanvoeren, waarin een tegenovergesteld gevoelen voorgedragen is. Door al dat vóór en tegenschrijven is de zaak als genoegzaam toegelicht te beschouwen, en mag men de eindbeslissing veilig aan de Wetgeving toevertrouwen. Dit is, in ons Vaderland, bereids geschied; immers is, bij de voordragt en aanneming van het eerste Boek van het Lijfstraffelijk Wetboek, de pijnlijke straf van geeselen en brandmerken geheel weggevallen, en het mag wel ijdel heeten, de hoop te voeden, dat, bij eene waarschijnlijke herziening van gezegde eerste Boek, de bereids afgeschafte straffen weder in aanmerking zullen komen.
Maar komen welligt in dit geschrift, onder zulke ongelukkige omstandigheden in het licht verschenen, nieuwe gronden voor, in het voordeel der bereids afgeschafte straffen? Neen. Van het begin tot aan het einde vindt men, onder andere bewoordingen, eene gedurige herhaling van dezelfde, lang bekende en wederlegde denkbeelden, die wij kortelijk kunnen te zamen vatten in deze stellingen: 1o. Er is aan geene vermindering van misdaden te denken, wanneer de pijnlijke straffen wegvallen. 2o. Door een' heilzamen afschrik voorkomt derzelver toepassing, bij anderen, het bedrijven van het kwaad.
Sedert de wederinvoering der geeselstraf, in 1814, tot op dezen dag, heeft het niet aan geeselen en brandmerken ontbroken, en desonaangezien is het aantal misdaden toegenomen. Wat bewijst dit anders, dan de ongenoegzaamheid van deze pijnlijke straffen? Waren de misdrijven verminderd, dan kon men zulks, met eenigen schijn van waarheid, in het voordeel dezer tuchtigingen aanvoeren. Thans doet het waarnemen van een zoo treurig verschijnsel allen, wie het belang van den Staat en de veiligheid van personen en bezittingen ter harte gaat, bedacht zijn op het aanwenden van meer afdoende middelen. Men moet niet, uit blinde vooringenomenheid voor het oude, dáár, waar hetzelve onvoldoende bevonden wordt, het oog moedwillig sluiten voor nieuwere en latere ontdekkingen. De Verzamelaar wil blijven voortgaan op den ingeslagen weg, niettegenstaande hij zelf erkennen moet, dat men langs denzelven het doel - de

{==185==} {>>pagina-aanduiding<<}
vermindering der misdrijven - niet bereikt heeft, en zelf toestemt, dat de misdaden toenemen. Dat is wel een zeer zonderling, om niet te zeggen wanhopig besluit te noemen! - In stede van te zeggen: ‘Vrienden! gij ziet, dat wij, met al ons geeselen en brandmerken, meer en meer achteruitgaan; laat ons iets anders en beters beproeven!’ - blijft hij, onverstandig genoeg, redding wachten van middelen, die sedert omtrent dertig jaren vruchteloos zijn aangewend.
Zoo is het ook met dat zoogenoemde afschrikwekkende gelegen, in betrekking tot hen, die de openbare pijnlijke strafoefeningen bijwonen.
De beschaafde mensch heeft reeds genoeg aan het denkbeeld, dat redelijke wezens, ter zake hunner wanbedrijven, onderworpen worden aan eene straf, die hen in gelijken rang plaatst met het redelooze dier. Recensent herinnert zich hier, met innig genoegen, een Lid der Regterlijke Magt, die, ambtshalve, verpligt, een aantal strafoefeningen bij te wonen, verklaarde dezelve nimmer gezien te hebben, vermits hij altijd de oogen sloot. Zóó denkt, zóó handelt de beschaafde, welopgevoede Man! en het strekt hem tot eere. Ongevoeligen en nieuwsgierigen alleen bezoeken zulke strafoefeningen, en men heeft slechts de gesprekken aan te hooren, die in de nabijheid der schandplaats gevoerd worden, om zich te overtuigen, hoe weinig er aan het afschrikwekkende gedacht wordt. Hier spreekt de stem van het medelijden, wanneer de gegeeselde erbarmelijk om genade roept; dáár spot de hardvochtige, als een erbarmelijk geschreeuw op de strafplaats weêrklinkt; elders beweert de loszinnige, bij eene ligte geeseling, dat hij voor een paar kwartjes zich op die wijze wil laten tuchtigen; ginds hoort men een ruwe gast den verharden booswicht roemen, vermits hij, hoe strengelijk geslagen, geen kik geeft! En zullen wij nu nog gewagen van vuile wellustelingen, van beiderlei kunne, die zich aan den voet van het schavot vereenigen tot het zien van halfnaakte mans en vrouwen? .... moeten wij nu nog spreken van die beurzensnijders en zakkenrollers, die, terwijl men geeselt en brandmerkt, hunne zakken vullen? - van die huisbrekers, die doorgaans na eene zware executie hun schandelijk handwerk te onbezorgder oefenen, vermits zij vermoeden, dat de goede ingezetenen nu wel zorgeloozer zijn zullen? - Deden wij dit, dan zouden wij het gevoel

{==186==} {>>pagina-aanduiding<<}
onzer Lezers kwetsen; dit willen wij echter niet, en hebben trouwens genoeg gezegd, om te doen zien, hoe weinig die zoogenaamde afschrikkingstheorie op praktijk en ervaring gegrond is.
Men heeft in het stelsel van afgezonderde Opsluiting een middel, ter vervanging van pijnlijke Lijfstraffen, voorgesteld; en daartegen trekt de Verzamelaar te velde. Hijzelf zag nooit eene Penitentiaire gevangenis, en geeft, in zijne tegenspraak, overal blijken, dat hij het thans gewijzigd stelsel niet kent; en toch blijft hij beweren de waarheid aan zijne zijde te hebhen. Tegen hem, den onkundige, konden wij een twaalftal Mannen overstellen, die, gedurende maanden en jaren, de gevangenissen, waarin genoemd stelsel gevolgd wordt, bezochten, en bij ervaring kunnen spreken. Is de Verzamelaar nog voor overtuigende redenen vatbaar, dan leze hij, in het 2de Stuk des Isten Deels der Jahrbücher der Gefängnisskunde und Besserungsanstalten. Frankfurt a.M. dezes jaars, van bl. 318-359, het stuk, getiteld: Die Preussische Strafanstalten von temme, kritisch beleuchtet von Doctor g. varrentrapp, Hospitalarzt in Frankfort, a.d.M. Hij leze dit stukje, om in den Heer temme zijn eigen beeld - en tevens zijne eigene teregtwijzing - te vinden!
Zonderling is het, dat, waar kennis en ervaring gemist worden, men doorgaans de toevlugt neemt tot magtspreuken en personaliteiten. Wie, ongenoemde Verzamelaar, die zulke ongelukkige kunstmiddelen bezigde, om, ware het mogelijk, eenigen ingang te vinden, wie schenkt u de bevoegdheid, om uwe pijlen, van uit uw donker verblijf, af te schieten op Mannen als eenen den tex, lipman en suringar? Beide eerstgenoemden ontzegt gij, even als aan Prins oscar van Zweden, de bevoegdheid, om hun gevoelen te openbaren; den laatstgenoemden beschouwt gij als een dwalend philantroop! Recensent begeert, bij zooveel laatdunkendheid, niet in verdere uitweidingen te treden, die voorzeker niet zouden strekken, om de lektuur van deze Verzameling aan te bevelen. Na al het gezegde onderwerpt Recensent gaarne, wat hij in het midden bragt, aan het onbevangen oordeel van een geheel onpartijdig publiek, hetwelk er belang bij heeft, dat niet slechts het misdrijf worde te keer gegaan en gestraft, maar ook dat daartoe de meest doeltreffende middelen worden aangewend. Het blijkt toch,

{==187==} {>>pagina-aanduiding<<}
dat het problema door ijverig geeselen en onverdroten brandmerken niet is op te lossen. Dan genoeg!





Gids voor Jongelingen, die het ouderlijke huis verlaten. Uit het Engelsch van J.A. James, vrij vertaald door S. Muller. Te Amsterdam, bij J. Müller. 1841. In kl. 8vo. 183 bl. f 1-40.

Eene bijzondere aanleiding deed den Hoogleeraar muller kennis maken met een boekje, dat in het Engelsch den titel heeft van The young man from home, geschreven door den Predikant james. Hij vond in hetzelve zoo veel menschen- en wereldkennis, Godsdienstigheid en gepastheid, dat de vertaling nuttig geoordeeld werd. De waardige Prof. muller begreep intusschen zeer goed, dat, bij zulk eene overbrenging in onze taal, aan de eene zijde het bepaald Engelsche, en aan de andere de min of meer methodistische tint van het oorspronkelijke vermeden moesten worden. Hij hoopt, daarin niet ongelukkig geslaagd te zijn. Rec., die met het Engelsche werkje niet bekend is, kan niet beoordeelen, wat van den oorspronkelijken Schrijver is, en wat van den Nederduitschen bewerker; maar dit kan hij zeggen, dat het een hoogst nuttig boekje is. Hartelijk wenscht hij, dat het velen worde in handen gegeven, die het ouderlijke huis verlaten hebben, en aan ontelbare gevaren, inzonderheid der groote steden, blootstaan op eenen leeftijd, waarop men zoo ligt voor de verleiding bezwijkt door dezelfde ontvangbaarheid voor indrukken, die ook dikwijls aan godsdienstige vermaningen en besturingen eenen gereeden ingang verschaffen. De toon is regt hartelijk, de voordragt niet overdreven, en met gepaste voorbeelden doorvlochten. God gebiede zijnen zegen over dit nuttige geschrift! De waardige Hoogleeraar hebbe dank voor den arbeid, aan hetzelve besteed.






De Reis naar Amerika, of de Jagt op Zee, door J.F. Cooper. II Deelen. Te Zutphen, bij W.J. Thieme. 1840. In gr. 8vo. Te zamen 805 bl. f 7-20.


Eva Effingham, of Schetsen van Amerikaansche Zeden. Door

{==188==} {>>pagina-aanduiding<<}
J.F. Cooper. II Deelen. Te Zutphen, bij W.J. Thieme. 1841. In gr. 8vo. Te zamen 783 bl. f 7-20.

Cooper schijnt eene bijzondere liefhebberij te hebben, om zijne romans aan elkander te schakelen. Wij spraken nog onlangs van het vijftal, waarin dezelfde hoofdpersoon in onderscheidene leeftijden en omstandigheden optreedt; thans kondigen wij er wederom twee aan, die ten naauwste bij elkaar behooren en eigenlijk gezegd slechts één geheel uitmaken. De Hollandsche Uitgever heeft dit ook op den zoogenaamden Franschen titel te kennen gegeven, waarop hij de twee deelen van den laatsten roman ook als het derde en vierde deel van den eersten doet voorkomen. Eigenlijk is het ook zoo, en de lezer blijft aan het einde van De Reis naar Amerika met het mes in de keel zitten, zonder dat bijna een enkel der geheimen, waarin hij belangstelt, is opgelost, schoon dan ook het raadsel, waarom eigenlijk de jagt op zee geschiedde, is verklaard. De standvastige vorm, waarin de romans in het Engelsch bijna zonder uitzondering verschijnen, heeft waarschijnlijk den Amerikaan bewogen, om hier het voorbeeld van bulwer na te volgen, wiens Maltravers en Alice eigenlijk ook slechts éénen roman vormen. Het onderwerp van het eerste gedeelte, de jagt op zee, is dan ook met het tweede deel besloten. Hoever de liefhebberij van cooper, om aan zijne verhalen zekere werkelijkheid te geven, zich uitstrekt, ziet men ook daaruit, dat hij hier de nazaten ten tooneele voert van de personen, die in zijne Volkplanters eene groote rol hebben gespeeld.
Wij moeten deze beide romans uit twee onderscheidene oogpunten beschouwen, zoo wij ze naar waarde zullen beoordeelen, in het algemeen als verdichte verhalen, en ook wat de bijzondere strekking en bedoeling betreft, welke cooper bij het schrijven schijnt gehad te hebben. Wat het eerste punt aangaat, de vruchtbare pen van den Amerikaan heeft er zoowel betere als mindere geleverd. Het grootste gebrek is verbazende uitvoerigheid, die dikwijls niet van langwijligheid is vrij te pleiten. Doch wie zich daarover heen kan zetten, zal zich in vele opzigten voldaan vinden. De lezer is als tegenwoordig bij de jagt, die het Engelsche oorlogschip op de Amerikaansche pakketboot maakt. Cooper is hier in zijn element; men herinnert zich onwillekeurig de tooneelen uit zijnen Red Rover, waar eene soortgelijke jagt

{==189==} {>>pagina-aanduiding<<}
wordt beschreven. Er is daarin eene spannende opwekkelijkheid, die den lezer evenzeer als de passagiers in den uitslag doet belangstellen. Zelfs hij, die ter naauwernood genoeg van schip en scheepvaart weet, om de bewegingen der vaartuigen geheel te begrijpen, volgt toch met gespannen opmerkzaamheid de voorstelling der jagt. Ook de tooneelen bij de schipbreuk op de Afrikaansche kust en de pogingen ter redding, de verovering van het schip door de Arabieren, en de herneming van hetzelve door de schepelingen, geven aan het verhaal leven en belangrijkheid, die het langdradige van andere gedeelten doen vergeten. In de beide laatste deelen is minder actie; als roman beschouwd, zijn zij minder dan de eerste. De lezer mist het genoegen van kennis te maken met de hoofdpersonen, en eigenlijk bestaat de geschiedenis slechts in de ontknooping van het raadsel, dat in den vorigen roman nog onopgelost was gebleven, en dat den minnaar van de heldin der beide verhalen betreft.
Gelijk cooper in het algemeen de gave bezit, om de karakters zijner personen goed te teekenen, waartoe hem de uitvoerigheid zijner voorstelling niet weinig behulpzaam is, zoo zijn ook hier de meeste der handelende personen zeer naauwkeurig geschilderd, en de brave Kapitein van de pakketboot zoowel, als zijne passagiers, zijn in hunne onderscheidene karakters zoo goed getroffen, dat zij den lezer levendig voor de verbeelding staan. De beelden van den commis voyageur monday, van den valschen baronet, van de Fransche Gouvernante zijn onder de personen van den tweeden rang niet de minst gelukkigen.
Beschouwt men deze beide boeken enkel uit het oogpunt van gewone romans, zoo zou er veel op aan te merken zijn, en zij kunnen volstrekt niet met de beste werken van dien aard van onzen Schrijver worden vergeleken. Doch zij hebben eene andere, belangrijker zijde, en het doel, waarmede zij zijn zamengesteld, was gewigtiger, dan het leveren van een gewoon verdicht verhaal. De tweede titel van den laatsten roman, Schetsen van Amerikaansche Zeden, drukt uit, wat de Schrijver voornamelijk op het oog had. En in dit opzigt is zijn boek indedaad merkwaardig, en verdient in allen gevalle opmerking ook van hen, wie de kennis van menschen en volken, van zeden en gewoonten ter harte gaat. Bekend is het aantal van geschriften, dat in de laat-
{==190==} {>>pagina-aanduiding<<}
ste jaren in Engeland over Noord-Amerika het licht heeft gezien; bekend ook, hoe vele daarvan een ongunstig oordeel over den maatschappelijken en gezelligen toestand des lands vellen. Mrs. trollope is ook onder ons bekend, marryat bij uittreksels althans aan velen niet vreemd, dickens nu zeker reeds in veler handen, over wien menigeen zich zal verwonderen, omdat hij, ondanks de vergoding, hem in Amerika te beurt gevallen, toch niet hooger met dit land is ingenomen. Hier nu hebben wij eenen Amerikaan, bij wien men althans geene partijdigheid zal verwachten, die men aan de Engelsche Schrijvers over Amerika menigmalen heeft te laste gelegd; eene beschuldiging, waartoe de nationale naijver niet weinig grond scheen te geven; en toch zijn zijne schilderingen misschien nog ongunstiger, dan die van anderen. Hetzij wij hier het oog vestigen op zijne voorstelling van den geest en het karakter des volks of op die van het maatschappelijke en gezellige verkeer, het is eene treurige schilderij, die hier wordt opgehangen; zij is alles behalve vleijend voor de
Amerikanen, en er is niet weinig in, dat de geschiedenis der laatste jaren heeft bevestigd en bewaarheid. Wien zijn de handelscrises dier beide laatste jaren vergeten, en de trouweloosheid, waarmede de Amerikaansche Staten hebben gehandeld, de speculatiën en ondernemingen, waarvoor de gelden der ligtgeloovigen zijn verspild? Wil men den Amerikaan zelven hooren, gelijk hij daarover spreekt, men leze een staaltje van de wijze, waarop hier een windhandel gedreven werd, erger dan ooit onze tulpenhandel geweest is. Bl. 174 van het derde deel, worden wij op de beurs verplaatst, en hooren het volgende berigt van zulk eene speculatie: ‘Dit was vijf jaren geleden de boerderij van den ouden volkert van brunt, die hem en zijne familie een ruim bestaan verschafte door het verkoopen van melk. Twee jaren geleden werd het door den zoon aan peter feeler verkocht voor honderd dollars de acre of voor de ronde som van vijfduizend dollars. In de daarop volgende lente verkocht de Heer feeler ze weer aan jan search, een van de grootste speculanten, die wij hebben, voor vijfentwintigduizend dollars; search verkocht ze in de volgende week uit de hand voor vijftigduizend dollars aan nathan rise, en rise had ze, reeds vóór den aankoop, aan eene Compagnieschap verkocht voor honderd en twaalfduizend dol-
{==191==} {>>pagina-aanduiding<<}
lars. De kaart moet weggenomen worden; want er zijn nu reeds acht maanden verloopen, sedert wij ze in perceelen in het openbaar verkochten voor de verbazende som van driemaal honderdduizend dollars.’ Ook een gedeelte van de verdere redeneringen over deze zaak verdienen hier eene plaats. ‘Wat gij hier ziet,’ lezen wij bl. 177, ‘is slechts een gering gedeelte van de bestaande buitensporigheid; want de geheele maatschappij is daarmede in meerdere of mindere mate
besmet. Buitensporige uitgiften van papierengeld, onbedachtzame credieten, die in Europa beginnen en zich door het land uitstrekken, en verkeerde begrippen omtrent de waarde hunner bezittingen bij lieden, welke vóór vijf jaren nog geen' enkelen cent bezaten, hebben het gewone evenwigt der dingen geheel en al verwoest, en het geld is zoo geheel het doel van het leven geworden, dat men heeft opgehouden zich hetzelve als een middel voor te stellen. Alle beginselen worden als verzwolgen door de alles verterende zucht naar winst, en de nationale magt, de duurzame veiligheid van den Staat, de gewone regelen der maatschappij, de wet, de Constitutie en alles, wat den mensch anders over het geheel zoo dierbaar is, worden vergeten of omgekeerd, ten einde dezen onnatuurlijken staat van zaken te doen voortduren.’ De jongen van het platte land wordt koopman, of wat men hier koopman noemt, en verkrijgt in Europa een crediet, dat zijne middelen honderdmaal te boven gaat. Millioenen schats gaan uit deze Staten, om de ijdelheid dergenen te voeden, welke rijk wanen te zijn, dewijl zij deze of gene denkbeeldige onderpanden hebben voor de betaling van voorschotten, gelijk aan die, waarvan de vendumeester sprak, en welke voor de eventueele betaling eene zoo groote zekerheid hebben, als iemand vinden kan, wanneer hij aan iets, dat één dollar waard is, eene waarde van honderd toeschrijft.’ Waarlijk, geen vleijende schildering van den toestand der zaken in Amerika, doch, helaas, reeds door de uitkomst tot schade van velen bevestigd!
Niet uitlokkender is de schildering van het maatschappelijke leven in het algemeen, vooral wat betreft den invloed der democratie. Verlange, wie wil, naar eene volksregering, zoo slechts een gedeelte waarheid is van datgene, wat hier als de gevolgen daarvan op het maatschappelijke zijn

{==192==} {>>pagina-aanduiding<<}
beschreven wordt. Het is de ondragelijkste tiranny, omdat de menigte waant tot alles vrijheid te hebben. Deze hatelijkste dwingelandij van alle, die van het gepeupel, wordt hier in vele voorbeelden geschetst, waardoor een wel dikwijls belagchelijk, maar ook afkeerwekkend tafereel van Amerikaansche zeden en maatschappelijke toestanden wordt opgehangen. Niet beter is het, wanneer de Schrijver ons de gezellige kringen binnenvoert; van den eenen kant de bespottelijkste anglomanie, van de andere zijde de walgelijkste nationale hoogmoed, naäperij van Europesche gebruiken, onkunde, eigenwaan, kruipende vereering van titels en adel bij een volk, dat geen adel erkent, en eene menigte andere alles behalve prijselijke hoedanigheden, vinden hier hare plaats in de zedenschildering van den Amerikaanschen Schrijver. Uit dit oogpunt beschouwd, zijn deze boekdeelen merkwaardig, en, zoo zij den romanlezer niet zelden te lang zullen zijn, hij, die het oordeel van eenen Amerikaan over diens eigene landgenooten eens wil weten, zal juist in die gedeelten niet het minste behagen scheppen. De journalist dodge zal hem dan ook als type belangrijk zijn.
Men ziet dus, dat hier meer dan gewone roman is te vinden, en het is daarom vooral, dat wij de lezing van deze boekdeelen aanprijzen, die, eenvoudig als verdichte verhalen beschouwd, nog al wat zouden te wenschen laten.





Napoleon in de belangrijkste tijdperken zijns levens. Naar het Fransch. Te Amsterdam, bij J.C. van Kesteren. 1842. In gr. 8vo. 359 bl. f 3 - :

Dit boek bestaat uit afzonderlijke, niet zamenhangende tafereelen, waarin napoleon of zijne regering de hoofdrol speelt, schoon niet altijd de belangrijkste tijdperken overeenkomstig den titel gekozen zijn. De Schrijver is zeer met zijnen held ingenomen; dit schijnt de mode te zijn, en de naam van den buitengewonen man, die om zijne zotte lijkpraal voor eenigen tijd op nieuw ter algemeene sprake werd gebragt, zal wel iets tot eene gretige ontvangst toebrengen, of reeds toegebragt hebben, al vindt men met den Schrijver (bladz. 111) niet, dat de beetwortelsuiker de nuttigste uitvinding der negentiende eeuw is! De bekende

{==193==} {>>pagina-aanduiding<<}
Vertaler van vele soortgelijke boeken, j. de q...., heeft zijne taak goed verrigt. Voor lectuur in een ledig oogenblik kan het boek, nevens ontelbare dergelijke, doorgaan. Het vignet boven den titel is eene nieuwigheid, die ons niet bevalt.


Verscheidenheden. Bijdragen uit de Geschiedenis der lijfstraffelijke Regtspleging. Volksverhalen uit het Hartzgebergte en geschiedkundige Tafereelen. Te Amsterdam, bij J.C. van Kesteren. 1842. In gr. 8vo. 165 bl. f 1-80.

Welk eene zonderlinge speculatie! Nu, de uitgevers van de Fakkel en de uitgever van deze, uit de Fakkel nagedrukte, Verscheidenheden hebben dat, volgens het Voorberigt aan den Lezer, zamen gevonden. Al wat hier ontmoet wordt, is reeds beoordeeld, toen de Fakkel achtervolgens in het licht verscheen. Wij verwijzen dus, voor elk afzonderlijk stuk, naar hetgeen er toen over gezegd is, en zullen alleen vragen, waarom de bloemlezing (gelijk het werk behoorde te zijn) aldus geschied is. Met den herdruk van Bruin Brinkman, Harmen Alfkens, en Johanna Haneveer (het laatste verhaal door Mr. g.j. van heusden), mitsgaders met dien van Antonio Maragnon, de Trappist, door Mr. f.g.q. sprenger van eyk, en het Slot van Strijen in de 14de Eeuw, door Mr. m. verbrugge, hebben wij vrede; maar die spookhistorietjes, het Maagdebed, het Duivelsbod, de Schorzfels en de Rheberger klip, makende uit de volksverhalen uit het Hartzgebergte, hadden wel achterwege kunnen blijven. Ze waren goedgunstig in de Fakkel opgenomen, en alzoo éénmaal gedrukt; dit was wel genoeg! Om ze weder, als een onmisbaar zielenvoedsel, aan het publiek op te disschen, zijn ze waarlijk te nietig. Er was genoeg in de Fakkel voorhanden, om, in plaats dier volksverhalen, iets van meerdere waarde in eene bloemlezing uit dat Mengelwerk op te nemen; of anders had men de noten en aanteekeningen, voornamelijk achter het laatste stuk, dat van Mr. verbrugge, die nu tot bekorting zijn weggelaten, er bij kunnen voegen. Die
geschiedkundige ophelderingen verhoogden de waarde der verhandelingen; de onderdrukking er van is eene wezenlijke verminking, die voor de Schrijvers onaangenaam is. Maar de uitgever wilde slechts koopers lokken

{==194==} {>>pagina-aanduiding<<}
uit den grooten hoop, die alleenlijk leest om den tijd door te brengen. Zoo schijnt het althans.


De Heilige Dorothea, of het gemengde Huwelijk. Een Tafereel uit het kerkelijk leven in Hongarijë; tegenhanger van den Vrijheer van Sandau. Het Hoogduitsch vrij gevolgd. Te Tiel, bij C. Campagne. 1841. In gr, 8vo. 146 bl. f 1-60.

Een op zich zelf mager Romannetje, maar dat in deze dagen nog al opmerking verdient door de vrijmoedigheid, waarmede het de verkeerdheid van vele stellingen der R.C. Kerk aantast, en vooral de onbillijkheid aantoont van de eischen dier Kerk ten opzigte van de gemengde huwelijken, inzonderheid naar aanleiding van hetgeen daaromtrent in Pruissen met de beruchte Keulsche zaak is voorgevallen. De Vertaler mogt het eenen tegenhanger van den Vrijheer van Sandau noemen; die bretschneider's voortreffelijk werk gelezen hebben, zullen wel met ons van oordeel zijn, dat het onderhavige geschriftje nog al eenige graden beneden hetzelve staat. Noodzakelijkheid zagen wij in de vertaling niet; nu zij er is, hopen wij, dat zij in de regte handen kome, en sommiger oogen opene voor het hatelijke en aanmatigende der eischen van eene partij, die alles, rust der huisgezinnen, geluk der huwelijken, belang der kinderen, welvaart der ouders, die het dierbaarste opofferen laat, om haar doel te bereiken. En, daar er onder onze landgenooten ongetwijfeld ook de zoodanigen zijn, voor wie het straks genoemde werk van bretschneider te uitvoerig en te kostbaar is, en voor wie het nogtans belangrijk kan zijn, de hier gegevene wenken op te merken, wenschen wij zegen over het gebruik. Een oorspronkelijk geschrift, naar den toestand en de behoeften van ons Vaderland ingerigt, met gematigdheid en tevens waarheidsliefde naar het gewigt der zaak geschreven, zou ons aangenamer zijn geweest, en meer nut gedaan hebben. Het verwonderde ons, dat de Overzetter de aangehaalde Bijbelplaatsen niet heeft uitgedrukt in de bij ons meest gebruikelijke vertaling.



{==195==} {>>pagina-aanduiding<<}

De Hofcommissaris Eccarius en zijne Vrienden. Vrolijke Roman, naar het Hoogduitsch van F. Stolle. II Deelen. Te Deventer, bij M. Ballot. 1842. In gr. 8vo. 694 bl. f 6-90.

De trant, waarin de als charles dickens bekende boz zijne meeste tafereelen heeft geschreven, is in en buiten zijn vaderland met min of meer gelukkigen uitslag nagevolgd. Teregt merkt de Vertaler van het voor ons liggende boek op, dat die trant reeds veel vroeger bij ons beoefend werd en bekend was, inzonderheid door den vernuftigen w. kist, blijkens zijn Barend van Poederen en Jonker Blankenheim tot den Stronk, waarbij Eduard van Eikenhorst te voegen ware.
Zoo heeft ook loosjes bij ons veel vroeger geleverd, hetgeen naderhand walter scott zoo beroemd maakte. Van het mindere of betere spreken wij nu niet; eerste proeven zijn altijd minder volmaakt; maar over de manier, en dan hadden wij kist, eer Engeland dickens had; loosjes, eer Schotland op Sir walter boogde. Doch dit in het voorbijgaan. Stolle, ons vooral door Romantische inkleedingen van napoleon's geschiedenis bekend, heeft zelfs den titel: die Pickwickier gegeven aan eene karakter- en avonturenschildering van eenige menschen in eene kleine Duitsche stad. De voorstelling is nu wel geheel Duitsch, en heeft dus nog al eenige plaatselijkheden, die bij ons niet te pas komen, en waarvan de aardigheid voor den vreemdeling altijd verloren gaat. Doch dit is nog veel meer het geval in de veelgelezene werken van dickens, die juist zijne verdienste heeft in het voorstellen der eigendommelijkheden van de zeer eigendommelijke Engelsche natie.
Wij hebben Eccarius met zeer veel genoegen gelezen; de karakters zijn met veel levendigheid voorgesteld. Het meest uitgewerkte is dat van den Ambtsschrijver Kappler, een dood onnoozel, belagchelijk mannetje, maar van de edelste denkwijze en het edelste hart. Intusschen is het jammer, dat de Schrijver goedgevonden heeft, het éénige godsdienstige karakter, dat hij heeft, juist in een karikatuurtje te leggen. Trouwens, zulks is geheel in de denkwijze van stolle, wiens meeste schriften eene zucht verraden tot profaneren,

{==196==} {>>pagina-aanduiding<<}
althans tot spotten met de Godsdienst. Die zucht straalt ook hier door. ‘Ik kan toch niet tot den jongsten dag in deze houding blijven liggen’ (II. 101); ‘dat na zulke vreemde dingen de jongste dag niet ver meer verwijderd kon zijn’ (II. 29), zijn zeer onvoegzame uitdrukkingen, hoedanige wij nog meerderen konden aanhalen. Kan men dan toch niet geestig en grappig zijn, zonder dat Bijbel en Godsdienst er zich toe moeten laten verwringen? En verwringen, dat is het, uit onkunde voortkomende, wanneer men schrijft: ‘De vrijgeest wendde zich tot de geestelijkheid, waarmede hij te voren nooit op den besten voet gestaan had. Deze geloofde niets beters te kunnen doen, dan het wedergevondene schaap met vurigen ijver aan te nemen, en den armen zondaar zoodanig aan te pakken, dat hij hun niet weder kon ontsnappen; zij jaagden zijne beangste ziel zoo in het naauw, dat hij zich uit vrees van den vlammenden vuurpoel, de hel, niet wist te keeren of te wenden’ (I. 320.)
Wij wenschten wel, dat de Vertaler, door eenige verschikking, dergelijke uitvallen, waarin het verkeerde als doorgaande regel wordt voorgesteld, hadde weggenomen, en b.v. I. 313 veel veranderd. Hij heeft overigens zijne taak niet kwaad verrigt, en zou op nog ruimeren lof kunnen aanspraak maken, indien minder Germanismen zijnen arbeid ontsierden; ‘dat het om geen haar beter gesteld is’ (I. 316); terug varen (van narresleden, I. 242); ‘waar komt die kerel zoo op een oogenblik heen? (wo kommt ... hin, vanwaar komt... II. 14); billijk, voor goedkoop (ald. 43); zich herhalen, voor zich herstellen (ald. 152), enz. enz.
D. I, bladz. 312, wordt, door eene onachtzaamheid, juist het tegendeel gezegd van hetgeen men bedoelde: zij of gene; het moet zijn: zij of geene, en magnetische polen worden nooit magnetische aspunten genoemd (I. 140.) Kappler gebruikt ergens de spreekwijze: periculum in mora, hoewel vroeger gezegd was, dat: nulla regula sine exceptione het éénige Latijn was, dat hij verstond. Wij teekenden deze kleinigheden aan, en durven wel eene gunstige ontvangst aan dit vrolijk geschreven boek voorspellen.






{==197==} {>>pagina-aanduiding<<}

Boekbeschouwing.

Evangeliebladen, of Tafereelen en Bespiegelingen uit het gebied der Openbaring, door J.H. Sonstral. IIde of laatste Deel. Te Amsterdam, bij G.J.A. Beijerinck. 1841. In gr. 8vo. 249 bl. f 2-40.

Op dezelfde wijze, als in het eerste Deel, dat in dit Tijdschrift voor 1841, No. XV, bl. 630-634, aangekondigd is, gaat de Schrijver dezer Evangeliebladen in dit laatste voort, Bijbelsche geschiedenis of enkele gezegden tot leering en stichting zijner Lezers aan te wenden.
In het eerste stuk van dit Deel wordt de geschiedenis van jona behandeld. - Ter inleiding gaat een stukje vooraf, getiteld de Tijdboot, waarin het zinnebeeld van eene stoomboot genomen en op het menschelijk leven toegepast wordt, maar, zoo als het Rec. voorkomt, over 't geheel zeer gezocht en gedrongen, gelijk het doorgaans gaat bij het in het klein allegoriseren. - Verder wordt de genoemde geschiedenis, die sonstral voor eene ware houdt, in kleine stukjes onder zekere rubrieken verdeeld, over welke hij korte, nuttige, hoewel niet diep gaande ophelderingen en stichtelijke aanmerkingen mededeelt.
De overige stukken zijn allen uit het Nieuwe Verbond ontleend, en dragen de volgende opschriften: Jezus en de boetvaardige kruiseling, of geloof en genade vereenigd aan het kruis. - Heb lief uwen vijand. (Waarom niet de gewone constructie: Heb uwen vijand lief?) - Jezus verschijning op den berg. - Jezus wijsheid bij de instelling van den waterdoop. - Jezus hemelvaart. - De Evangelieprediking te Samaria, verdeeld in deze drie afdeelingen: Filippus predikt te Samaria. - Petrus en johannes te Samaria. - Petrus en simon magus. - Het eerstgenoemde stuk is eene duidelijk als zoodanig aangekondigde en uitgewerkte Leerrede: de andere

{==198==} {>>pagina-aanduiding<<}
zijn, even als in den vorigen Bundel, vervormde of gemaskeerde, ook wel (gelijk de drie van de laatste rubriek) verkorte preken, doch waarin de oude vorm niet zelden nog zeer duidelijk uitkijkt. Zulke tweeslachtige of verminkte letterkundige voortbrengsels komen Rec. voor, der Christelijke Predikkunde meer nadeelig dan voordeelig te zijn, het Publiek met preken onder eene vermomde gedaante te overladen, en Auteurs en Uitgevers van echte Leerredenen des te meer huiverig voor hunne onderneming te maken. Moest Rec. deze Stukken als Leerredenen beoordeelen, dan zou hij over het vereischte van eenheid, dat hier en daar gemist wordt, en over meer dingen nog, al het een en ander hebben op te merken. - Over 't geheel intusschen is hier veel nuttigs en stichtelijks gezegd. - Bij sommige stukken zou Rec. wederom ruime gelegenheid hebben, om de aanmerking, die hij aan het einde van zijn vorig verslag zich verpligt vond te maken, hier te herhalen, omtrent het onbepaald overdragen van de zedelijke Godsregering op christus. - Ook op sommige wijzen van voorstelling of uitdrukking, als naar zijn inzien minder naar de oorspronkelijke Evangeliebladen, zou hij zijne aanmerking kunnen laten vallen; zoo als b.v. dat ‘jezus de ontketende magt der hel naar den afgrond joeg,’ of dat ‘christus gestorven is, om God met den mensch op nieuw als vader en kind te vereenigen,’ en elders dat ‘God de verzoende vader’ is; (jezus zelf zegt: ‘Alzoo lief heeft God de wereld gehad, dat’ enz. en paulus: ‘God was door Christus de wereld met zich zelven verzoenende’ enz.;) of over ‘den kinderdoop, als door jezus bij de instelling om tijdelijke redenen nagelaten,’ maar toch stilzwijgend goedgekeurd (?) enz. Doch Rec. wil zich thans vergenoegen
met het een en ander slechts even aangewezen te hebben, en voor 't overige te wenschen, dat het goede doel van den ernstigen Schrijver zoo goed mogelijk bereikt worde.



{==199==} {>>pagina-aanduiding<<}

Één ding is noodig. Godsdienstige Beschouwingen. Naar het Hoogduitsch van Dr. L. Hüffell. Te Haarlem, bij de Erven F. Bohn. 1843. In gr. 8vo. IV, 283 bl. f 2-90.

‘Met groot genoegen heb ik het mij toegezonden boek van hüffell gelezen. Ik meen niet te veel te zeggen, wanneer ik het als het degelijkste en met den godsdienstigen geest onzer natie meest overeenstemmende voortbrengsel van de geheele nieuwere Erbauungs-litteratur in Duitschland beschouw. Het overtreft, naar mijn oordeel, zeer ver de Stunden der Andacht van tholuck, hoewel ik erken, dat het daarmede niet gevoegelijk kan vergeleken worden; het heeft niets van dat weekelijke, zoete en spelende, en toch is het in eenen toon geschreven en volgt het eene rigting, welke zelfs de vrienden van dien beroemden Godgeleerde niet onchristelijk noch onbijbelsch zouden noemen. Misschien zal men er op aanmerken, dat het voor een stichtelijk boek te veel onderwijs (Belehrung) behelst, maar dit onderwijzend element wordt met het stichtelijke toch zoo afgewisseld en is er zoo mede vereenigd, dat men dit, vooral hier te lande, geene overmaat van het goede noemen zal. Het is geschreven voor beschaafden, voor menschen, die reeds Christenen zijn; dat ziet men inzonderheid aan de betoogen en den betoogtrant, die voor niet overtuigden welligt onvoldoende zouden zijn en iets te wenschen zouden overlaten. Maar het boek vordert niet te veel, en stelt den lezer, naar mij dunkt, niet zoo hoog, als b.v. stirm's Apologie; (*) het is lectuur voor een'
ieder. Duidelijkheid is eene der hoofdverdiensten. Soms kan men zien, dat de Schrijver een man van jaren is; het wordt wel eens wat breed in aanleg en uitvoering, maar de bevattelijkheid wint er bij. Hetgeen men

{==200==} {>>pagina-aanduiding<<}
gewoon is het gemoedelijk element te noemen, ontbreekt ganschelijk niet, maar heeft toch niet den boventoon en gaat niet vergezeld met eene zekere hooge vlugt in de voorstelling; er is nogtans overal rijke stof tot verheffing der ziel. Hoewel geene van al de afdeelingen iets heeft van losgerukte brokken uit preken (hetgeen men niet als een gebrek beschouwen zal) zoo is het toch regt stichtelijk, en brengt al het onderwijs op het hart en leven terug. Het is rijk aan menschkundige opmerkingen, b.v.: waar aangewezen wordt, hoe men tot de kennis van de zondige gesteldheid des harten komen kan. De omkleeding is kernachtig en juist. Al blijft de Schrijver ook wat lang bij ééne zaak staan: te veel woorden gebruikt hij niet. De theologische denkwijze heeft niets van het rationalistische, ofschoon bepaaldheid en vastheid in de voorstelling van sommige geloofswaarheden wel eens ontbreken; het is echter evenzeer verwijderd van steile kerkelijke regtzinnigheid. De kleur der algemeene godsdienstige denkbeelden is natuurlijk Duitsch, maar toch niet zoo Duitsch om hier te lande vreemd te zijn; sommige teekeningen van zedeloosheid en onverschilligheid in kerk en godsdienst zouden in ons land minder passen. Dat de inhoud met de rigtingen en behoeften van den tijd, waarin wij leven, overeenstemt, ziet men overal; bijkans nergens vindt men echter regtstreeksche toespelingen op tegenwoordige gebeurtenissen en epoque makende nieuwigheden. Sommige Afdeelingen zijn vernuftig; over 't algemeen ontbreekt dit kenmerk echter te veel. De aandacht blijft wel levendig, maar wordt toch door geene verrassende en treffende wendingen geboeid; men vindt er wel niet veel nieuws in, maar nogtans overal het wèlbeproefde oude en goede. Voor eene vertaling acht ik het allezins geschikt, maar het zal onder de lezers van de Uren aan de Godsdienst en van vele flaauwe stichtelijke geschriften onzer dagen niet veel opgang maken; het onderscheidt zich
voordeelig door degelijkheid van inhoud en Evangelischen geest en toon. - De taal, waarin het geschreven is, lijdt ook niet aan het gebrek van duisterheid of van een' wijsgeerigen tint, hetgeen

{==201==} {>>pagina-aanduiding<<}
in de meeste stukken van dien aard, die in Duitschland het licht zien, onder andere zelfs in de geschriften van neander, doorgaans het geval is, enz. enz. enz.’
Zoo oordeelde een vaderlandsch Godgeleerde over het bovenstaande boek van hüffell, dat hem (niet door den Uitgever) ter proeving was toegezonden. Rec., die in de gelegenheid geweest is, van die beoordeeling gebruik te maken, heeft niet geaarzeld, dezelve hier te laten voorafgaan, omdat zij hem allezins juist voorkomt en zijn eigen gevoelen over dit werk volkomen uitdrukt. Hij acht het daarom ook onnoodig, bij den inhoud en de strekking van het boek nog opzettelijk stil te staan, en meent door de mededeeling van het bovenstaande allezins geregtigd te zijn, hetzelve aan verstandige en verlichte Christenen onder ons aan te bevelen.
Maar nu de vertaling? Ook deze verdient lof; zij is niet alleen met zorgvuldigheid bewerkt, maar ook met het oog op het verschil tusschen het godsdienstig publiek in Duitschland en in Nederland en op de eigenaardige behoeften van onze landgenooten. De taal is doorgaans zuiver en de correctie laat bijkans niets te wenschen over. Rec. hoopt, dat het boek zoo veel aftrek zal vinden, dat de Uitgever zich zal aangemoedigd voelen, om ook het vervolg er bij te voegen, en in dat geval zou hij den ongenoemden Vertaler wel den raad durven geven, om hier en daar nog meer vrijheid in het overbrengen te nemen.
Ter verdere aanbeveling sta hier eene opgave van den inhoud:
I. Strijd en overwinning. II. De waarheid in de verdichting. III. De Kapel in het bosch. IV. De bestemming des menschen. V. De mensch een geestelijk en stoffelijk wezen. VI. De nietigheid van het enkel aardsche. VII. Het levenslot. VIII. Heeft de mensch alleen aan zedelijkheid en zedeleer genoeg? IX. De zondigheid van het menschelijk hart. X. Over den ootmoed. XI. Over het ongeloof. XII. Over het godsdienstig geloof. XIII. Over Pietismus en Mysticismus. XIV. Over dweeperij, inzonderheid in het Godsdienstige. XV. Over de ware en

{==202==} {>>pagina-aanduiding<<}
valsche Godsdienst, of over Godsdienst en godsdienstige begrippen en vormen. XVI. De goddelijke openbaring. XVII. Gods almagt in de natuur. XVIII. Gods wijsheid in de natuur. XIX. Gods vaderliefde in de natuur. XX. God in de geschiedenis des menschdoms. XXI. Over de H. Schrift. XXII. Over het goddelijk gezag der H. Schrift. XXIII. Iets over het lezen der H. Schrift.
Men ziet uit deze opgave, dat ‘dit boekdeel christelijke bespiegelingen bevat over godsdienstige onderwerpen van meer algemeenen aard, die in het oorspronkelijke aan de behandeling van het eigenlijk Christelijke als ter inleiding en voorbereiding strekken.’





Oratio de perfectâ institutionis specie in Jesu Christo conspicuâ, quam habuit - - J.F. van Oordt, J.G. fil. Lugd. Bat. apud P.H. van den Heuvel. 1842. formâ 8va. 48 pag. f : - 60.

De Leijdsche Hoogleeraar van oordt koos, bij het nederleggen van het Academisch Rectoraat, te spreken over het hoogbelangrijke onderwerp, aan het hoofd dezes opgegeven. Hij heeft het gedaan met waardigheid en kracht, in den geest van het Evangelie. Natuurlijk verbood het beperkte tijdsbestek, in een zooveel omvattend denkbeeld dieper, dan gewoonlijk, in te dringen. Het hier gezegde was echter voor de gelegenheid des tijds voldoende, en is buiten twijfel met genoegen gehoord.
Eene vraag, die onder het lezen in alle eenvoudigheid bij ons oprees, houden wij niet terug. Wie zou wel meer nabij aan de waarheid zijn: zij, die het Christelijk beginsel, als levenselement, overal, ook in de Academische vorming, bezielend willen laten doordringen en werken, of zij, die nog met den geest zijn vervuld, welke in de vraag, Markus IX:38, is uitgedrukt?



{==203==} {>>pagina-aanduiding<<}

Zwijndrechtsche en Groningsche Godgeleerde Wetenschap, opgedragen aan de Studenten in de Theologie. Tweede Druk. Te 's Gravenhage, bij P.C. Dill. 1842. In gr. 8vo. 24 bl. f : - 30.

De inhoud dezer brochure is allerbelangrijkst. Een koopman en een Professor raken te zamen op eene Diligence aan de praat. De laatste verklaart aan den eersten, op diens verzoek, wat er toch zij van de zooveel geruchts makende Groninger leer aangaande de Godheid van Christus en de Voldoening aan Gods geregtigheid. De koopman haalde daarop een boekje voor den dag van een lid der Zwijndrechtsche gemeente, stoffel muller. Er worden eenige plaatsen voorgelezen, waaruit blijkt, dat er overeenkomst tusschen deze en de Groningsche leer bestaat. Gelukkig voor den armen Professor, dat de Diligence is gearriveerd, vóór hij aan den wijzen koopman kon repliceeren. De man zou er toch waarschijnlijk te overbluft toe zijn geweest. Hij komt bij zijne vrouw, kan slechts, diep beschaamd als hij is, het woord stamelen: ‘ik heb koude gevat,’ en stuift naar zijne studeerkamer.
Rec kan volstrekt niet gelooven, dat het doel dezer brochure zou zijn, gelijk sommige kwaadwilligen beweren, om wat men Groninger leer verkiest te noemen, in een bespottelijk daglicht te stellen. - De Schrijver is toch, blijkens zijne grondige (!) aanteekening op 1 Joh. V:20 (bl. 10), een veel te geleerd man, om zich met zulk eene wederlegging te kunnen vergenoegen. Hij is tevens, als vriend van de oude kerkleer, natuurlijk een veel te braaf man, om zijnen vijand door spot te willen verpletteren, zonder hem eens tijd te geven, om iets te antwoorden. Hij stelt ook te veel belang in de Theologische studenten, om hen door zijn voorbeeld de wijze spreuk te doen vergeten: ‘Non tali auxilio’, enz.
- Wat is dan het doel dezer brochure? Rec. heeft het geraden. Zij is geschreven om de Groninger leer aan te prijzen. En inderdaad, daartoe is zij zeer geschikt. Zij

{==204==} {>>pagina-aanduiding<<}
wil toonen, dat niet alleen geleerden op dit (zoogenaamde) stelsel zijn gekomen, maar ook eenvoudigen. Zij wil alzoo eene aanbeveling voor de Groninger leer daaruit ontleenen, dat ook onkundigen hare grondbeginselen kunnen bevatten.
De Schrijver heeft de spreuk willen toepassen, het eenvoudige is het zegel van het ware. Hij heeft aan de bewijsvoering 1 Cor. 1:26-31 gedacht. Dank zij den waardigen man, uit naam aller vrienden van Groningen, toegebragt voor zijne edelaardige pogingen! Jammer slechts, dat zijn werkje den schijn heeft, als ware het een laaghartige aanval. Maar wij zagen het, dit is niet meer dan schijn. Wat worden er toch al pogingen aangewend, om die verderfelijke Groningsche nieuwigheden te verspreiden! - Wij zien donkere dagen te gemoet.






Wees toch voorzigtig met de oogen, en doe er niet te veel aan! Eene raadgevende waarschuwing, tot behoud en bewaring van het Gezigt, door W. Mensert, Ridder der O.v.d.N. Leeuw, Chirurgiae Doctor etc. etc. etc. Te Amsterdam, bij S. de Grebber. 1842. In gr. 8vo. XVI en 68 bl. f : - 90.


De Genezing der Oogziekten door den Wel Eerwaarden (digen) Heer J.L.A. Kremer, Az., Hervormd Predikant te Heeze, Provincie Noord-Braband. Te 's Gravenhage, bij J.M. van 't Haaff. 1842. In kl. 8vo. X en 68 bl. f : - 60.


Theoretisch en praktisch Handboek der Mechanische Oogheelkunde, het zien, het middel waardoor wij zien, den optisch-physiologischen werkkring der oogen, de eigenschappen en gebreken der hulpglazen en de wijze van derzelver aanwending bij de mechanische oogziekten. Door J.A. Hess, Geöctroyeerd Gezigt- en Oogheelkundige te Middelburg. Te Zierikzee, bij P. de Looze.

{==205==} {>>pagina-aanduiding<<}
Voor rekening van den Schrijver. 1842. In gr. 8vo. XVIII, 273 bl. f 5-90.

Het is, oppervlakkig beschouwd, een vreemd verschijnsel, van drie zoo zeer in stand verschillende personen de gebreken der oogen behandeld te zien. Pour la rareté du fait, en, zoo als van zelf spreekt, vooral niet om der vergelijkingswille, hebben wij ze alle onder één hoofd gebragt.
Van eenen Oogarts rite et legitime constitutus, van Dr. mensert, is het echter geen vreemd verschijnsel, dat hij over ooggebreken schrijft; hij heeft dit reeds meermalen met goed gevolg gedaan. Dat een Gezigtkundige dit doet, kan ook niet vreemd luiden; dat hij, als Gezigtkundige, op eene of andere nuttige uitvinding octrooi neemt, is ook niet vreemd; maar vreemd klinkt het, den Heer hess zich geoctroyeerd Oogheelkundige te hooren noemen. Het is almede geen zoo geheel zonderling verschijnsel, een getolereerde, gepermitteerde of geädmitteerde weleerwaardige Oogmeester, die bij de bediening van het geestelijk ambt ook nog de oogenpraktijk waarneemt. Immers niets is aan onze eeuw vreemd. Zij telde nog te Leeuwarden eenen gepriviligeerden Ledezetter (*), die tevens het ambt van Scherpregter waarnam.

{==206==} {>>pagina-aanduiding<<}

Wij zullen de beschouwing dezer boeken eerst met het stoffelijke of werktuigelijke beginnen; daarna het werk van den gewonen Oogarts nagaan, en met dat van den buitengewonen, geestelijken besluiten, in het oog houdende, hoe veel voortreffelijker het geestelijke boven het ligchamelijke en werktuigelijke te achten zij, en alzoo ook hier den climax niet verzuimen.
I. Omtrent het werk van den Heer hess kunnen wij slechts kort wezen, dewijl het hier de plaats niet is, om in een uitvoerig betoog te kunnen treden van een werk, waarvan de gronden nog nader en meer breedvoerig moeten getoetst worden, hetwelk de arbeid van den Heer hess allezins verdient, indien men ook met zijne Theorie zich al niet konde vereenigen.
Wij bevroeden echter niet, waarom zijne Voorrede zulk eene tint van bitterheid heeft gekregen. Wij leven niet meer in eenen tijd, toen Geleerden, als galileus, in den kerker geworpen werden (bl. IX). Waartoe dan zulke gezegden? Haat, nijd en tegenwerking vervolgen toch niet iedereen, die zich met een wetenschappelijk onderzoek bezig houdt. Wat beteekenen dergelijke uitvallen, wanneer men later zelf zegt: ‘partijdige, onware en nijdige Critiek heb ik niet te wachten, maar ook niet te vreezen.’ (Bl. IX)?
De Verhandeling wordt in twee Afdeelingen gesplitst. De eerste handelt ‘over den optisch-physischen werkkring der oogen, het middel waardoor wij zien en het straalbuigend vermogen der vaste en vloeibare doorschijnende middelstoffen.’ In de tweede Afdeeling zal de Schrijver spreken ‘over de mechanische en organische ooggebreken, en derzelver hulpmiddelen.’ De eerste Afdeeling bevat acht Hoofdstukken, waarvan het eerste aan de algemeene beschouwing gewijd is. In het tweede geeft de Schrijver een breedvoerig uittreksel over de verrezigtkunde van descartes, die op grond eener verbeterde donkere kamer

{==207==} {>>pagina-aanduiding<<}
zal wederlegd worden, waarbij ook zal blijken, dat de Schrijver zich noch met adams noch met j. muller vereenigen kan. In de volgende Hoofdstukken wordt over de wijze van zien gehandeld, en uit de Schrijver zijne meening over het straalbuigend vermogen der doorschijnende middelstoffen, op grond van een' door hem vervaardigden Photo- of Refractiemeter. De tweede Afdeeling bevat desgelijks acht Hoofdstukken. In deze worden behandeld de afwijkingen der oogvochten, de bijziendheid (myopie), het vergezigt (presbyopie), de kortzigtigheid der oude lieden (presbymyopie), en de lichtschuwheid. Verder gaat hij na de eigenschappen der verschillende oogglazen, met eenige daarop betrekking hebbende uitzonderingen. In het 8ste Hoofdst. geeft hij eene beschrijving van een' door hem in het jaar 1833 uitgevonden toestel ter aanvulling van het brillenstelsel. - Zoo als uit het naschrift blijkt, heeft de Schrijver eene theoretische wijze van zien, waarin hij van andere Schrijvers verschilt. Deze hem eigene wijze van zien behoort dus wel degelijk onderzocht en getoetst te worden. Men kan zich derhalve niet dadelijk met den Schrijver vereenigen. Wanneer zoo velen zijner voorgangers, mannen van kunde en doorzigt, volgens den Schrijver, zich vergist hebben, zoude hij dan juist degene zijn, die het doel getroffen had? - Tot zulk een onderzoek wordt tijd vereischt. Intusschen zal niemand 's mans loffelijke pogingen veroordeelen. Wij moeten hem echter in bedenking geven, of hij zich niet te verre waagt door zich Oogheelkundige te noemen. Hij zegt toch zelf (bl. 152): ‘Men verlieze niet uit het oog, dat ik alleen over het mechanismus der oogen handel.’ En wat het werktuig van den Schrijver betreft, zegt hij wederom, op bl. 93: ‘Stelkundige formulen zijn, naar
mijn inzien, nimmer met zekerheid op levende dieren en planten toe te passen, daar ieder ligchaam met bijzondere eigenschappen voorzien, van oogenblik tot oogenblik aan natuurveranderingen onderworpen is.’ - Waarschijnlijk wordt er ook bij de geneeskundige dienst voor het krijgswezen van den op bl. 208 vermelden toestel geen algemeen gebruik gemaakt, omdat er op denzelven beden-
{==208==} {>>pagina-aanduiding<<}
kingen te maken zijn. Zoo lang deze bestaan, kan er geene afdoende uitspraak op gegrond worden. Er is toch onderscheid tusschen afkeuren en niet dadelijk bijval schenken omtrent dingen, welke door den tijd behooren beproefd te worden. - Het zijn ook deze redenen, welke ons het werk meer doen aankondigen als eene proef van den werkzamen geest van den Heer hess, maar eene verdere beoordeeling vooralsnog terughouden.
II. Over den arbeid van Dr. mensert zullen wij insgelijks kort kunnen zijn. Zoo als uit den aanhef der Verhandeling, of hoe zullen wij het stuk best noemen? blijkt, rekende de Schrijver zich tot pligt, goede raadgevingen mede te deelen ter bewaring van het gezigt; daartoe zegt hij in de eerste plaats: wees toch voorzigtig met de oogen! en ten andere: doe er niet te veel aan! De eerste waarschuwing staat in verband met een vroeger uitgegeven werk van denzelfden Schrijver over de Brillen, in 1831 reeds in het licht gekomen. De raad: doe er toch niet te veel aan! kan ook als eene waarschuwing beschouwd worden tegen de pogingen van den man, die graauwe staar in menigte diagnosticeert, en dan, zoo als Dr. gobée zegt, twee maal daags more solito een helder water in de oogen indruppelt (Path. Studiën, 1ste St. pag. 110.) Tegen zulk eene wijze van behandelen, het zij door den oogmedicaster, (zoo als Dr. gobée hem ook noemt) door zijne zuster, ofte ook wel door de dienstmaagd bewerkstelligd, meent de Schrijver met regt te moeten waarschuwen (vergel. bl. 64 met de verbeteringen over bl. 68.)
Zal het echter helpen? - Ja! zoo men maar hooren wilde als men niet zien kan, volgens een door den Schrijver aangehaald gezegde van tissot (bl. 53). Maar die niet zien, willen doorgaans ook niet hooren, althans niet naar den Heer mensert en die de praktijk op eene behoorlijke wijze uitoefenen. De menschen scheppen te veel vermaak in geheimenissen (Arcana) en zijn te zeer ingenomen met Arcanisten, om met voldoening naar de eenvoudige stem van het gezond verstand te luisteren. Maar men valle toch hier niet uit slechts tegen een zoogenoemd dom

{==209==} {>>pagina-aanduiding<<}
gepeupel; daar vinden de kwakzalvers hunnen grootsten steun niet. Waar dan? Daar wordt liefst van gezwegen; waarmede evenwel de vraag van Dr. mensert, op bl. 64 gedaan, beantwoord is.
Wij zouden echter Dr. mensert raden, zich de zaak niet al te zeer aan te trekken, want (volgens bl. 65) in 1583 was het reeds niet beter gesteld. Bartiesch heeft toen reeds het nadeelige van verkeerden raad en middelen voorgehouden, naar 't schijnt om dezelfde redenen, als dit nog tegenwoordig, maar met geen beter gevolg, geschiedt.
Wij zouden voorts de aanmerking op het boeksken van Dr. mensert maken, dat, waar het doel kon treffen, dit door meerdere beknoptheid en een' goeden stijl beter zoude bereikt worden. Vooral moesten in werkjes van dezen aard lange aanhalingen uit andere Schrijvers vermeden worden; iets, waarvoor Dr. mensert nog al zwak schijnt te hebben. Kort en bondig is een spreekwoord, hier vooral van toepassing. In dit opzigt zal men met voldoening lezen een woord van den kundigen Belgischen Oogarts florent cunier, bij gelegenheid der vermelding van het boekje over den Dominus te Heeze en dat van den Abt hennus te Brussel, in zijne Annales d'Oculistique, T. VIII. 1 Livr. 1842. p. 58. Men zoude, om het drietal te vormen, er den Zwolschen Horologiemaker nog kunnen bijvoegen. Het geestelijk domein loopt ook al gevaar van stroopers!
III. Door het reeds gezegde zouden wij ons grootendeels ontslagen kunnen houden, van het geschrift over de genezing der oogziekten, door of liever voor den Weleerw. j.l.a. kremer, az., geschreven, iets verder te zeggen. De man van het vak walgt van zulk eene opgaaf der genezene ziekten, waarmede men het publiek zoo lang mogelijk tracht te begoochelen. Deze Arts moge de kunst geleerd hebben, om in de oogen te druppelen; hij verstaat ook die, om zand in de oogen van het publiek te strooijen.
De Heer hess, in zijn boven vermeld werk, bl. 260, heeft gelijk, wanneer hij zegt: ‘Hoe erbarmelijk ziet het er nog ten huidigen dage met den wezenlijken beoefenaar der kunst uit, en hoe vaak wordt hij niet door kwak-
{==210==} {>>pagina-aanduiding<<}
zalverij overschaduwd!’ Kan men wel een ander oordeel vellen, wanneer men op bl. 59 van dit boekje leest: Antonette van den kerkhof, van Deurne, Noord-Braband. Bijna blind ten gevolge van ontsteking. Later gehuwd met w. mastenbroek; zijnde thans mede behulpzaam in de behandeling der ooglijders!!! En in een Naberigt: ‘Ook de dezer dagen in onderscheidene Bladen vermelde hoofdoorzaak (?) der Egyptische of Militaire (?) oogziekte is, naar wij onder het afdrukken dezes hebben vernomen, het eerst (?!) door den Heer kremer opgespoord geworden, en wij hopen dat ook deze ontdekking de gewenschte gevolgen moge medebrengen.’
In eenige Afdeelingen worden de lotgevallen van den Heer kremer behandeld; hoe hij zijne eerste proefnemingen deed, en wat hij daarvoor reeds leed; doch hij ging met behandelen voort, deed buitengewone genezingen, en zijne geneeskundige behandeling begon gerucht te maken en meer en meer bekend te raken. Al rollende wordt de sneeuwbal tot een' klomp. Het Gouvernement bemoeide zich met die geruchtmakende behandeling. Eerst interdictie, later toestemming. Eerst ongunstige beoordeelingen, later gunstiger rondzeggingen. Tot nog toe ontbreekt er evenwel iets - het loof der Eikenkroon of de Orde van den Nederlandschen Leeuw. Deze versiert de borst van den beroemden Oogarts de leeuw te Graefrath, die, ofschoon bekwaam buitenlandsch Oculist, arrige aures Pamphile! nimmer een' ooglijder genas, die door den Heer kremer niet konde genezen worden; terwijl de Heer kremer daarentegen een' oogzieke genas, die onder behandeling van den Heer de leeuw blind was geworden (bl. 46.) Behoorde deze nu niet van de Orde des Leeuws vervallen verklaard, en die Orde op des anderen borst geplaatst te worden, ten bewijze hoe veel handiger hij is dan de bekwame buitenlandsche Oculist, die blinden maakt, terwijl de man van Heeze, volgens de naamlijst van eenige belangrijke ooglijders, door hem genezen, onder dezen alleen reeds 57, zegge zevenenvijftig graauwe en zwarte staren genezen heeft?! Genoegzame

{==211==} {>>pagina-aanduiding<<}
redenen, dat de Regering belang stelle in de genezingen te Heeze, om er eene burgerlijke, althans militaire Kolonie voor ooglijders te stichten, de laatsten om onder toezigt van een' Officier of Onderofficier verpleegd te worden?! Daardoor kon op het Budget het Rijkshospitaal, even als de overtollige Veeärtsenijschool te Utrecht, misschien uitgewonnen worden. In het Hospitaal schijnt het zoo geschapen, dat het daar thans de gewoonte schijnt te zijn (bl. 46) blinde militairen tot eene gratificatie voor te dragen (?) ten einde daarmede naar Heeze te kunnen gaan en zich te laten genezen, zoo als ook de Schrijver van dit verslag voor den Heər kremer op de lijst der belangrijke ooglijders uit den krijgsmansstand genoteerd heeft. - Wel mag men den Tolk der Vrijheid nazeggen: ‘Worden ware deugden en verdiensten altijd met ordelinten beloond?’






De Negerslaven in de Kolonie Suriname en de uitbreiding van het Christendom onder de Heidensche bevolking, door M.D. Teenstra. Te Dordrecht, bij H. Lagerwey. 1842. In gr. 8vo. XVIII en 380 bl. f 4-30.

Dit werk bevat I. een algemeen overzigt van Suriname en hare vrije bevolking. II. De Slaven in de kolonie Suriname. III. De behandeling der Negerslaven. IV. Vonnis van drie nog jeugdige, welke levend verbrand zijn (met portretten). V. Schrijvers over de kolonie Suriname.
De Schrijver is te Suriname welbekend, als hebbende aldaar eene Gouvernements - betrekking bekleed. Hij geeft hiervan zeer naauwkeurige blijken, doch nu en dan loopt hem, zoo men zegt, de gal weleens over, gelijk onder anderen duidelijk blijkt in de noot op bl. 40, waar hij zich al zeer ongunstig over den Procureur - Generaal Mr. ph. de kanter uitlaat. Ref. heeft, door een tweejarig verblijf in de kolonie, de eer dien Heer in persoon te kennen, en dit stelt hem dus in staat om, naar waarheid, een meer gunstig oordeel over dien Magistraatspersoon te vellen; en verklaart hij, in hem iemand aangetroffen te hebben, die een vast karakter bezit, bij wien, niet uit eigenzinnigheid, maar uit overtuiging, op goede gronden, ja ja en neen neen is. Iets wat

{==212==} {>>pagina-aanduiding<<}
overal veel waarde heeft; maar vooral in eene kolonie van gewigt is, waar de belangen zoo uiteenloopen. Ref. wil de uitdrukkingen niet overnemen, die de Heer teenstra zich, onbescheiden genoeg, van den Heer Procureur-Generaal veroorlooft. Wie bewijzen mogt verlangen, om te weten wie hij is, verwijzen wij naar de Surinaamsche bladen van den 2 en 4 December 1841, waar onder anderen, toen de Heer j.c. rijk door zijne benoeming tot Directeur-Generaal van de Nederlandsche Marine gereed stond de kolonie te verlaten, van den Heer Mr. ph. de kanter gezegd wordt, dat de tijdelijke benoeming van dien Heer, bij de verwijdering van den Gouverneur-Generaal, minder nadeelig zijn zal, bij de overweging dat de kolonisten in dien achtingwaardigen opvolger een' man bezitten, van wiens strikte regtvaardigheid, kunde en standvastig karakter zij alles goeds te wachten hebben. En dat de kolonie zelfs eenen krachtigen waarborg voor het wèl bestieren harer belangen in de benoeming van den Heer de kanter tot algemeen' Opperbevelhebber dezer Gewesten vinden zoude, daar hij, gedurende den tijd dat hij aan het hoofd der regering was geplaatst, door handhaving der wet, en door onkreukbare regtvaardigheid, minzaamheid en belangstelling betoond heeft, in den waren zin, aller hulde te verdienen. Rec. gelooft, dat de mededeeling dezer getuigenis genoegzaam zijn zal, om den lezer van het werk, van de onbescheidene uitdrukkingen, door den Heer teenstra gebezigd, alsof hij een man ware ‘bij wien, misschien door de dagelijksche omgang met fielten en boosdoeners, (buigt u, ingezetenen van Suriname!) de fijne draden van het menschelijk gevoel schijnbaar zijn afgebroken,’ behoorlijk te overtuigen.
Wat wij verder in het Iste Hoofdstuk, betrekkelijk de bevolking, de landbouwende klasse en de vrije inwoners van de stad Paramaribo aantreffen, geeft een zeer goed overzigt van de kolonie.
In het IIde en IIIde, bepaaldelijk over de slaven handelende, geeft de Schrijver de redenen op van de vermindering derzelve, en acht het wenschelijk, dat er Europeanen mogen worden gevonden, die lust en genegenheid bezitten om zich daar neêr te zetten; ten einde, zoo mogelijk, het geheele verval van een schoon en vruchtbaar land voor te komen. De schildering, die wij op bl. 89 en 90 aantreffen, is echter wel wat sterk gekleurd: de voorbeelden bestaan toch, dat

{==213==} {>>pagina-aanduiding<<}
men met koloniseren zeer onverstandig kan te werk gaan. Wanneer men terugziet op die landverhuizers, welke zich daar wilden vestigen en met het begin van den grooten regentijd aldaar aankwamen, doch, ontbloot van alle noodige behoeften, niet in staat waren het land te ontginnen, waardoor, bij niemand ondersteuning vindende, het geheele project in duigen viel, dan toch dient men wel voorzigtig te wezen van zulks niet op eene te kleine schaal te verrigten; maar door het Gouvernement ondersteund te worden, dat landen behoort aan te wijzen, waar zij zich moeten nederzetten; te zorgen, dat, daar ter plaatse, de noodige landbouwersgereedschappen voorhanden zijn, en door voorschotten, op voordeelige voorwaarden, den landman in staat te stellen, zich die artikelen te kunnen aanschaffen, welke hij behoeft; en daar velen dezer, zoo als meel, visch (bakkeljaauw), zoutvleesch, spek, gezaagde deelen enz. enz., door Amerikaansche schepen worden aangevoerd, zoo zoude men moeten trachten, dat deze aanvoer door Hollandsche schepen geschiedde en het aangevoerde in Gouvernements-pakhuizen opgeslagen werd; ten einde daardoor voor te komen, grove procenten aan de zoogenaamde Amerikaansche kooplieden te betalen, die thans dezen handel geheel in hebben; terwijl daarentegen voor de melasse, welke de Amerikanen in retour nemen, andere wegen moeten worden gevonden.
Het is met den Schrijver te bejammeren, dat er zoo weinige eigenaars van plantaadjen, in de kolonie, aanwezig zijn, daar dit eenen vermogenden invloed op de slaven uitoefent, dewijl het bekend is, dat de slaaf zich zeer aan zijnen heer en meester hecht en de administrateurs (zaakwaarnemers) met de grootste winsten henen gaande, ook hier het Hollandsche spreekwoord: ‘Ver van uw goed, digt bij uw schade,’ in alle opzigten, geldig is. Ook is de behandeling der negers, op die plantaadjen, waar de eigenaars tegenwoordig zijn, veel beter dan op die, welke door administrateurs worden bestuurd, ofschoon, over het algemeen, de behandeling der slaven, sedert eenige jaren, veel is verbeterd, en de Schrijver ten deze niet geheel van overdrijving is vrij te pleiten.
In het IVde Hoofdstuk geeft de Heer teenstra een geheel overzigt der plaats gehad hebbende omstandigheden van den brand op den 3 en 4 September 1832; hetwelk eigenlijk eene vermeerdering en verbetering is, door bijvoeging van

{==214==} {>>pagina-aanduiding<<}
den inventaris der stukken enz., van eene brochure, door den Schrijver, in April 1833, bij den Courantendrukker engelbrecht, te Paramaribo, in het licht gegeven; gevolgd door de straffen, den negers opgelegd bij een vonnis, gewezen bij het geregtshof te Suriname, met en benevens eenige daarop gemaakte annotatiën en verslag der executie, zoo van de hoofdmisdadigers als van de medepligtigen. Wat de Schrijver eigenlijk beoogd heeft met het opgeven van al die procesverbalen, missiven, extracten, rapporten, examinatiën, interpellatiën, autorisatiën en confrontatiën, hetwelk alles te zamen 126 bladzijden beslaat, betuigt Rec. niet te begrijpen, of het moest zijn om het werk daardoor eenige meerdere lijvigheid te geven. Het is wel van eenig aanbelang voor den regtsgeleerde, doch voor het algemeen is zulks van weinig nut. En wat de straf betreft, den negers opgelegd, dezelve is zeker verschrikkelijk; dan de wetton moeten haren loop hebben, en exemplaire straffen van dien aard kunnen in de kolonie, om vele redenen, nog niet worden afgeschaft. (*)

{==215==} {>>pagina-aanduiding<<}

In het Vde Hoofdstuk geeft de Schrijver een critisch verslag van de vroegere en latere schrijvers, die over de kolonie handelen. De Schrijver geeft op den titel op, dat hij

{==216==} {>>pagina-aanduiding<<}
over de uitbreiding van het Christendom onder de Heidensche bevolking schrijven zal; doch, behalve in het Voorberigt, wordt er niet opzettelijk over geschreven; alleen worden de werkjes van de Heeren de neufville en van ouwerkerk de vries aangeprezen. Rec. stemt volgaarne in met het gezegde van laatstgenoemde, ten opzigte der Hernhutters in de kolonie, en was meermalen ooggetuige van hunne ijverige pogingen in deze.
Mogen de bemoeijingen, welke aanvankelijk worden in het werk gesteld (zie Z. Ms. besluit d.d. 25 Jan. l.l., waarbij bepaald wordt o.a. dat drie Predikanten, achtervolgens gevolgd wordende door 50 à 200 huisgezinnen, zich, onder bescherming van het Gouvernement, aldaar zullen nederzetten) met de beste resultaten worden bekroond! daardoor zou Suriname uit het diep verval, waarin het gezonken ligt, worden opgebeurd en worden wat het vroeger voor Nederland was; dan zal haar milde bodem niet meer vruchteloos uitzien naar handen, om den schat, daaraan toevertrouwd, te ontwoekeren, en de schepen zullen, met rijke lading bevracht, in het Moederland weder zegen en welvaart, onder eene talrijke klasse van menschen, verspreiden.
Papier en druk zijn goed. Het werk is onderhoudend geschreven, en vele bijzonderheden zullen den lezer aangenaam zijn. De Uitgever vare er wèl bij!

Haarlem, 22 September 1842.
p. fiers smeding.






Petrus Paulus Rubens, zijn tijd en zijne tijdgenooten, geschetst in eenige vlugtige tafereelen door G. Engelberts Gerrits. Met Portret naar de oorspronkelijke schilderij van P.P. Rubens. Te Amsterdam, bij G. Portielje. 1842. In gr. 8vo. X en 308 bl. f 3-30.

De Heer engelberts gerrits had, volgens het Voorberigt dezes werks, met het schrijven van het leven van p.p. rubens vooral ten oogmerk, om eens te beproeven, in hoe verre het hem wilde gelukken, eene biographie zoodanig in te rigten, dat de gewone romanlezer het boek niet uit

{==217==} {>>pagina-aanduiding<<}
verveling ter zijde legt. Ref. is dan ook, deze mededeeling onder de aandacht houdende, met de lezing van hetzelve begonnen, en heeft het met genoegen ten einde gebragt. 't Is hier geene geschiedenis, zóó in het kleed van den Roman gehuld, dat, door de vele afwijkingen en fantastische voorstellingen van tijd en handeling, de geschiedenis onkenbaar wordt: 't is hier de levensgeschiedenis van rubens, met eenen kleinen romantischen tint oversapt, waarbij men zich niet al te streng bij den hoofdpersoon bepaalt, maar hem toch dáár, waar de gebeurtenissen des Vaderlands hem kunnen doen uitkomen, met dezelve in eene aangename en belangrijke aanraking brengt; een en ander doeltreffend strekkende om den lezer met hem, met zijnen tijd en zijne tijdgenooten bekend te maken.
Van het geboorte- tot het sterfjaar van rubens, van 1577 tot 1640, levert de geschiedenis des Vaderlands zoo veel belangrijke tooneelen op, dat, indien deze of gene persoon, in welk eene betrekking ook geplaatst, in dezelve werkzaam is geweest, de zoodanige op het tooneel der gebeurtenissen niet alleen eene gewigtige plaats beslaan kan; maar zijne bemoeijingen ook geschikt zijn, om vele dier gebeurtenissen, nu meer geleidelijk, of dan meer verrassend, in het licht te stellen en de aangenaamheid des geheels te verhoogen.
Dat geschiedkundige tijdvak nu, dat zoo veel onheilen, jammeren en gruwelen den Staat heeft opgeleverd, maar ons tevens zoo veel bezadigdheid, trouw en vastheid van beginselen bij den Nederlander kennen doet, is hier juist en met levendige trekken geteekend. De gebeurtenis van den beeldenstorm en verdere oproerigheden vinden wij als de reden opgegeven, waarom de vader van rubens Antwerpen verliet en zich te Keulen ging nederzetten; waar hem petrus paulus geboren werd, die aldaar zijnen vader verliest en met zijne moeder, na veeljarige afwezigheid, eindelijk naar Antwerpen terugkeert; waar het gebeurde onder alva; de groote ramp, Antwerpen, door de Spaansche Furie wedervaren, het tooneel van verraad en bloedstorting in 1583 te Antwerpen; het beleg der stad, door onzen marniks zoo kloekmoedig verdedigd, genoegzame redenen waren geweest, waarom de weduwe rubens niet eerder, dan na een afzijn van twintig jaren, naar Antwerpen terugkeerde, alwaar, nu meer rust heerschende, de jonge petrus paulus

{==218==} {>>pagina-aanduiding<<}
zijne studie hervatte. De weêrzin, dien rubens aan den dag legde, om aan het hof van margaretha van Ligne, weduwe van philippus, graaf van lalaing, als page te gaan, bij de verklaring, dat hij geen edeler beroep kende dan dat van Schilder, voert den lezer, zeer geleidelijk, naar otho venius, die rubens als leerling aanneemt en waar ons verder de talents-ontwikkeling des kweekelings; zijn vertrek van zijnen meester naar Italië; zijn afscheidsgehoor bij den aartshertog en de aartshertogin albertus en izabella, en het roerende vaarwel, aan zijne moeder gebragt, schilderachtig wordt medegedeeld. Vinden wij al deze bijzonderheden in de vier eerste Hoofdstukken: in het Vde Hoofdstuk treffen wij merkwaardigheden van zijn verblijf in Italië en aan het hof van den hertog van Mantua aan. Zijn vertrek naar Madrid en het doel dier zending bij philips III, waar wij rubens een staatkundig karakter zien aannemen, benevens zijne terugkomst te Mantua, wordt hier opgegeven, en dit Hoofdstuk besloten met het sterven van rubens moeder, om welker ziekte hij uit Italië vertrokken was, doch die hij, tot zijne diepe smart, niet meer levend ontmoeten mogt. Dit rouwtooneel is roerend voorgesteld.
Rubens eerste huwelijk; de dood zijner echtgenoot; de ontmoetingen en bijzonderheden, die ons van het Hollandsch reisje, dat rubens, na het afsterven zijner gade, ondernam, worden beschreven, doen ons veel belangrijks kennen; en veel wordt hier ingelascht, dat ons in staat stelt om met het leven en de kunstverdiensten van een' adriaan brouwer, frans hals, joost graasbeek en met vele luimige schilderanekdoten bekend te worden, waardoor het VIde en VIIde Hoofdstuk eenen regt vrolijken tint ontvangt. Het VIIIste deelt ons bijzonderheden van rubens tweede huwelijk mede, welke echt den 6 Dec. 1630 te Antwerpen voltrokken werd. Hier maken wij kennis met de bekoorlijke helena forment, die men weet dat rubens zelfs tot model voor het figuur eener magdalena heeft gebruikt; terwijl in het IXde Hoofdstuk, in eenige kleinigheden, vele schoone trekken van rubens karakter aangeteekend zijn, uitblinkende wanneer hij met tegenkanting of onkundige bedilling te kampen had.
Voor het staatkundig en kunstenaarsleven van rubens is het Xde Hoofdstuk niet minder aangenaam en lezenswaardig. Men ontwaart uit hetzelve de belangrijke zending, die ru-
{==219==} {>>pagina-aanduiding<<}
bens van de Infante izabella ontving om, na den dood van Prins maurits en de verovering van 's Hertogenbosch, Venlo, Stralen, Roermond en Maastricht, eenen vredehandel met de noordelijke gewesten te openen, welke beschrijving den lezer weder op de hoogte der geschiedenis plaatst; terwijl wij niet minder verrast worden door het bezoek, dat de Schrijver rubens, vergezeld van zijnen verdienstelijken kweekeling justus van egmond, bij onzen grooten rembrandt laat afleggen: de vorst der Vlaamsche Schilderschool wordt hier bij den vorst der Hollandsche in een allerbelangrijkst onderhoud, zoo wel van de zijde van zijn hart als van die der kunst, voorgesteld, en de levensgeschiedenis van den shakspear onzer Schilders hier op eene eigenaardige wijze ingevlochten, verrijkt met vele dier bijzonderheden, welke wij bij houbraken vinden aangeteekend.
In het IXde Hoofdstuk zien wij ons, onder het opschrift Allerlei, de gelegenheid geopend, om rubens als den gevoeligen mensch en regtschapen kunstbroeder te leeren kennen, steeds gereed om de armen in hunnen nood bij te staan, en zoo als zijn lofredenaar zegt: ‘zijne kunstgenooten altijd ter dienste te wezen, hen te bewonderen en te prijzen, hen aan te moedigen en te verheffen, hunne verdiensten in het licht te stellen. Hij zocht hen op en besteedde belangrijke prijzen, om in het bezit van hun voorhanden kunstwerk te geraken, en strekte deze kunstbroederlijke aanmoediging zelfs uit tot schilders, die hem vijandig waren, die hem verguisden en hoonden.’ Wij worden ook hier met zijnen leerling van dijk en bijzonderheden van andere schilders bekend gemaakt.
Het voorgevallene met den beruchten alchimist w. brendel van Londen, die zijne dienst bij rubens aanbood om door scheikundige bewerkingen goud te maken, is hier, als een bewijs van den vrolijken geest, die rubens bezielde, gepast aangebragt; terwijl het geestige antwoord van den grooten schilder getuigde, dat de kunst bij hem verre boren het goud stond: ‘Mijn Heer!’ was zijn antwoord tot den fortuinzoeker, ‘ik bedank u voor uw vriendelijk aanbod; gij komt juist twintig jaren te laat, want sedert dien tijd heb ik, door het penseel, den regten steen der wijzen gevonden.’
Te midden dezer mededeelingen houdt de Heer engelberts gerrits zijne lezers op het standpunt der geschie-
{==220==} {>>pagina-aanduiding<<}
denis, en beurtelings treedt rubens als kunstenaar of als staatsman te voorschijn: de onderhandelingen van izabella met de algemeene Staten, waartoe rubens gezantschap had gediend, werden in de maand November 1633 afgebroken; rubens, van zijne reis teruggekeerd, verloor zijne hooge beschermster: de aartshertogin stierf den 1 December van dat jaar; en het is hier, dat de Schrijver nu de gelegenheid heeft om, bij de intrede van Don ferdinand, op den 4 November 1634 in Antwerpen, rubens, als kunstenaar, weder schitterend ten tooneele te voeren. ‘De Regering,’ zegt de Heer victor grimbergen in de Historische Levensbeschrijving van rubens, die, zoo het Ref. voorkomt, den Heer engelberts gerrits in vele opzigten heeft gediend, ‘de eerste intrede plechtiglyk met veel pracht en luister willende huldigen, besloot verscheidene zegebogen en eerepoorten in de voornaemste straten, waer door deze prins moest doortrekken, op te rechten; ten dien einde verzochten deze heeren aen rubens, teekeningen te maken voor de bogen, en derzelver gepaste versierselen door zinnebeeldige Schilderijen, op de heldendeugden van dezen prins betrekkelijk, te verbeelden.’ Het is ook in genoemd werk (de Heer engelberts gerrits maakt slechts gewag van den zegeboog op de St. Jansbrug), dat wij de uitlegging van al de zinnebeeldige schilderijen, voor de eerepoorten ontworpen en door rubens geschilderd, aantreffen. Al de allegoriën op de elf eerebogen getuigen van de meesterlijke compositie en uitgebreide Mythologische kennis van den grooten schilder. Het
vervolg van dit Hoofdstuk en het XII maakt ons zoowel met een bezoek van maria de medicis, waardoor de Heer engelberts gerrits ons in het tijdvak voert van de geschiedenis der vlugt van de Koningin-moeder naar Brussel, door haren zoon gaston de foix, hertog van Orleans, vergezeld, bekend, als met het gebeurde met rubens aan het hof van lodewijk XIII; terwijl de romantische tint, die hier over het voorgevallene met maria de medicis, het daarin voorkomende karakter van den kardinaal richelieu, den dood der vorstin te Keulen, in 1643, verspreid is, hier een belangrijk geschiedkundig en tevens roerend en aandoenlijk geheel oplevert. Vele uitmuntende trekken van rubens denk- en handelwijze, getrokken uit rubens briefwisseling, verhoogen de belangrijkheid van het XIIIde Hoofdstuk. Het uiteinde van rubens besluit het werk. De

{==221==} {>>pagina-aanduiding<<}
gevoelige berthoud gaf den Heer engelberts gerrits de roerende beschrijving van den dood van rubens aan de hand, die door allen met innig genoegen zal worden gelezen.
Terwijl al die bijzonderheden, uit zijne briefwisseling getrokken, de bewijzen leveren van hetgeen zijn lofredenaar immerzeel in weinig woorden tezamenvat, namelijk: dat hij, als een voorbeeld van matigheid en ijver, als een geleerde, gemeenzaam met de geschiedkundige, wijsgeerige en dichterlijke schriften der ouden en van zijne tijdgenooten, maar vooral als een onwankelbaar Christen in de vervulling der verpligtingen van de godsdienstleere, aan welke hij vuriglijk verkleefd was en in de overtuiging van wier waarheid hij stierf, hier overal voorkomt. Hoogstlezenswaardig zijn deze fragmenten, getrokken uit het in 1838, door broussard, te Brussel, in de Fransche taal, in het licht gegeven werk, onder den titel van: lessen van p.p. rubens over de Godsdienst, Schilderkunst en Staatkunde. Ref. vindt het niet geheel ongepast, vooral in onzen tijd, waarin het getal Schilders (penseelhanteerders?) zoo zeer vermeerdert, en er, helaas! zoo weinig talent en oorspronkelijkheid in hun werk doorstraalt, daar men, als 't ware, er op uit is om, geschikt of niet geschikt, zich aan elk genre te wagen, dat eenigzins aan de orde van den dag is, en den grooten meester naäapt zonder zijne genie of penseelsbehandeling te bezitten of te vatten, eene hoogstgewigtige les van rubens hier aan te halen. Waar vindt men toch thans, bij aankomende talenten, die oorspronkelijkheid, die alleen den roem onzer schilderschool kan staande houden en verheffen? Is b.v. gudin aan de orde, men wil den trant van gudin navolgen. Is het braeckeleer: tot zelfs de charges en platitudes van dien Schilder worden gevolgd; maar zijne naïve compositie, zijne fijnheid van toon, zijne karakterschildering kent men niet. En hoe velen draven niet onzen eenigen
schelfhout na, terwijl het hun, bij het beschouwen der natuur, niet gegeven is, hare schoonheden zoo waar en vol gevoel op doek of paneel weer te geven. Voor dezulken zij het geene stem in de woestijn, wat rubens zegt onder: Het oorspronkelijke en de kopij, bl. 271: ‘De dichters, de schilders, een ieder in de spheer zijner kunst, zijn slechts te zeer geneigd, om elkander na te volgen. Er is echter slechts één meester om na te volgen, namelijk de na-
{==222==} {>>pagina-aanduiding<<}
tuur. Groote vernuften hebben altijd dezen weg gevolgd, kleine vernuften volgen de oude sleur, een breed en noodlottig spoor, waarin het voertuig des verstands aan duigen spat, om nimmer weder hersteld te worden. Wanneer een Schilder niets gedaan heeft, dan een' ander te kopiëren, krijgt hij weldra een' weêrzin in zijn eigen werk; want de kopij blijft altijd verre beneden het oorspronkelijke. Er is niets dan dwaling en verval in de bloote navolging van groote vernuften. Waarheid en Natuur, ziedaar onze meesters en die van ons gevoel.’
Genoeg van een werk, dat wij met belangstelling en genoegen lazen. De grafschriften op joannes rubens, op de moeder van rubens, op rubens broeder en anderen, met grafschriften, door rubens zelven in het Latijn ontworpen, komen hier voor. In dat op den dood van jan rubens heeft de Schrijver dezelfde misstelling, die bij grimbergen wordt gevonden, in den tijd der echtvereeniging: hij en grimbergen hebben 27 jaren, en het is Annis 26. Ook vinden wij in hetzelve Rupiblicae, moet zijn Reipublicae. Bladz. 53: laboratorium, voor werkplaats van een' Schilder zegt men niet: aan de plaats, waar natuur- en scheikundige proeven genomen worden, geeft men dien naam; hier is het onjuist. Waarom niet, wilde men geen Nederduitsch woord bezigen, atelier? Op bl. 195 komt het woord laboratorium, bij het voorval van den alchymist, in juiste beteekenis voor. Op drukfouten, zoo als bl. VIII eene tint voor eenen; bl. 29 de tol voor den e.d., willen wij verder niet wijzen; maar besluiten, dat wij wel van gedachten zijn dat de wijze, waarop hier het leven van petrus paulus rubens wordt voorgedragen, onzen landgenooten en inzonderheid het meerendeel der romanlezers niet ongevallig zijn zal.
Wij moedigen den Heer engelberts gerrits wel aan, om zijne krachten aan meer dergelijke onderwerpen, bij voorkeur uit onze zoo rijke geschiedenis ontleend, te beproeven. Wij bevelen het werk als eene aangename lectuur ook onze talrijke leesgezelschappen aan, waardoor het debiet, naar verdienste, moge worden vermeerderd.
De uitvoering is net en goed; de steendruk van het Portret van rubens kantig en krachtig.






{==223==} {>>pagina-aanduiding<<}

Wat staat het lager Schoolwezen in Nederland van het gezag des Pauselijken Stoels te wachten? Eene tijdige vraag, onderzocht en beantwoord door J. Teissèdre l'Ange, Lid der Provinciale Commissie van Onderwijs in Noord-Holland. Te Amsterdam, bij J. van der Hey en Zoon. 1842. In gr. 8vo. 24 bl. f : - 25.

Bij het Besluit van 1842 was, in Art. 10, de wijze geregeld, waarop moest gehandeld worden, in geval een geestelijke éénige bedenking mogt hebben tegen het gebruik van het ééne of andere boek op de openbare scholen. Onder anderen was er bepaald, dat zoo de Provinciale Commissie de bedenking van den geestelijke niet gegrond achtte, zij die bedenking aan de Kerkelijke Overheid van den betrokken geestelijke zou voorstellen, enz. Niet alleen, dat in het hoogste ressort de beslissing aan de Provinciale Schoolcommissie gelaten werd; maar het Besluit onderstelde zelfs de individuéle handeling van elken geestelijke naar eigen inzien; er werd niet aangenomen, dat er eene gezamentlijke handeling van alle geestelijken op bevel hunner Kerkelijke Overheid dadelijk zou plaats grijpen. Want anders, waartoe de bedenking van dezen of genen aan deszelfs Kerkelijke Overheid te onderwerpen, indien van den aanvang af de geestelijken, niet uit hoofde van elks afzonderlijk begrip, maar op last dier Overheid, de bedenking hadden medegedeeld?
Wel verre van overeenkomstig deze voorschriften te handelen, verliepen er negen maanden, zonder dat éénige voorbehoedende maatregel werd genomen; maar nu begon men op ééns in verschillende plaatsen ‘op hooger gezag’ of ‘naar aanschrijving van hooger gezag.’ Dit was niet de bedoeling van 's Konings besluit. Wat zou het nu baten, alvorens gelijk of ongelijk te geven, aan de Kerkelijke Overheid van eenig Pastoor of Kapellaan de bedenking voor te stellen? Die Pastoor of Kapellaan is hier niets. Hij sprak op hooger gezag; dus heeft de Kerkelijke Overheid reeds beslist. Op een niet genoemd hooger gezag is de aan één geslotene massa der geestelijkheid in aanmarsch tegen de bestaande inrigting van het volksonderwijs, om dat zoo veel mogelijk aan dat hooger gezag in handen te spelen. En waarin bestaat, bij wien berust nu dat hooger gezag. De Schrijver beroept zich

{==224==} {>>pagina-aanduiding<<}
op de Catholijke Nederlandsche Stemmen, No. 42 van 15 October 1842, bl. 340: ‘Het Kerkbestuur der Catholijken in ons vaderland is eene Missie in negen van de elf provinciën; terwijl Noord-Braband door Vicarii Apostolici bestuurd wordt, wat nu ook met Limburg het geval is. Zoo wel de Vice Superior der Nederlandsche Missie, als de Vicarii Apostolici, besturen het Nederlandsch gedeelte der Catholijke Kerk, niet met een eigen Bisschoppelijk gezag, maar met een geleend gezag, dat revocabel is, en ieder oogenblik kan ingetrokken worden. De H. Vader is de eigenlijke Ordinaris, de Opper-Pastoor, de Bisschop der Nederlandsche Catholijken. Zoo wel de Vice-Superior als de Vicarii Apostolici zijn enkel zijne gedelegeerden, en kunnen zonder den H. Vader, zonder zijne uitdrukkelijke vergunning, zelfs geene dispensatie in de gestrengheid van den veertigdaagschen vaste verleenen, enz.’ Daar nu door het Hooger Gezag, hetwelk den Roomschen geestelijken bevel gegeven heeft, deze of gene aanmerkingen te maken, onmogelijk de Koning of zijne Ministers kan verstaan worden; en daar er bij ons geene wezenlijke Overheid in het Kerkelijke voor hen bestaat buiten den Paus, is het dus, naar de juiste gevolgtrekking van den Heer teissèdre l'ange, Z.H. zelf, op wiens order gehandeld is.
‘En ziet dáár,’ zegt de Schrijver, bl. 13: ‘een deel van het beheer over het Openbaar lager Onderwijs geraakt onder de magt van den Paus..... Éénig zal dit verschijnsel wezen in Europa, buiten den Kerkelijken Staat. Men leze de Geschiedenis van het lager Onderwijs in de grootste Rijken van dit werelddeel, zelfs in zulke landen, waar de Roomsch-Katholieke Godsdienst die is van den Staat; en nergens zal men het Pauselijk gezag in het gebruiken of weren van Schoolboeken, Schriften en Gezangen erkend zien; veelmin in gemengde Scholen geldig: zelfs niets eens toegelaten.’
Wat nu te doen? De Schrijver verwijst (bl. 17 en vervolgens) naar de Algemeene Boekenlijst ten dienste der lagere Scholen in de Noordelijke Provinciën, op last van den vorigen Koning uitgegeven ter landsdrukkerij te 's Gravenhage, in 1815, ten gevolge van Z.M. Besluit van 14 Julij van dat jaar, en naar de daarin aangehaalde circulaire aan de Kerkbesturen der verschillende Gezindten, van 30 Bloeimaand 1806, te vinden in de Bijdragen betrekkelijk den staat en de verbetering van het Schoolwezen, Deel VI, St. VI,

{==225==} {>>pagina-aanduiding<<}
bl. 13-16. Hij wil, dat aan elken Schoolonderwijzer een exemplaar dier boekenlijst worde uitgedeeld. Dat dit gebruik overal worde hersteld en gehandhaafd. Daar echter na 1815 veel nieuwe, waaronder echter veel overtollige boeken, verschenen zijn, zoo verlangt hij het vervaardigen en op 's Konings last uitgeven eener nieuwe Boekenlijst. Gemakkelijk is het te weten, welke schoolboeken door het gebruik geijkt zijn. Kwam er, na het arrestéren der nieuwe lijst, een waarlijk onmisbaar werk uit, dat zou op eene supplementaire lijst kunnen worden gebragt.
Wij hebben ééne bedenking. Waartoe de Regering, die zelve bij het Besluit van 1842 aan de Provinciale Schoolcommissiën, elke in haar ressort, het regt van beslissing in handen heeft gegeven, op nieuw in de zaak gemoeid? Laat de Schoolcommissiën eenvoudig opgaaf der gebruikt wordende boeken aan al de onderwijzers vragen, en daarop elkander die lijsten mededeelen. Bij onderhandsche correspondentie verstaan die Commissiën elkander, en arresteren elke afzonderlijk, doch naar eene onderling gesloten overeenkomst, wat zal gehandhaafd of verworpen worden. Schijnbaar op zich zelve staande, maar onzigtbaar vereenigd, staan zij nu gereed. Zij ontvangen de aanmerkingen, vragen voor de leus het advies der kerkelijke Overheid. Deze antwoordt in schijn: want al wat de geestelijken aanmerkten, was hun vooraf reeds opgegeven. De Schoolcommissiën beslissen, elke afzonderlijk, doch overal juist hetzelfde. Het poppenspel heeft zijnen geregelden afloop, en er is niets verloren.





Wat is regtens, wanneer hij, dien een geregtelijke eed ambtshalve is opgelegd, vóór de aflegging daarvan overlijdt? Pleitrede door Mr. A.F. Jongstra, te Heerenveen. Te Heerenveen, bij F. Hessel. 1841. In gr. 8vo. 92 bl. f 1 - :


Schets van Neêrlands Staatsbestuur, van de vroegste tijden af, tot op het jaar 1815. Te Dordrecht, bij van Houtrijve en Bredius. 1841. In gr. 8vo. 106 bl. f 1-10.

Uitmuntend is in de hier aangekondigde Pleitrede aangetoond, dat, wanneer aan iemand de suppletoire eed is opgelegd, en de tegenpartij van dat vonnis in hooger beroep

{==226==} {>>pagina-aanduiding<<}
komt, vóór de eed is kunnen worden gedaan, en indien verder het vonnis, waarvan appél was opgeworpen, bij den Regter in hooger' aanleg wordt gehandhaafd, zoodat daaruit blijkt, dat er ten onregte geappelleerd was; mitsgaders indien de zegevierende partij nu op nieuw alle moeite aanwendt, om den eed te kunnen afleggen, maar hij alsnu komt te sterven, vóór de Regter Commissaris hem daartoe in de gelegenheid heeft gesteld; alsdan de eed moet gehouden worden voor inderdaad te zijn geschied, vermits de tegenpartij, door haar ongegrond appelléren, de aflegging van den eed heeft verhinderd, en naderhand het overlijden van hem, wien de eed was opgelegd, zonder dat deze zijn beweerde vóór den dood herroepen heeft, maar terwijl hij integendeel, tot aan zijn einde, alle poging om te mogen zweren heeft aangewend, zelfs nog meerder zekerheid nopens deszelfs overtuiging van de regtvaardigheid zijner zaak verschaft, dan de aflegging van den eed in volle gezondheid. Geen wonder, dat dan ook de Arrondissementsregtbank te Heerenveen den Advocaat jongstra, in wederwil van alle spitsvondige tegenspraak op grond van hetgeen de kwalijk begrepene letter der wet zegt, volkomen gelijk heeft gegeven, en wij verheugen ons over de zegepraal eener blijkbaar zedelijk en geregtelijk goede zaak.
Minder onbepaald kunnen wij ons vereenigen met de wijze van zien des opstellers van de schets van Neêrlands Staatsbestuur, van de vroegste tijden af, tot op het jaar 1815. Gaarne doen wij hulde aan het beknopte en kernachtige der beschouwing; maar vooreerst is ons de verdeeling in een monarchaal tijdperk, tot aan den dood van Prins willem I of, zoo de Schrijver zegt, tot de afzwering van Spanje in 1581, een republikeinsch tot 1795, en een constitutioneel tot 1815, vrij willekeurig. Zuiver monarchaal is ons Staatsbestuur nooit geweest, en schoon het na den dood van willem I republikeinsch werd, was het zulks nog meer na 1795 tot aan het Koningschap van lodewijk napoleon. Met hem herleefde de nu nog in gewijzigden vorm voortdurende constitutionéle Monarchie. Maar constitutioneel was niet alleen de republiek van 1795 en vervolgens; neen! reeds sedert de Unie van Utrecht bestond er, hoe gebrekkig en onvolledig ook, eene constitutie, waarop zoo wel Stadhouders- als Staatsgezinden zich beriepen. Dat niet alle heil van geschrevene Staatsregelingen alléén te wachten is, stem-
{==227==} {>>pagina-aanduiding<<}
men wij gaarne toe: nam quid leges sine moribus? De gansche volksgeest moet met dien der Staatsregeling instemmen, of de Grondwet wordt een doode letter, een ijdele vorm. Maar aan de andere zijde is eene Grondwet, die alle hoofdpunten regelt, tot voorkoming van tweespalt en schokken, die anders ook bij den besten wil der verschillende partijen onvermijdelijk zijn, even noodig, als een zoodanig zamenstel van wetten, hetwelk den Regter tot regel strekt en alzoo vóórkomt, dat hij alles naar zijn louter persoonlijk inzigt of arbitrium
beslisse.





Specimens out of the English Poets of the nineteenth century. Collected and published for the use of students in that language, by J.P. Arend. Deventer, M. Ballot. 1841. In gr. 8vo. XIV en 414 bl. f 4 - :

Bij het beoordeelen van dit werk komen twee punten in aanmerking, vooreerst de keuze der stukken, en ten anderen de aanteekeningen, door den Verzamelaar daarbij gevoegd.
Wat het eerste punt betreft, het is in zeker opzigt geene gemakkelijke taak, om uit den rijken voorraad van schoonheden, die er in de Engelsche Dichters van de negentiende eeuw te vinden zijn, de beste keuze te doen. In allen gevalle zal het zeer moeijelijk zijn, hem, die met dien rijkdom bekend is, te voldoen; het kan schier niet missen, of hij zal hier stukken zoeken, die hij niet vindt, vinden, die hij niet zoekt. De bijzondere smaak van verzamelaar en lezer kan hier niet altijd overeenstemmen. Billijker doet men, wanneer men meer vraagt: wat is hier geleverd? dan: wat had hier nog meer geleverd kunnen worden? Schoon dan ook Rec. niet alles terugvond, wat hij in eene bloemlezing zou hebben opgenomen, zoo erkent hij gaarne, dat hier veel goeds en fraais is verzameld. De jeugdige beoefenaar der Engelsche letterkunde, wien het niet gebeuren mag, om zich vele werken der tegenwoordige Engelsche Dichters aan te schaffen, vindt hier bijeen, wat hem van velen althans eenig denkbeeld geeft, en daarbij stukken, die tot de voortreffelijksten behooren, welke de literatuur van onzen tijd heeft aan te wijzen. Rec. beveelt dus van ganscher harte

{==228==} {>>pagina-aanduiding<<}
den liefhebber van Engelsche letterkunde deze bloemlezing aan, die hij met belangstelling zal doorlezen.
Wij komen tot het tweede punt. Daarover moet Recs. oordeel veel ongunstiger zijn. De Heer arend zegt in zijn kort voorberigt eenvoudig: ‘to which we have added but a few illustrative notes for the use of the students of the English language and literature.’ Wat hij zich dus bij die aanteekeningen ten doel heeft gesteld, wordt niet bepaald opgegeven, en moeten wij uit de noten zelve opmaken. Zij zijn niet zeer talrijk, maar laten zich in drie klassen verdeelen, aanwijzingen van verkortingen, aanwijzingen van constructiën, die van de gewone afwijken, en verklaringen van woorden of spreekwijzen. Wat de beide eersten betreft, zij komen Rec. over het algemeen vrij zonderling voor. Den leerling, die vele dingen, hier opzettelijk en herhaaldelijk verklaard, nog niet weet, laat men waarlijk nog geen poëzij lezen, maar zich veeleer oefenen in de eerste beginselen der taal. Onophoudelijk vindt men hier in de aanteekeningen bijv. dat ta'en staat voor taken, I've voor I have, e'en voor even, tow'rds voor towards, mid voor amid, 's voor is of voor has, they'll voor they will enz. enz. Waarlijk, wie nog voor zulke zwarigheden staat, die late de lezing van de Dichters nog maar wat rusten; dergelijke aanteekeningen zijn meer dan overtollig, zij zijn belagchelijk. Men zou dit ook van vele aanwijzingen der constructiën kunnen zeggen, waaronder er ook niet weinige zijn, die de eenigzins geoefende gemakkelijk zelf kan vinden. Doch erger is het, als de noot zelve den leerling nog meer verbijstert, dan de tekst, gelijk bijv. bl. 64, waar wij, onder de vier regels:

But on it was graven a lesson sublime, 
A voice from the grave appealing to time; 
Were not voice from the living or dead alike 
On the heart in its foolish pride to strike. 


van de beide laatsten de volgende constructie vinden aangegeven: not voice from the living or dead were alike to strike on the heart in its foolish pride. Dat is geen zin; het had moeten verklaard worden: ‘if the voice from the living or dead were not alike,’ enz.; of bl. 330, waar de noot op de regels:

{==229==} {>>pagina-aanduiding<<}


Seek the true treasure, seldom found, 
Of power the fiercest griefs to calm, 


luidt: constr. to calm the fiercest grief of power; louter onzin; de Dichter bedoelt en zegt: the treasure, that has the power to calm the fiercest griefs.
Doch wanneer wij het oog op de derde soort van aanteekeningen slaan, waarin moeijelijke woorden en spreekwijzen worden verklaard, dan slaat men de handen zamen over de verregaande onkunde, ten toon gespreid door eenen man, die lector is of althans was in de Engelsche taal. Rec. wil niet vragen, waarom er niet veel meer is verklaard, dat veeleer verklaring verdiende, dan andere woorden, die toegelicht worden. Hij zal alleen eenige staaltjes opgeven van geheel verkeerde uitlegging en van geheel misverstaan van de bedoeling des Dichters. Reeds op de eerste bladzijde lezen wij, onder de woorden:

And all went merry as a marriage-bell, 


het laatste verklaard door: ball, wedding feast. De Dichter dacht hier nog aan de muzijk, die vrolijk klonk, als het klokgelui bij het huwelijk. Bl. 7. And all that mote to luxury invite; de Heer arend verklaart mote door any thing (any body?) Zoo hij het niet wist, zoo had de zin het hem moeten zeggen, of anders had helperts woordenboek het hem kunnen aanwijzen, dat mote staat voor might. Bl. 37 leest men:

Now all his kindred - neither rich nor poor - 
Kept the wolf want some distance from the door. 


En bij het woord want vindt men de volgende snuggere verklaring: the poor indigent fellow; de waarheid is, dat het gebrek (want) hier, met een zeer gebruikelijk beeld, een wolf wordt genoemd. Bl. 41 wordt gesproken van een crosshandled sword, een kruiszwaard, waarvan het gevest in den vorm van een kruis is; de Heer arend maakt er van een zwaard, he had handled for the sake of the cross! Nog erger is het, als hij iemand, die het moordend zwaard uit de scheede trekt, eenvoudig een zwaard laat dragen, gelijk bl. 51, waar hij het woord: ‘he bares the murderous sword.’ verklaart door bears! Dat funny ook niet is: ‘a

{==230==} {>>pagina-aanduiding<<}
cant word, signifying: it is in vain,’ (bl. 70) maar eenvoudig grappig beteekent, van fun, behoorde men ook te weten. Is het vergeeflijker, dat, bl. 96: ‘this health has sped,’ verklaard wordt: ‘has been quickly done,’ omdat to speed ook spoeden beteekent, zoo wel, als voorspoedig, gelukkig zijn? Een medelijdenden glimlach zal men in allen gevalle niet kunnen weêrhouden, wanneer men op bl. 165, ter verklaring van het verouderde conynge, in plaats van cunning, leest, dat de Heer arend dit woord in geen Engelsch woordenboek heeft kunnen vinden, maar er bij vindt: perhaps it has the signification of: covered with a rabbit skin. De man vond dat cony een konijntje beteekent; waarom zou dan de Spaansche matador bij het stierengevecht de hand, waarin hij den rooden mantel draagt, niet met een konijnenvel bedekken?!! Nu, dat is even schrander, als wanneer bl. 190, waar van een krankzinnig meisje gezegd wordt: ‘Ill fated maid, thy guiding spark is fled!’ het woord spark verklaard wordt door lover!! De Schrijver schijnt het intusschen met zichzelven niet eens te zijn geweest; want hij voegt er bij: perhaps here in the signification of genius; och neen, eenvoudig eene zinnebeeldige uitdrukking voor: reason. Men kan trouwens niet veel beter verwachten van iemand, die een bergpas tot een' wandelaar maakt en, bl. 202, ‘each pass by mountain’ enz., verklaart door: who passed, of die, bl. 251, ‘you'll grow double,’ gezegd van iemand, die door te veel studeren krom zal groeijen, verstaat als double-minded; dan telt men het minder,
als, bl. 362, a spare bed niet alleen is lodging, maar in de eerste plaats frugal reception en, bl. 375, urchin door poor man wordt verklaard, en dat wel, waar de Vriendschap tegen de Liefde spreekt en den kleinen god aldus noemt!
Doch genoeg, meer dan genoeg, om te bewijzen, dat de Heer arend onbevoegd is, om Engelsche Dichters te verklaren. Het gaat hem als zoo velen, die meenen eene taal te verstaan, omdat zij misschien de taalregelen op hun duimpje kennen en de letterlijke beteekenis van eene menigte woorden weten, maar die tot de eigenlijke ziel van de taal niet doordringen en verlegen staan, zoo hun woordenboek hen in den steek laat. - Nog ééne vraag: Is of was de Heer arend niet lector in de Engelsche taal?






{==231==} {>>pagina-aanduiding<<}

Mijne eerste Zeereis; door Q.M.R. Ver Huell, Kapitein ter zee enz. enz. enz. Te Rotterdam, bij M. Wijt en Zonen. 1842. In gr. 8vo. X en 315 bl. f 3-75.

De Schrijver zegt, deze Reis in het licht te hebben gegeven en daartoe aangemoedigd te zijn door het gunstig onthaal, hetwelk zijne Herinneringen aan eene Reis naar de Oost-Indiën te beurt is gevallen. Hij draagt deze zijne eerste Zeereis op aan zijnen vriend en toenmaligen lotgenoot, den tegenwoordigen Minister van Koloniën, j.c. baud.
Het zag er, buiten twijfel, voor onze vaderlandsche zeemagt in de jaren van Fransche overheersching bedroevend uit. Door vijanden omringd, welke onze zeegaten geblokkeerd hielden, kon men geene tijdingen aan onze overzeesche bezittingen doen toekomen, dan met de grootste moeite en door tallooze gevaren vergezeld. De kleine brik de Vlieg, onder bevel van den Kapitein - Luit. w. kreekel, viel de eer te beurt, om te trachten, de waakzaamheid der Britsche kruisers te misleiden en eenige officieren en depêches naar onze bezittingen in Oost-Indië over te voeren.
De Schrijver geeft in eene onderhoudende lectuur den lezer een overzigt van het leven van een' kadet der Marine aan boord van 's lands schepen; het verhaal van een gevecht tusschen een smaldeel der flotille en een Engelsch eskader bij Duinkerken enz., totdat hij in het jaar 1807 aan boord van de Vlieg geplaatst wordt. In de maand Augustus van dat jaar gaat de brik naar zee, en komt, na eenen allermoeijelijksten togt, benoorden Engeland om, in de baai van Santa Cruz, te Teneriffe ten anker. Na aldaar schip en tuig nagezien te hebben, wordt de reis vervolgd en eenige bladen gewijd aan de beschrijving van eenen storm, het passeren der linie en het daarbij behoorende Neptunus - feest. Door het zien van eenige vijandelijke schepen worden de schepelingen genoodzaakt hunne batterij over boord te werpen, en door kracht van zeil te maken hebben zij het geluk hun te ontkomen; dan, naauwelijks is dit gevaar geweken, of de beide masten breken onder de marsen af, en men is genoodzaakt naar de kust van Brazilië af te houden en de baai van Allerheiligen binnen te loopen; latende voor de stad St. Salvador het anker vallen. Twee maanden daarna, het schip weder geheel gereed zijnde, gaat de brik, bij ver-
{==232==} {>>pagina-aanduiding<<}
nieuwing, onder zeil, maar wordt door een Engelsch linieschip gedwongen terug te keeren, te ankeren en de zeilen af te slaan; terwijl eenige dagen later het bevel volgde van vlag en wimpel te strijken en de brik te verlaten.
Daar er nu door het Portugesche Gouvernement in hun onderhoud voorzien wordt, vinden ze ruime gelegenheid stad en omstreken te doorkruisen en de schoonheden er van te bewonderen; terwijl inmiddels de tijd hun wordt verkort door de gulle ontvangst bij eenige familiën. Op een uitstapje naar St. Omer, door den Schrijver met zijnen vriend baud en een Fransch Heer ondernomen, worden zij op eene verraderlijke wijze gevangen gezet (dit voorval vindt men ook in des Schrijvers vroeger uitgegeven werk, Herinneringen enz., IIde D., bl. 134, opgeteekend.) Inmiddels was de Overste kreekel naar Rio Janeiro vertrokken, om met den Prins Regent in persoon te spreken over hunne terugvoering naar het Vaderland. Bij zijne wederkomst te St. Salvador gaf hij de overgeblevenen (want het grootste gedeelte der equipage was reeds met andere schepen vertrokken) te kennen, dat hij daarin gunstig was geslaagd, zoodat met den bevelhebber van het Engelsche schip the Harriot een accoord wordt getroffen om hen naar Engeland over te brengen, waar zij, zonder vele ontmoetingen op de reis te hebben gehad, arriveren. Na hunne aankomst te Londen raakt de Overste kreekel in moeijelijkheden met het Gouvernement over de erkenning hunner, te St. Salvador, afgegevene paspoorten, hetwelk eindelijk toch in orde komt. De Schrijver wordt, omdat hij den naam ver huell draagt, zes weken staatsgevangen gehouden, eindelijk ontslagen, en gaat, met zijne lotgenooten, aan boord van een' Hollandschen schokker, den overtogt naar Holland aannemen. Zij loopen het Brouwershavensche zeegat binnen, en na eenig oponthoud en onaangenaamheden met de Fransche douanen, welke echter spoedig worden gestild, doordien de Schrijver zijnen naam noemt, gaan zij over
Helvoetsluis naar Amsterdam, waar de Schrijver de treurmare des overlijdens zijner waarde moeder verneemt. Hij vertrekt spoedig van daar naar Doesburg, en vindt gelukkig de overige leden zijner familie weder, na een afwezen van bijna drie jaren.
Ziedaar den inhoud geschetst van een werk, dat, in eenen vloeijenden stijl geschreven, veel verscheidenheid aanbiedt, en Ref. twijfelt dus niet, of deze Reis zal met

{==233==} {>>pagina-aanduiding<<}
graagte worden gelezen; te meer, daar ze, boven de Romans van marryat, sue e.d., het voordeel heeft, geen verdichtsel te zijn en door een Hollandsch Zeeofficier is geschreven; terwijl het Ref. verwondert, dat er van de hoogstbelangrijke Reis, door Z.K.H. Prins hendrik met Z.M. Fregat Bellona en Brik de Snelheid, naar onze Hollandsche en eenige Engelsche bezittingen in O.I. ondernomen, niet iets in het licht is gekomen.
De uitvoering is net. Het Titelvignet, door den zoon des Heeren ver huell geteekend, stelt de gevangenneming voor, waarvan wij boven hebben gewag gemaakt. Kleine onnaauwkeurigheden kwamen ons voor, o.a. b. 33, reg. 14. v.o., staat frieseu: de naam van den Chirurgijnmajoor is friesen; bl. 52, reg. 7, staat blekhol, waarbij wij, voor sommigen onzer Lezers, mededeelen, dat het blackholl genoemd wordt, voor het zwarte gat, of de plaats, waar de arrestanten worden opgesloten. Ref. zal niet spreken van de benamingen, door de matrozen aan de zeesoldaten gegeven: de bijnaam N.B.! pesthuisdarmen was hem geheel vreemd.
Het boek vinde veel lezers. Het maakt eene aangename lectuur uit, ons geleverd door een' bekwaam' Schrijver, van wien het Ref., bij andere onderscheidingen, hem te beurt gevallen, genoegen doet, dat de Raad van Beeldende Kunsten te Amsterdam ook hem tot Lid der Koninklijke Akademie korteling benoemd heeft.





Het Leven van Willem Verheyden, eenen weinig bekenden, in den bevrijdingsoorlog van het Spaansche juk, ten jare 1595, voor Nederland gesneuvelden, Nederlander; beschreven door zijnen Broeder Jakob Verheyden in het Latijn, en naar hetzelve vrij gevolgd door C.J. Wenckebach. Te 's Gravenhage, bij J.M. van 't Haaft. 1843. In gr. 8vo. XII 59 bl. f : - 75.

Is het voor den Nederlander van eene onschatbare waarde, dat hij in het bezit is van de Levensbeschrijvingen dier Mannen, die, als dappere Bevelhebbers en Vlootvoogden, of als uitstekende Geleerden en beroemde Letterkundigen, in zijne Geschiedenis uitblinken; het moet hem niet minder welkom zijn, te midden van zoo vele schitterende lichten, hier of daar eene star op te merken, wier glans, hoezeer te lang

{==234==} {>>pagina-aanduiding<<}
voor zijn oog verborgen, hem weldadig streelt, vooral wanneer zij mede den gloed vermeerdert en verhoogt, die van het uitspansel hem tegenvonkelt. Zoo is het ook, bij de nadere kennismaking met onzen willem verheyden, die ons, als door eene toevalligheid, hier, als een zeldzaam en luisterrijk voorbeeld van redelijke en zedelijke krachtsontwikkeling, tegenschittert, en die, zoo als de Vertaler van zijn Levensberigt aanmerkt, in het letterkundige naast eenen huig de groot, in heldenmoed en bedrijf naast den verdienstelijksten krijgsheld van ons Vaderland, in onze geschiedrollen zoude hebben kunnen prijken, wanneer hij eenen hoogeren ouderdom had mogen bereiken.
Willem verheyden, die zoo zeer de rij onzer beroemde voorvaderen vergroot, kunnen wij nu hier eenigzins volledig, in zijne voortreffelijkheden en levensbijzonderheden, naar waarde, leeren kennen. Bij velen waren niet alleen deze, maar was zelfs ook zijn naam onbekend; en welligt zou dezelve geheel uit de Jaarboeken der Geschiedenis en uit die der Letterkunde zijn verloren gegaan, indien er niet nog slechts weinige exemplaren bestonden van het door jakob verheyden in 1598 te 's Hage uitgegeven Levensberigt zijns Broeders willem, dat, in de Latijnsche taal geschreven, echter oorzaak was, dat velen met het leven van onzen willem, althans in de bijzonderheden, onbekend bleven.
De beroemde scheltema, door zijne vele en belangrijke werken, overwaardig om bij iederen regtschapen Nederlander in eere gehouden te worden, gaf in zijn uitmuntend werk: De uitrusting en ondergang der onoverwinnelijke Vloot van philips II in 1588, niet alleen eenige wetenswaardige mededeelingen omtrent verheyden, maar deed ook, op bl. 296, de verwachting geboren worden op eenige nadere en meer uitgebreide berigten van willem en zijnen Broeder jacob verheyden in zijn Geschied- en Letterkundig Mengelwerk.
Wij zijn echter in deze verwachting te leur gesteld, en bleven met den zoo hoogst verdienstelijken willem onbekend. Bijzonder aangenaam is het ons dus, door den Heer wenckebach eenige nadere bijzonderheden te vernemen, en deelen gaarne mede, op welk eene wijze hij hiertoe werd in staat gesteld en het bekendmaken derzelve heeft ten uitvoer gelegd.
Vóór weinige jaren door aankoop bekend geworden zijnde

{==235==} {>>pagina-aanduiding<<}
met het bovengenoemd Latijnsche Levensberigt rakende willem verheyden, begon de Heer wenckebach op dit Leven eenige aanteekeningen te maken, die hem belangrijk genoeg voorkwamen het publiek mede te deelen; terwijl hij voor de plaatsing derzelve de Werken der Maatschappij der Nederlandsche Letterkunde niet ongeschikt keurde. Genoemde Maatschappij oordeelde het stuk, als bijdrage voor de Letterkundige Geschiedenis van Nederland, wel niet ongeschikt voor hare werken, doch zond het echter den geeerden Schrijver terug, met het bijgevoegd verlangen, dat hij van zijne aanteekeningen een zamenhangend geheel maken zoude.
De Heer wenckebach, bedenkende, dat, indien hij zich slechts bepaalde tot de punten, waarover zijne aanteekeningen liepen, de begeerte van het Nederlandsch Publiek meer opgewekt dan bevredigd zoude worden, en in aanmerking nemende, dat, zoo als wij reeds zeiden, er slechts nog weinig exemplaren van het Levensberigt bestonden, besloot van hetzelve eene vrije navolging te geven, ten einde dusdoende dien beroemden, maar te weinig bekenden Nederlander meer algemeen bekend te maken.
Na al dit vooraf aangemerkte zouden wij tot de beschouwing van het werkje zelf kunnen overgaan; doch wij achten het bijna onnoodig, in nadere bijzonderheden te treden. Wij zien er in, wie willem verheyden was; hoe hij, bij eene gloeijende drift voor kennis en wetenschappen, nog bovendien bezield werd door eene onweêrstaanbare geneigdheid, om zijn Vaderland niet alleen door zijne welsprekendheid, maar ook door zijnen arm te dienen; - wij zien er in, hoe hij, na lang worstelens, eindelijk de toestemming kreeg, om bij zekere gelegenheid zijne eerste redevoering te houden, en zulks verscheidene malen bij plegtige voorvallen herhaalde; hoe hij ook te Heidelberg, te Bazel en te Venetië, door redevoeringen uit te spreken, den grootsten roem inoogstte, overal door de beroemdste geleerden gul onthaald, en zelfs te Bazel aangezocht werd, om, hetzij in de Grieksche taal of in de Welsprekendheid, het Hoogleeraarsambt aan te nemen, waarvoor hij echter bescheidenlijk bedankte. Ten laatste zien wij er in, hoe hij, na lang beraad, eindelijk aan zijne onverwinnelijke neiging, om in de krijgsdienst te treden, toegaf; hoe hij daarin weldra tot den rang van Luitenant opklom, en eindelijk, hoe hij in zevenentwintigjari-
{==236==} {>>pagina-aanduiding<<}
gen ouderdom zijn nuttig leven groothartig in den strijd voor het Vaderland eindigde. Moge hij dan ook niet aan de stranden van Nieuwpoort of op den Oceaan in roemrijke gevechten zijn gesneuveld, moge ook zijne nagedachtenis door geen eerenaald of gedenkteeken zijn vereeuwigd; willem verheyden is in het hart van iederen Nederlander eene eerzuil waardig.
Wij eindigen met den geëerden Schrijver onzen dank voor zijnen aangenamen arbeid toe te brengen. Willem verheyden blijve voor den Nederlander ten voorbeeld, om, te allen tijde, gelijk hij, de onafhankelijkheid des Vaderlands en deszelfs letterkundigen roem te bewaren en te verhoogen!


Episoden uit de Geschiedenis van het jaar MDLXXIII, door W.M.J. Valenz.


- Alles durch einander 
Wie Mausendreck und Koriander. 
 
göthe. 


Te Rotterdam, bij A. Wijnands. 1841. In gr. 8vo. 271 bl. f 2-80.
De Schrijver berigt in zijn ‘Voorwoord’ dat hij, zoo veel hem mogelijk was, de geschiedenis ongeschonden heeft trachten te bewaren; geeft de werken op, van welke hij zich bij de zamenstelling van zijn boek heeft bediend; verklaart, dat zijn boeksken, moest hij het op nieuw schrijven, er geheel anders zou uitzien; en poogt de kritiek te ontwapenen door te verzoeken, dat men zijn geschrijf toch niet zal vergelijken met de lettervruchten van eene toussaint, eenen van lennep en anderen. ‘Want,’ zegt hij: ‘verdiept in de bewondering van den vorstelijken eik, zoudt gij, zelfs zonder het te willen, de onaanzienlijke heideplant vertreden, die aan deszelfs voet ontluikt.’ Eindelijk vraagt hij voor zijn papieren kind geene meerdere onderscheiding, dan ‘slechts eene kleine plaats onder die legio vertaalde romans, welke gij koopt en leest.’ Aan dat verlangen, lezers! kunt gij ligtelijk voldoen; want, indien gij niet vele vertaalde romans koopt en leest, kunt gij ook dit plaatsje aan een werk van meer gehalte inruimen; en behoort gij tot de velen, die enkel romans lezen, dan behoeven wij u ook niet af te

{==237==} {>>pagina-aanduiding<<}
schrikken om deze episoden te lezen, waarin meerdere levendige partijen voorkomen, geschikt om uwe vlugtige opmerkzaamheid eenige oogenblikken bij een bepaald voorwerp vast te houden. Vermits evenwel ons oordeel over de eigenlijke waarde van deze lettervruchten gevraagd is, mogen wij het hierbij niet laten, maar zijn verpligt te verklaren, dat wij er niet hoog mede vliegen en dat de Schrijver, onzes inziens, beter zou hebben gedaan, wanneer hij ze nog niet in het licht had gegeven, maar bewaard voor volgende jaren. Eene fiksche beschaving kunnen zij trouwens nog zeer goed verdragen, al is de Heer valenz in eigen oogen ook reeds zóó ver gevorderd, dat hij zich op anderer stijl bijtende aanmerkingen mag veroorloven. Wij willen u in staat stellen om te oordeelen, lezer! door u, uit meerdere, enkele proefjes van den stijl des Heeren valenz mede te deelen. Bl. 26. ‘Het liep tegen middernacht. Dikke zwaveldampen, uit den (NB.) verzengenden schoot des aardrijks, gedurende de laatste dagen, naar de bovenste luchtgewesten opgestegen, hadden zich reeds bij het vallen van de schemeringen des avonds tot zwarte wolken zamengepakt en drukten als met looden zwaarte op het aardrijk neer. Een ontzagverwekkend, treurig floers was over hemel en aarde verspreid: en slechts bij lange tusschenpozen voeren (?) blaauwachtige bliksemstralen door de vaneen gescheurde lucht en herschiepen het vreeselijk duister voor weinige oogenblikken in nog vreeselijker licht. Zwaarder en zwaarder rommelen de schorren slagen des donders. Alles davert en kraakt. Geen verkoelende regen verkwikt de met vuur bezwangerde lucht.’ Bl. 44. ‘De Spaansche kurassiers zijn ettelijke schreden teruggeweken; maar op nieuw stormen zij op de Nassouwers aan. Zoo beuken de tuimelende golven, door bulderende orkanen uit het
barre Noorden voortgezweept, tegen de barre rotsen! De afgronden der wateren koken. Een vervaarlijk gedruisch laat zich alom hooren; terwijl het spattend schuim tegen de glibberige klippen kletst en de zeeman angstig naar de veilige haven uitziet! Maar even, gelijk de rots, die in het hart der baren de woelende zwalpende golven rustig afwacht, zoo wachten de Nassouwers de zwaarden hunner bestrijders, enz.’ Vindt ge niet, lezers! dat deze ontluikende heideplant zich laag bij den grond houdt? Erger intusschen is het, dat deze bombast somwijlen tot onzin wordt. Ook hiervan een paar voorbeelden. Bl. 91.

{==238==} {>>pagina-aanduiding<<}
‘Reeds begonnen de starren aan den oostelijken hemel te verbleeken, en de rozenverwige gloed van aurora, wanneer zij bij het krieken des dageraads, te midden van hare jeugdige trawanten en speelnooten, (NB.) uit den Oceaan opstijgt, kondigde eenen nieuwen dag aan. De morgen was beneveld.’ Bl. 239. ‘Het liep tegen het laatste van Wijnmaand. - De in den beginne zwakke regen werd gedurig sterker en stortte eindelijk in stroomen neder. - Reeds is het twee uren in den nacht. De lichten in Prins willems vertrek zijn diep neergebrand. Zij toonen aan dat de Vorst nog laat in zijne werkzaamheden verdiept is. De aanbrekende dag licht reeds door de geslotene venstergordijnen enz.’ Waar ziet de Heer valenz toch de zon opkomen? -
Wilden wij op enkele uitdrukkingen hechten, wij zouden den Schrijver opmerkzaam moeten maken op het gedurig onaangenaam terugkeerende van sommige beelden en woorden; b.v. Bl. 30. ‘Bleek als eene doode blikte de maan van tusschen de schemerend witte wolken op het zwijgend aardrijk.’
Bl. 34. ‘Weemoedig blikte de maan van achter het gescheurde wolkenfloers op het hooge slot ter neder.’
Bl. 68. Dreigend blikte hij het maanlicht aan’ en ‘weemoedig blikte de maan op het bleek ingevallen gelaat ter neder.’
Bl. 69. Zwijgend blikte de bleeke kuische gebiedster van ‘den stillen nacht op dezen optogt neder.’ enz. enz. Doch wij hebben reeds meer dan genoeg aangevoerd om den onpartijdige te overtuigen, dat de taal en stijl van den Episodenschrijver nog al wat te wenschen laten. Doch laat hij hier veel te wenschen, hij laat evenwel zijne hoofdpersonen geen' dorst lijden. Maar des te meer hebben zij van stormen, onweders en regenbuijen te verduren, en moet het jaar 1573 ook in dit opzigt al een onstuimig jaar zijn geweest, indien de Schrijver ten deze der geschiedkundige waarheid getrouw is gebleven.
Achter aan het boek, bl. 259, vindt men kleine aanteekeningen van geschiedkundigen inhoud; en geheel op het eind Verbeteringen, drie in getal. Voor deze drukfouten vraagt hij verschooning ten behoeve van Schrijver, Corrector en Zetter. De overige zijn, volgens hem, niet van zoo groot belang, dat zij op eenen Index zouden moeten ten toon ge-
{==239==} {>>pagina-aanduiding<<}
steld worden. Wij kunnen dit niet zoo gaaf toestemmen, want zelfs tegenover deze verbeteringen ontmoeten wij eenen Hollander, die in 1516 over de Jezuiten schreef!


Historische en Romantische Tafereelen; door A. Buchner, geb. Kannegiesser. Te Breda, bij F.P. Sterk. 1842. In gr. 8vo. 392 bl. f 3-60.

Het eerste dezer Tafereelen heet: eene wandeling in het Valkenberg te Breda, en bevat in een' hoogst gezwollen stijl herinneringen van het voornaamste, dat met dit gebouw en sommigen van deszelfs eigenaren en bewoners gebeurd is. Daarna volgen twee Romantische Tafereelen. Het eerste, Eliza, is de geschiedenis eener vrouw, die, door eene onvrouwelijke opvoeding bedorven, daardoor een trotsch, eigenzinnig, bij al hare bekwaamheden ondragelijk schepsel werd, onvatbaar om het ware aardsche geluk te genieten of te verspreiden, overeenkomstig de bestemming der vrouw. Het is nog al onderhoudend geschreven, maar is te zeer ontbloot van vinding en doel, om veel indruk te wekken. Meer dan de helft van het boekdeel wordt ingenomen door: de Antiquarius, een zeer langdradig, onbeduidend verhaal, waarin ook al zulk eene onvrouwelijke vrouw voorkomt, en dat hier en daar, b.v. in de gesprekken van Tante Gundel, tot de allerlafste beuzelpraat afdaalt, of zich ook nu en dan tot geleerde uitweidingen wil verheffen, die door weinigen zonder verveling zullen gelezen worden. Indien, zoo zouden sommigen het zeggen, de Dame gebuteerd heeft, het ennuyante van eenen ariden kamergeleerde te doen paraderen, dan is zij éclatant gereüsseerd; want haar verhaal, zeggen wij er bij, is even vervelend als haar bewonderaar der oudheid.
Het moeit ons, geen gunstiger oordeel te kunnen uiten over het werk van iemand, die door de gunstige ontvangst van vorigen letterarbeid (ons onbekend) aangemoedigd werd tot het uitgeven dezer ‘vruchten van eenzame uren’; vooral moeit ons dat, omdat wij met eene Vrouw te doen hebben. Maar de eerbied voor het schoone geslacht mag ons oordeel niet verkloeken, en wij zouden, ook uit het oogpunt van wellevendheid beschouwd, misschien vele lezeressen bedriegen, wanneer wij, ten onregte, om ééne schrijfster, het boek aanprezen. Van de tallooze drukfouten spreken wij niet. De Schrijfster moest eenen beteren corrector gekozen hebben; maar zij vergeve het ons, dat wij des klammen hands (161), dood van de deugdzame socrates (168), den militaire loonbaan (299), en zoo konden wij wel twintig voorbeelden aanhalen, moeijelijk tot de drukfouten rekenen kunnen. Die als auteur wil optreden, moet meer van de taal weten. De rekening, dat leonardo da vinci omstreeks de helft der

{==240==} {>>pagina-aanduiding<<}
veertiende eeuw geboren werd, en in 1519 stierf, is ons te hoog.
De ons geheel onbekende Schrijfster achte zich door ons oordeel niet gekrenkt. Dat men eene zeer kundige, geleerde vrouw kan zijn, zonder beminnelijk te wezen, heeft zij in twee voorbeelden in deze Tafereelen aangetoond. Zij zelve mag ligt het omgekeerde bewijzen - zij heeft er onze achting althans niet minder om.


De Koningskist, geschiedkundig Verhaal uit de 17de Eeuw, en twee andere Verhalen. Te Utrecht, bij L.E. Bosch en Zoon. 1842. In gr. 8vo. 306 bl. f 2-80.

Het eerste van de drie in dezen bundel voorkomende verhalen behoort tot de geschiedenis der teregtstelling en onthoofding van Koning karel I van Engeland, en heeft tot onderwerp eene mislukte poging, om den ongelukkigen Vorst te redden. De vertelling is eenigermate onwaarschijnlijk, maar houdt de nieuwsgierigheid levendig. Het tweede verhaal: Julius en Ida, of de Waarschuwingen, behelst inderdaad voortreffelijke waarschuwingen tegen ontrouw in het huwelijk en ongeoorloofden liefdehandel. Het derde, Leon, of de Gelijkenis, schildert de avontuurlijke ontmoetingen, welke de treffende gelijkenis op napoleon aan eenen jongeling van raadselachtige afkomst doen wedervaren. - Als lectuur tot aangename tijdkorting meenen wij deze verhalen te mogen aanbevelen, en dit te meer, omdat, behalve de reeds vermelde goede zedelijke strekking van het tweede verhaal, de beide andere niets behelzen, wat in dit opzigt schaden zal.





Grootvader van Regten onder zijne Kleinkinderen en hunne jonge Vrienden; door G. Los, Pz. Te Haarlem, bij de Wed. A. Loosjes, Pz. 1841. In kl. 8vo. 114 bl. f : - 90.

Onder dezen titel worden aan de jeugd vijf verhalen aangeboden, die, wat derzelver zedelijke strekking en aangenaam onderhoud betreft, in allen deele onze aanbeveling verdienen, en voorzeker door onze jeugdige landgenooten met nut en genoegen zullen gelezen worden; terwijl daarenboven eene fraaije plaat en titelvignet het hunne zeker zullen bijdragen, om het boekje een aangenaam geschenk voor het aankomend geslacht te doen zijn. Als zoodanig wenschen wij door deze aankondiging mede te werken, om de aandacht van allen, die belang stellen in het nut en genoegen der jeugd, op dit werkje te doen vestigen.






{==241==} {>>pagina-aanduiding<<}

Boekbeschouwing.

Aan de Hervormde Gemeente in Nederland. Te Leiden, bij S. en J. Luchtmans. 1843. In gr. 8vo. 164 bl. f : - 90.

Onder dezen titel ontvingen wij een stuk, in hetwelk op elke bladzijde het meesterlijk talent van den Schrijver schittert; maar dat tevens in zijn geheel met kracht verkondigt, dat ook de voortreffelijkste bekwaamheid met beveiligt tegen grove dwaling, gevaarlijk drijven van eigen meening, en onregtvaardigheid jegens den broeder.
Het is een vervolg op het bekende Adres van dezelfde zeven Heeren, d. van hogendorp c.s., die echter daarmede in 1842 zich tot de Synode der Nederl. Herv. Kerk wendden, doch nu tot de Gemeente zelve het woord rigten, en kundigen en onkundigen, indien deze maar geloovigen zijn gelijk zij, oproepen, om de oude Dordtschregtzinnige leer ganschelijk in de Gereformeerde kerk terug te brengen en weder zoo vast te maken als ooit.
Dit geschrift in alle bijzonderheden na te gaan, duldt ons bestek niet. Even min acht Rec. het zijne roeping, over het hart van den Steller en zijne medegenooten, ten goede of ten kwade, oordeel te vellen. Maar hij meent, dat het nuttig kan zijn, den inhoud van deze Remonstrantie bloot te leggen. Hij bedriegt zich, of het gewaad, waarin deze Strijder is uitgedost, is het schoonste, dat aan hem is. Het bloed van den held is daarbij in koortsige beweging. En zijne stem klinkt hoog, om velen met hem te doen strijden voor haardsteden en altaren, die, naar zijne verzekering, reeds bijna eene prooi zijn van heiligschennende vijanden. Zulk een Aanvoerder, zóó toegerust, zóó opgewonden en gespannen, zóó op de driften van eene menigte werkende, is voor het oogenblik niet gering te achten en een' geruimen tijd wèl in het oog te houden. Maar als Christelijke waarheidsliefde, bezadigde

{==242==} {>>pagina-aanduiding<<}
ijver voor de eere van God en christus en voor het heilig Evangelie, en liefde voor de broederen zich tegen zulken Kampvechter voor hetgeen uit de menschen is overstellen, (*) dan kan hij het veld niet behouden.
Doch, wij willen dat beeld van strijd en oorlog laten varen, schoon het eenigzins moeijelijk is, waar de geestelijke wapenkreet zóó luide gehoord wordt.
Rec. wil u eenvoudig toonen, wat hier hoofdzakelijk voorkomt. Als het bijwerk van oratorische tegenstellingen enz. is weggenomen, dan bemerkt men spoedig, waarvoor de ketterjagerij, die er gepleegd wordt, te houden zij, en welk heil of - schrikkelijk onheil er te wachten ware, indien de storm, uit den Haag opgestoken, eens eigenmagtig woeden konde!
De vredelievende Adressanten achten zich verpligt, hun aanvankelijk gezegend werk voort te zetten; want het geldt de zaak des Heeren, de Nederl. Herv. Kerk, de zaligheid der zielen, bl. 1, 2. Als men zich eenmaal op dat standpunt geplaatst heeft, ijvert men van zelf moedig voort. Maar, met welk regt of - onregt zij zich nu daar plaatsen?... Het blijkt uit het vervolg zonneklaar. Drie hoofdpunten behandelen zij:


de zelfverdediging der Groninger School;

het Synodaal Besluit;

de verpligting, welke, in de tegenwoordige omstandigheden, op getrouwe ledematen der Gemeente berust.



Groningen. - Hier wordt eerst herinnerd, dat men het tegen Groningen alleen niet had, (†) maar tegen elke

{==243==} {>>pagina-aanduiding<<}
rigting, die het Evangelie ondermijnt, bl. 2. Het is curieus, zoo als voor dat Evangelie weldra Formulierleer wordt ondergeschoven en op hoogen toon verklaard, dat men, bij de zaak in geschil, met Bijbelsche Uitlegkunde niets te maken heeft, maar de vastgestelde Hervormde Kerkleer tot wettigen maatstaf neemt. En dat noemen zij dan: optreden niet als geleerden, maar als geloovigen, tegen het ongeloof! bl. 3-5. (*)

{==244==} {>>pagina-aanduiding<<}

Om de geloovigen en ongeloovigen te kennen, naar de voorstelling der Adressanten, houde men het volgende onder het oog: de Gereformeerde kerk kenmerkt zich, volgens hen, door de erkentenis van den Bijbel, niet als bevattende, maar als zijnde geheel Gods Woord, en door instemming met de drie bekende Symbolische Schriften; vooral door het geloof aan de Drieëenheid van God; aan de volslagene onmagt van den mensch ten goede; aan de praedestinatie; aan de voldoening voor onze zonden, door het bloed van christus, hetwelk Gods toorn stilde; aan de regtvaardigmaking alleen door het geloof in Hem, enz. Die daaraan houden zijn geloovigen, alle anderen ongeloovigen. Maar zij zijn Gereformeerd, en dus geloovigen. Derhalve hebben zij regt van spreken. Zie Adr. bl. 2 en Aan de Herv. Gem. passim. (*)
Zij meenen nu maar eens bijzonder tegen de Groningers te moeten optreden, omdat die vooral zich durfden verstouten, hen tegen te spreken! Die listige Theologanten daar willen hen op het terrein van het Evangelie brengen; maar dat zal niet gebeuren. De Adressanten hebben eene regtsvordering tegen hen, omdat zij niet leeren, wat de Hervormde Kerk vóór 200 jaren verklaarde te gelooven. Het gegronde dier regtsvordering willen zij staven. En dat niet alleen als regtgeloovige, maar ook als regtgezinde Christenen. Gelijk zij in het Adr. van 1842, bl. 50, de

{==245==} {>>pagina-aanduiding<<}
verdenking van hoogmoed en liefdeloosheid van zich afwierpen, door de betuiging, dat zij dagelijks het tollenaarsgebed wenschten te doen; zoo wenschen zij hier ook, te ontvangen den geest der liefde, der gematigdheid en der kracht. Te oordeelen uit al het honende, grievende en aanmatigende, dat in dit geschrift voorkomt, moet die wensch niet zijn vervuld geworden, - of dat moet voor die geloovigen bij vlagen kunnen plaats hebben, zonder invloed op de gemoedsgesteldheid in haar geheel.
Al dadelijk is het, dat de Groningers niet ongaarne zouden disputéren; dat zij, zoo het schijnt, met warmte, en met schijnbare verontwaardiging tegen hunne beschuldigers zich verdedigd hebben, bl. 5, 6. 't Is een liefelijk begin!
De Groningers mogen uit het Evangelie de verzoening der zondige wereld met God, door christus den gekruisigden, leeren; maar zij verstaan die leer niet, want zij ontkennen het kerkelijk (wij zouden zeggen scholastiek-philosophisch) voldoeningsstelsel, niet leerende dat ‘jezus christus zich voor zijnen Vader gesteld heeft, om zijnen toorn te stillen’; en zij achten deze leer eene leer des Satans. (Indien het laatste beteekenen moest, dat de Groningers dit verklaard hebben, en het schijnt wel zóó, uit vergelijking van de noot op bl. 30, 31, dan ware het, gelooven wij, een satansche leugen. Maar, als wij het Adres vergelijken, dan schijnt het slechts eene liefderijke gevolgtrekking, van eenen medebroeder overgenomen! Evenwel dan kan het er ook nog niet door. Men twijfelt tusschenbeiden, of de geloovigen het wel van harte ééns zijn met den Catechismus op vraag 112.) 't Is intusschen niet mooi, dat die Groningsche School zoo hevig en hard tegen de Adressanten is opgekomen; want deze waren, naar hun zeggen, geene aanvallers geweest, maar eenvoudig en bescheiden voor het regt hunner kerk opgetreden! bl. 5-12. (Dit heeft iets van de manier der Cath. Stemmen, die altijd flink beweren, dat de verdraagzaamheid aan hunne zijde is.)
Bij het andere hoofdbezwaar tegen Groningen, aangaan-
{==246==} {>>pagina-aanduiding<<}
de de onfeilbaarheid der H. Schrift, verwijlt men niet, omdat daartegen zoozeer geen verzet gekomen is, bl. 13, 14. Rec. gelooft niet, dat de lezers daarbij verliezen.
Nu gaan de Adressanten over tot verdediging van zichzelven tegen hetgeen men op hen heeft aangemerkt, bl. 14-36. Dit is van minder algemeen belang. Fier slaan zij op den bal aan, die hun is toegekaatst; maar hoe geestig sommige slagen zijn, 't is ook nog al dikwijls mis of scheef. Als zij fiksch op hun kerkelijk standpunt blijven, dan kan het ter deeg raak zijn. Maar, zoo als het met dat kaatsen gaat, zij moeten zich ook in allerlei bogten wringen en soms potsierlijke sprongen doen. - Dat zij van Bijbelsche Uitlegkunde hun werk niet maken, zou, al zeiden zij zelven het niet, kunnen blijken uit de aanhaling van Schriftplaatsen, bl. 15 en elders. En toch vallen zij Prof. bouman bitter hard over kwalijk aangebragte en door verkeerde toepassing misbruikte Bijbelplaatsen, bl. 66 en 69. Rec. zal er dan ook ditmaal de Heeren maar eens niet mede lastig vallen. In plaats van zich aan de Formulieren te houden, gaan zij hun regt bepleiten, om de H. Schrift te onderzoeken, bl. 14, 15. De ongeloovige d.i. on-Dordtsche theologie wordt getuchtigd, bl. 15-17; maar kerkelijk en Christelijk geloof wordt daarbij weêr willekeurig, of door den nood gedwongen, omdat men anders een al te zot figuur zou maken, met elkander verward. Wat over eenheid en verscheidenheid, voortgang en ontwikkeling in de Christelijke kerk gezegd wordt, bl. 18-22, komt neêr op het eenvoudige: ‘zóó veel en zóó weinig, als naar onze (dier geloovigen) wijze van zien goed is.’ Waar over het beroep op Formulieren en Hervormers enz. gehandeld wordt, bl. 23-29, kan men op nieuw zien, hoe ieder op dat veld een' ruimen oogst kan vinden van deze en die uitdrukkingen in zijn eigen voordeel. Maar dat is toch ook oud nieuws. Erger wordt het, en er is iets boosaardigs in, wanneer men bl. 30, 31, de
Groningsche School als vervolgster zoekt ten toon te stellen. Men mogt die Maatjes-zaak eerst wel eens nader onderzocht en althans niet vergeten hebben, dat de zoo-
{==247==} {>>pagina-aanduiding<<}
genaamde Groningsche School niet is de Kerkeraad te Groningen. En wat zij nu, bl. 31-36, nog nederschrijven of kladden, mogten wij wel zeggen, om het gevaarlijke der aangerande School te doen uitkomen, en te bevestigen, dat het niet in de warmte der redenering hun ontvallen was, maar dat zij na rijp beraad gezegd hebben en nu volhouden, dat die School ver, zeer ver beneden die van godvruchtige (*) Roomschen of Israëliten staat, (verg. bl. 104) dat zweemt naar raaskallen. Men ziet daar ten klaarste, dat zij of te onverstandig zijn om te kunnen, of te partijdig om te willen de waarheid verstaan, welke niet in de vormen van hunne keus gegoten is. Wij konden naauwelijks onze oogen gelooven; want wie, die eenigzins de drie Groningsche Hoogleeraren kent, of die - niet als Kettermeester - maar als Christen, het Tijdschrift Waarheid in liefde leest, zal hier niet op zijn aller-allerminst van zeggen: Wat te veel bewijst, bewijst niets! En deze menschen worden nog boos er bij, omdat men uit hunne schriften te veel naar hun' zin afleidt!! Turpe est doctori, si culpa redarguit ipsum. Inderdaad, men geraakt bij het lezen soms met zichzelven in de war, of men aan ontgloeijende verontwaardiging over die Zeven toegeven, of hen beklagen, of om hen lagchen zal. Het gaat alle palen te buiten.

Het Synodaal Besluit. - Dit wordt, bl. 36-72, te gelijk met de Broederlijke Toespraak van Prof. bouman, (†)

{==248==} {>>pagina-aanduiding<<}
althans niet minder gehavend dan de voormelde Groningsche School. Vlugtig maar het beloop. Men kan er gerustelijk bij denken: Ex ungue leonem!
De Heeren willen vooral tegenover de hooge Kerkvergadering! billijk en bescheiden zijn, bl. 37. Men schijnt echter door het bijgevoegde signum exclamandi (!) te hebben willen waarschuwen, dat dit slechts voor ironie te houden zij. Daarom zullen wij dan ook op die tot walgens toe nog dikwijls herhaalde verklaring niet meer terugkomen. Wie met zulke betuigingen verkiest te spelen, - hij spele; maar vergunne ons dan ook, dat wij het voor spel houden!
Dat er ook wel wat waars is bij hetgeen in het Besluit wordt afgekeurd, valt niet te ontkennen. De Synode in 1842 heeft de meer waardige houding van 1841 zeker niet met vastheid gehandhaafd, en zich onmiskenbaar wat vervaard betoond, nu men zóó op haar aanstormde. De juiste aanmerkingen der Adressanten, b.v. bl. 38, 56-60, hebben voornamelijk hierin haren grond. Hinc illae lacrymae! De Synode spiegele zich! Fas est, et ab hoste doceri!
Maar hunne beoordeeling van het Synodaal Besluit in haar geheel is zonderling. Zij zullen het toetsen aan hetgeen regt en billijk en in het ware belang der kerk is, bl. 39; dit wil zeggen, volgens bl. 40-44, 53, 65, dat hun Adres van 1842 ten grondslag wordt gelegd, om te beoordeelen, in hoeverre de Synodale beslissing aan de eischen, daarin vervat, voldoe. Dat is de maatstaf, die wordt aangelegd. Altijd zonder aanmatiging! In 't voorbijgaan wordt nog eens de onwettigheid der Synode herinnerd (verg. bl. 64); doch deze zouden zij zich getroosten, als de Synode het maar naar hunnen zin maakte; er konden toch ook met der tijd andere leden in komen, meer in hunnen geest; waarop zij hunne hope stellen, na het

{==249==} {>>pagina-aanduiding<<}
voorstel tot vermeerdering van het getal der Ouderlingen in de Besturen! bl. 40. Maar wat heeft de Synode gedaan, of liever niet gedaan? Zij heeft niet gedecreteerd, dat de Formulieren van Eenigheid verbindende zijn in den zin der Adressanten, bl. 44-52. (Deze schijnen echter maar niet te begrijpen, dat zij reeds helzelfde principe met de Synode inderdaad hebben aangenomen, daar zij ‘geene slaafsche gehechtheid aan de letter der Formulieren verlangden, en tevreden zouden zijn, indien het gezag (*) der Formulieren ter goede trouw wierd erkend, in al wat het wezen en de hoofdzaak van het Evangelie betreft,’ bl. 45, verg met Adr. bl. 8. Of moesten wij daarbij denken niet aan het, maar aan hun Evangelie? verg. bl. 74.) De Synode heeft voorts de Groninger leer niet voor anti-hervormd en anti-Christelijk verklaard, bl. 53-60. Men moet de valsche Leeraars beter onder het oog durven zien, en het middel bezigen, dat te allen tijde het éénige geweest is tegen de ketterij!... (Rec. heeft het altijd gehouden met den Prins van Oranje bij hooft: ‘Bij mangel van wederstoot, hebben zij zich aan 't eyndt geloopen. Dat is de aardt der Ketterije. Rustze, zoo roestze. Hij wet haar, die haar wrijft.’ Maar de Adressanten weten het beter. Zij zouden ketters en ketterij niet alleen stooten en wrijven, maar branden, amputéren, exstirpéren of zoo wat. In allen gevalle, geene palliativen; maar eene radicale cuur. Dat is ver te preferéren. Het ergste is, dat men zóó dikwijls 't vuur in de wonde
meestert, gelijk het bij hooft luidt, - of dat onder die heroïca de lijder zoo vaak bezwijkt, op het oogenblik, dat het middel, naar de verzekering der deskundigen, allezins zijne krachtige werking doet!) Al verder heeft de Synode het Lager Onderwijs niet gelieven te particularizéren, alsof er alleen in kerkscholen Christelijk onderwijs kon gegeven worden, bl. 61, 62. (Hier spreekt bittere smaad en

{==250==} {>>pagina-aanduiding<<}
hoon, en misbruikte toepassing van Bijbelplaatsen; en de Adressanten zien al weder voorbij, dat zij en hunne medestanders het zijn, gelijkelijk met de Roomsche Geestelijkheid, die het Christelijk element uit de gemengde scholen dreigen te verbannen, verg. bl. 107. Maar zij weten niet wat zij doen. Zij vallen laag op hetgeen zij of in 't geheel niet kennen, of waarvan zij het goede, dat zij er van zien, slechts als gunstige uitzondering willen erkennen, omdat het geheel, naar hunne redenering, niet deugen kan. Waarom anders niet liever geholpen, om het min goede te verbeteren, het zwakke te versterken? Maar, daar houden de mannen van den achteruitgang niet van. De Regering vergete toch in de zaak der volksopvoeding niet het: Recte faciendo, neminem timeas!) (*) Ten laatste, de Synode heeft het Kerkbestuur niet gewijzigd. Of zij al eenig uitzigt er op geve, daar is niets goeds van te wachten, bl. 63, 64. (Zij had het maar terstond in den zin der Adressanten moeten doen. Of dan de kerk ook spoedig eene reine kudde van regtgeloovigen zoude zijn!...)
Het besluit uit dit alles is, bl. 65-72, dat de Synode niet alleen op het Adres een weigerend of ontwijkend antwoord heeft gegeven; (misdaad van gekwetste majesteit!) maar dat zij ook, in zeker opzigt, nog meer nadeel doet dan de Groninger School. ('t Is verbazend sterk gesproken. Zou het waar zijn? Wel, het is zeer natuurlijk.) Alles gevolg van den ‘geest, niet die enkel of vooral de Synode, maar die ook, en in gelijke mate, de overgroote meerderheid der Leeraars en insgelijks der Gemeente bezield heeft.’ Bij velen komt het ongetwijfeld voort uit hun ongeloof, verg. bl. 79. Er is echter ook menig geloovige, die ongevoelig is medegevoerd. De schuld ligt vooral ook in wat vroegeren tijd. Daarom stellen de Adressanten, als

{==251==} {>>pagina-aanduiding<<}
medezondaars, zich niet tot strenge regters. (*) Het begint ook te beteren. Eene flaauwe schemering, midden in de duisternis onzer dagen, willen zij niet miskennen, verg. bl. 77. Maar daarom zou verzuim nu nog des te onverantwoordelijker zijn. - Zóó komen zij tot het laatste deel, hetwelk aan sterk- en zwakgeloovigen den weg zal wijzen.

De verpligting van getrouwe Ledematen der Gemeente. - (Hier wordt het nu, bl. 72-138, zóó vermetel, zóó ergerlijk, zóó oproerig, dat wij tot de meest vernederende oordeelvelling over de Adressanten zouden komen, indien wij niet wisten, hoe ijselijk ver een ijver Gods, maar zonder verstand, vervoeren kan!) Al weder met bescheidenheid, bl. 72, die nader gekenschetst wordt, als eischende, op den stelligen toon van geloovigen, die het regt alleen op hunne zijde hebben, bl. 72-75. (Ziet, zóó loopt men immers geen gevaar van zelfbedrog? ...) Nu volgen consideratiën en adviesen.
Men moet zich niet afscheiden. Vele dierbare broeders hebben dat wel gedaan; maar het is voorbarig, onnoodig, ongeoorloofd. Het stellig verwerpen (gelijk zij het noemen) der Symbolische Schriften is maar eene tijdelijke ontaarding. (Wij zouden zeggen: de betere schatting dier Schriften is eene vrucht der eeuwen, waarover het licht des Evangelies al helderder en helderder is opgegaan.) De Kerk, d.i. wij (geloovigen) moeten vroegere regten terugeischen. De Kerk, d.i. wij hebben al wat gewonnen. Wij, de eigenaars, willen huis en erf voor den ingeslopen dief niet ruimen, bl. 76-79. (Het zamenwonen met schelmen en gaauwdieven is toch zeker ook niet aangenaam. En als die er zoo velen zijn, is het ook niet gemakkelijk hen opgesloten te krijgen. Daarom is het niet te verwonderen, dat sommigen naar eene andere woning

{==252==} {>>pagina-aanduiding<<}
hebben omgezien. Over den smaak is echter niet te oordeelen!)
Zij blijven dan in het Kerkgenootschap, bl. 79. (Want ofschoon zij anderen er uit willen zetten, dat kan men hen niet doen. Naar het Avondmaalsformulier gaat het niet, bl. 31. Naar den Heidelbergschen Catechismus, vr. 81, vergel. met vr. 112, zouden er toch misschien wel termen voor zijn. Doch, zij hebben van het slappe Kerkbestuur niets te vreezen. - Er kunnen ook voor hunne keuze nog wel andere redenen zijn dan de opgegevene; want de Adressanten zeggen, in meer gevallen, het naaste wel, maar het allernaaste niet. Genoeg - zij blijven.)
Maar, wat dan nu te doen? Streven naar vernietiging van het Synodaal beheer? De Gemeente had regt, om die te vorderen. Maar het komt met der Adressanten bedoeling beter overeen, die Synode voor 's hands nog te sparen. Het is nog de tijd niet. Er moet nu maar vast tegen hare strekking naar Kerkoverheersching worden geprotesteerd. (Wie daarnà zullen heerschen, zeggen zij niet, maar laat zich denken.) Is 't nood, dan moet de magt der Overheid worden ingeroepen, die voor de leer moet waken! (Alzoo vrijheid of geweld, al naar het den geloovigen nut of belieft.) De Synode heeft volstrekt geen regt van bestaan. Zij leeft nog door de barmhartigheid van het Landsbestuur. Maar - (de Heeren weten ook van dreigementen, en waar zouden die beter passen, dan waar zij met zulke kinderen te doen hebben, als de Synode uitmaken!..) zij bedriege zich niet. Zij make het beter, naar den zin der eischers, of zij krijgt den genadeslag, en is niet meer! bl. 79-82.
De Synode heeft zich intusschen iets gebeterd. Men zou dus nog altijd wat Adressen kunnen inleveren. Misschien zal zij dan nog wel meer geven, bl. 82, 83. (Dit zou echter ook kunnen tegenvallen, dunkt ons, nadat men de Adressanten al meer en meer leert kennen.)
Maar dat verdrietig Adresschrijven is ook niet genoeg. Vereenigde werking der geloovigen zou wenschelijk zijn. Doch, er schijnt onder ons nog geen geloofsijver genoeg te

{==253==} {>>pagina-aanduiding<<}
wezen voor eene Evangelische Maatschappij. En zoo iets moet men niet willen dwingen. Er is ook nog al wat gevaarlijks in, bl. 84-86. (Zou het misschien ook beter gelukken, als men eens het voorstel deed tot eene Dordtsche Maatschappij? Dat ware ook wel zoo rond; want die moet het toch eigenlijk zijn.)
Middelerwijl moeten de geloovigen elkander verstaan, omtrent hetgeen zij te doen hebben. a. Ten opzigte van de betrekking der Kerk op den Staat. Men streve niet naar de hersenschim, om weder de heerschende Kerk te worden. Maar men zal ook niet vruchteloos zoeken naar de gelegenheid, om te zorgen, dat de Staat de Hervormde Kerk niet aan ketens legge. Dus, vragen om slaking van de boeijen, bl. 86-89. - b. Ten opzigte van het gebruik der Formulieren, en wel in betrekking tot de behoefte des tijds, d.i., verg. bl. 86, in verband met de hedendaagsche opwekking! De waarde dezer Schriften is onovertrefbaar, en er moet niet aan gemeesterd worden. Zij moeten zijn en blijven, niet een geloofsregel, dat zij verre! maar de regel van prediking en onderwijs. (Fraaije vond! Goed voor tragen of voor huichelaars. O, wee! als de Kerk daar wèl bij varen moet.) Omtrent de zwakgeloovigen onder de leden der gemeente moet men ook wat toegeeflijk zijn, en niet van allen dadelijk volkomene aanhankelijkheid aan deze geloofsleuzen vorderen. De aankomelingen hebben vooreerst aan de taal van Gods Woord genoeg, en menigeen moet door den Bijbel tot de Formulieren gebragt worden, bl. 89-93. (Treffende climax! Die moest eens door een' ongeloovigen Leeraar of Hoogleeraar zijn gefabriceerd.... Of men dien ook raken zou! De Formulieren boven den Bijbel!! - Met dat al is het respice tempus hier niet vergeten.)
Op deze algemeene volgen nu bijzondere raadgevingen. Aan de weinige getrouwe Predikanten, om openlijk tegen de ongeloovige te prediken, bl. 94, 5. (Dat zoude regt stichtelijk zijn!) Aan de Kerkeraden, bijzonder de Ouderlingen, om te zorgen, dat de onregtzinnige Voorgangers verwijderd worden, bl. 95, 6. (Zóó zal er wel leven

{==254==} {>>pagina-aanduiding<<}
komen in de Kerk. Maar het zal er ook naar zijn!) Aan gewone Ledematen, om aanklagten te doen, en, als zij daartoe geene kunde of vrijmoedigheid hebben, kracht van boven te vragen; zich wèl te beproeven omtrent hunne liefde voor den Leeraar, en niet, dan na het uiterste ter toenadering beproefd te hebben, zich aan zijne prediking en onderwijs te onttrekken; dan, in plaats van Godslastering van den kansel te gaan hooren, zich in conventikelen af te zonderen enz., bl. 96-99. (Welk eene heilzame beweging zal dat geven, terwijl de Predikanten nu eenmaal bij overgroote meerderheid ongeloovigen, en zeker dan ook wel Godslasterlijke Predikers zijn!) Verder is het: vertrouwt geene jongelingen meer ter theologische vorming aan de vijanden uws geloofs; vooral niet te Groningen. (*)

{==255==} {>>pagina-aanduiding<<}
Het gelijkt wel wat naar gewetensdwang; maar men dient toch aan te dringen op verwijdering van die theologische Hoogleeraren daar. Zij is dure pligt voor het Gouvernement; en dit is zoo welwillend, dat het ook in dezen wel naar goeden raad en eisch zal hooren. (De Adressanten toonen, dat zij schier even goed met pluimstrijkende woorden kunnen omgaan, als met steken en rukken, al naar 't dient.) Het zoude wel eene moeijelijke zaak zijn, om in Nederland andere, geloovige Professors te vinden; doch dan maar over de grenzen. (Hoe liberaal!) 't Zoude wel wat hard zijn; maar men kan den weggejaagden een ruim pensioen geven. (Hoe barmhartig!) Het schijnt wel, dat men zóó wetenschap en ontwikkeling zoude willen onderdrukken; maar in geenen deele, als men die maar buiten de Hervormde Kerk houdt. (Het is voor die Kerk, om er nederig onder te blijven!) bl. 99-105.
Dat gold het Hooger, maar nu het Lager Onderwijs. Ten opzigte van deze hoogst aangelegene zaak is men nog deerlijk in de war. Het verzuim van de Kerk in dezen is openbaar. De geloovigen moeten handen aan het werk slaan, geloovige Onderwijzers aanmoedigen, en Scholen oprigten met de zoodanigen aan het hoofd, bl. 105-110. (Zóó zal men facto de scheiding der gezindten bewerken, en het zal blijken, hoe eene regtzinnige onderwijzing der jeugd en het bevorderen van (Christelijke?) antipathie tegen elkander, het Vaderland, als weleer, doet prijken onder de Volken! Waarom dit niet wat krachtiger aan het welwillend Gouvernement aangeprezen?)
De geloovigen worden nu nog eens in 't algemeen opgewekt, om te zorgen, dat zij in hun geloof opgebouwd worden. Dan zullen zij ook allengs ijveriger zijn, en het beter maken dan de Maatschappij tot Nut van 't Algemeen, - tot Welstand, - tot Zedelijke Verbetering der Gevangenen, - het Zendelinggenootschap en andere, die

{==256==} {>>pagina-aanduiding<<}
alle te misprijzen zijn, omdat hunne werken niet in verband zijn gebragt met de leer der Hervormde Kerk! bl. 110-115. (Dat is consequent doorgeredeneerd. Maar men ziet er uit, waartoe men van dat standpunt met consequentie vervalt. Niemand en niets wordt gespaard, dat niet door de Heeren geijkt is. De braafste Christenen en menschenvrienden, de belangeloosste zorgen en inspanningen tot heil van landgenooten, medechristenen, afgedwaalden, heidenen enz. worden hier met eene pennestreek veroordeeld, of, ten allerminste, in hatelijke verdenking gebragt van verkeerd te zijn en niet te vertrouwen! Maar het is hier ook: prima si dederis, danda sunt omnia. - Zou men meenen, door zulke oordeelvellingen te staven, dat de vóór twee Eeuwen door velen gevolgde theologie ook thans nog moet gelden en bij uitstek voor onzen tijd geschikt is?... Het eeuwig evangelie is het alleen, dat van geen verouderen weet. Maar dat is, Gode zij dank! niet onder de censuur van Kerkvergaderingen of van andere Keurmeesters gesteld. Het is geest en leven, en oefent zijnen weldadigen invloed, in meer dan duizendvoudige verscheidenheid!)
Ten slotte betuigen de Adressanten nu nog eens, dat zij gesproken hebben, niet als vele meesters, maar als allen broeders zijnde; en dat zij wenschen, op hunne beurt, voorgelicht, bestuurd, ondersteund en, waar zij gedwaald mogten hebben, te regt gewezen te worden. (Wat dit alles beteekent, straalt genoeg in dit boekje door, en heeft de ondervinding reeds ten overvloede geleerd.) En nu lossen zij nog eenige bedenkingen op, die tegen hen ingebragt worden, bl. 115 enz.
Zij verstoren den Kerkvrede niet! bl. 115-119. (Hier worden nogmaals eenige leugenachtige beschuldigingen, in gloeijende rede, herhaald, en eene huiveringwekkende heiligschennis in de Vaderlandsche Kerk geschilderd, zoo als niemand nog aanschouwd heeft, dan dáár op dat geduldige papier. Tegen die schim vechten zij, - en dat is om waren vrede te stichten, zoo als het den Christen betaamt.)

{==257==} {>>pagina-aanduiding<<}

Zij stoken geen tweedragt in den Staat. Integendeel, zij houden zich verpligt tot onderwerping aan de Overheid; maar aan eene regtmatige Overheid, binnen den kring van hare bevoegdheid. Daar de onze echter ook al, door den invloed van het ongeloof, zich zoo veel aanmatigt, dat haar niet toekomt, zullen zij aan het algemeen kniebuigen geen deel nemen, bl. 119, 120. (Nu - dat voornemen is goed, als de voorstelling waar is. Voor geene Afgoden knielen. Maar - dat zij ook dit bedenken - vooral niet voor dezulken, die men zich zelve gemaakt heeft!)
Zij werken Rome niet in de hand! Dat doet het algemeen Protestantisme onzer dagen. Rome is eene afvallige Kerk, welke zij krachtig tegenstaan. Maar niet, zoo als b.v. de Evang. Kerkbode, die verzaakt of ter zijde stelt hetgeen aan alle Christelijke Gezindheden dierbaar is. Zij willen het Goddelijk Evangelie zuiver en onvermengd tot de Roomschen brengen; maar niet gelijk het thans in de Hervormde Kerk verminkt, verguisd, onkenbaar gemaakt wordt! bl. 120-131. (Hier spreekt eene vreeselijke bitterheid tegen de hedendaagsche Protestanten, met de kracht eener roekeloosheid, die niet omziet en naar razernij zweemt. (*) Ook de Roomsche Kerk krijgt haar bescheiden deel; zoodat zij niet denken moet, dat de Heeren op het punt zijn van te voldoen aan hare invitatie om over te komen. Maar zij is toch veel beter dan de Groninger School en consorten. De Heeren hebben haar het zuivere Evangelie toegedacht, zonder meer. Zou dat dáár tot zaligheid genoeg zijn? Arme Gereformeerde dan, die de Formulieren er bij noodig heeft! Of zal men de Roomschen ook door den Bijbel tot de Formulieren brengen? Dat kon zijn. Niet te veel op eens. - Genoeg, zij wer-
{==258==} {>>pagina-aanduiding<<}
ken Rome niet in de hand. Rome zelve denkt er wel anders over, en bezigt gaarne en met klem het Haagsche geloofswerk in haar voordeel. Maar men verontruste zich niet. De Heeren zeggen rondborstig, dat zij Rome niet in de hand werken. En wie zou het beter weten dan zij?)
Nu nog een Epilogus, bl. 131-138. Zij willen vrede, Christelijken vrede. (Niemand zou het gelooven, maar zij zeggen het.) Zij zijn zoo vol van liefde en ootmoed. Zij voeren met christus strijd tegen den Satan, uit liefde, om den vrede. Zij wachten en bidden er zegen op!... (Wij lazen dit slot met ontroering over de verregaande uitersten, waartoe warmte of liever hitte des gemoeds, zonder het licht der Goddelijke waarheid in den geest, de menschen vervoeren kan! Wij dachten aan saulus vóór zijne bekeering, en vergaten niet, dat hij een paulus wierd. De bede, die daarbij in ons harte was, zal wel die van velen zijn, die dit geschrift gelezen hebben.)
Wij leggen de pen neder. De Aanteekeningen, bl. 139-164, rekenen wij, na al het vorige, van te weinig belang, om ze nog ten toets te brengen. Wij hebben voornamelijk slechts op de hoofdzaken gelet. De bijzonderheden leiden tot ontelbaar meerdere aanmerkingen. Daarin konden wij ons niet verder begeven. Ook over de eigenaardige verderfelijke gevolgen, welke dit geroep zou hebben, als het weêrklank vond, hebben wij niet uitgeweid; te minder, omdat deze zoo treffend zijn aangeduid in den Tijdgenoot, No. 10. Ook hadden wij hier nog wel een en ander willen te pas brengen van hetgeen door den Hoogleeraar royaards, aan het slot van zijn Kerkregt, D. II, bl. 410 enz., tegen den Heer groen van prinsterer is aangevoerd, of door Prof. gieseler, in de thans ook vooral zoo lezenswaardige Slotrede van het werkje: De Bewegingen in de Nederl. Herv. Kerk in 1833-1841, bl. 235-250, zoo wèlgegrond gezegd is, - en op welk een en ander de Adressanten het stilzwijgen bewaren.
Maar - wij moeten eindigen, en bevelen dus deze stukken nog maar aan degenen, die onderzoeken, naden-
{==259==} {>>pagina-aanduiding<<}
ken, en tot de ware vrijheid des Evangelies gebragt worden of daarin staan willen.

25 Maart 1843.






Wat moeten wij, Godgeleerden, in de Nederlandsche Hervormde Kerk nu doen? Eene Toespraak aan de Theologische Studenten bij het openen der Akademische lessen te Groningen, gehouden door Prof. Hofstede de Groot. Te Groningen, bij J. Oomkens. In gr. 8vo. 36 bl. f : - 30.


Broederlijke Toespraak aan allen, die de Hervormde Kerk in Nederland liefhebben, en om haren vrede bidden, van H. Bouman, Lidmaat der Hervormde Gemeente en gewezen Medelid der laatstgenoemde Synode. Te Utrecht, bij J.G. van Terveen en Zoon. 1842. In gr. 8vo. 106 bl. f : - 90.

Om den wil van het sterke contrast voegen wij beide bovenstaande stukjes van den dag naast elkander. Schoon het eerste tot Godgeleerden van beroep, het tweede tot leeken moge gerigt zijn, behandelen beide hetzelfde onderwerp, het Synodaal besluit van 18 Julij 1842. Beide zijn van mannen afkomstig, beroemd in onze kerk, door de hooge plaats, hun aangewezen, (de nederige Prof. bouman, zich Lidmaat der Hervormde Gemeente noemende, zal daarmede toch wel niet ontkennen, dat hij nog Hoogleeraar is) beroemd door algemeen erkende geleerdheid, eerwaardig bij ieder, die hen kent, door echt Christelijke gemoedelijkheid en naauwgezetheid. En echter, welk een verschil! De Hoogleeraar bouman wil behouden, de Hoogleeraar de groot wil ontwikkelen. De eerste geeft zooveel mogelijk toe aan de klagende partij; de tweede verzet zich mannelijk tegen hare eischen. De eerste wil de gemoedelijke lezers winnen, door acht bladzijden teksten uit het O. en N.V., met groote Duitsche letters gedrukt,

{==260==} {>>pagina-aanduiding<<}
hun ter ernstige overweging aan te bevelen; de tweede heeft matth. X:24-27 ter ridderlijke zinspreuk gekozen. De eerste zit (bladz. 19) in den eenzamen nacht te schrijven; de tweede spreekt bij het openen zijner lessen, derhalve waarschijnlijk in den voormiddag. De een erkent, dat er aanstoot gegeven is en ergernis, en karakteriseert als leerstukken van dien aard, duidelijk genoeg, wat in de Groningsche school voorgedragen wordt (b.v. bladz. 30); de ander meent, dat juist bij eene rigting als de zijne de Christelijke leer het meest wordt gehandhaafd. De een spreekt van ‘de breuke Sions, tot welker heeling het hem aan wijsheid en kracht ontbreekt, en van het geestelijke Jeruzalem’; de ander van de ontwikkeling der Nederlandsche Hervormde Kerk tot haar ideaal, om eene meer en meer Christelijke te worden. De eerste integendeel noemt (bl. 33) het aandringen op die ontwikkeling raauwe vrijheidskreten, die uit de treurigste tijden onzer burgerlijke verdeeldheid ontleend schenen, en kenmerkt zijn standpunt (bladz. 46) als het streng Hervormde. En waar eindelijk de laatste verklaart, dat hij, hoe ongunstig men ook zijne vrijzinnige toespraak moge opvatten, niet zal ophouden den goeden strijd des geloofs rustig te strijden, en voort te gaan op den ingeslagen weg, op de gewone wijze en alsof er niets ware gebeurd, biedt de eerste (wij zouden bijna zeggen in eene vlaag van hopeloosheid) zichzelven aan, om als offer te vallen van den partijhaat en de gegevene ergernissen, daar toch, van wege zijne zwakke gezondheid en middelmatige geestvermogens, de Kerk niet veel aan hem verliezen zou. Wij hadden den Hoogleeraar bouman altijd als een' man van onbegrijpelijk groote
geleerdheid hooren roemen, schoon hij voor het Publiek genoegzaam altijd het stilzwijgen bewaarde: het smart ons uit 's mans eigene bekentenis (en wie kan hem beter beoordeelen, dan hij zichzelven?) het tegendeel te moeten vernemen. Doch genoeg, om aan het Publiek de tegenovergestelde rigting dezer beide geschriften kenbaar te maken. De lezer oordeele zelf! De tijd zal moeten leeren, welke der beide rigtingen de meeste vruchten draagt voor

{==261==} {>>pagina-aanduiding<<}
de wetenschap en het Protestantisme. Palliativen helpen slechts kort; schoon wij gaarne de goede bedoelingen huldigen van hen, die ze toedienen.






Brief aan den Hoogwelgeb. Heere P.J. Baron van Zuilen van Nijevelt, over zijn laatste werkje, enz. door A.J. van Houten, Predikant te Oosterwijk. Te Leerdam, bij C. van Tuinen. 1842. In gr. 8vo. 16 bl. f : - 30.

Deze brochure zou ons verder geene opmerking waardig zijn, zoo zij ons niet het vernieuwde en voor elk' gematigde verblijdende bewijs gave, dat de kerkelijke onruststokers onzer dagen niet weten wat zij willen, en onderling bitter verdeeld zijn. Men weet, dat Ds. van houten reeds herhaalde pogingen had aangewend ter reorganisatie van ons kerkbestuur. Baron van zuilen integendeel had de verdrukte Sionskinderen verzekerd, dat de voorslag van van houten was ‘eene nieuwe onze kerk als in een nevel uit de verte te gemoet komende en bedreigende (haalt adem, lezers!) ramp.’ Hiertegen verzekert nu onze Dominé, dat hij zich door niemand, al is hij ook een Baron, wil laten beleedigen. Van zuilen had beweerd, dat de leden der Synode ‘den draak, die oude slang of Satanas genaamd wordt, die de geheele wereld verleidt, tot hun' aanvoerder en hoofd hebben.’ Ds. van houten vindt dit onchristelijk, en slaat zijn H.E.G. duchtig op de vingers. - Overigens is de stijl van dit schriftje allertreurigst. Reeds de eerste zin mist haar behoorlijk slot, en de interpunctie is hoogst gebrekkig, b.v. bladz. 9, regel 17 en verv. - Tantum.





Het Koningrijk van God, naar de uitspraak van Jezus, Luc. XVII:20, 21. Leerrede gehouden op den 325sten gedenkdag der Kerkhervorming, door N.S. Hoek, Predikant te Kampen. Te Kampen, bij K. van Hulst. 1842. In gr. 8vo. 34 bl. f : - 40.

De Eerw. hoek vond in de woelingen der overdrijvers onzer dagen aanleiding tot het opstellen en uitgeven dezer Leerrede, waarin hij het vrijzinnig beginsel der Hervorming

{==262==} {>>pagina-aanduiding<<}
tegenover hunne bekrompenheid en aanmatigingen handhaaft. Was de keuze van tekst en onderwerp daartoe zeer geschikt, de toon en geest, die hier doorstralen, zijn het niet minder. Hulde doende aan deze goede bedoeling, houden wij de bedenkingen terug, die anders tegen den stijl en den aanleg dezer Leerrede, zoowel als tegen enkele uitdrukkingen, waren in te brengen. Het is een woord op zijn pas, dat zoo wel het verstand als hart des Kampenschen Kerkleeraars eere aandoet, en waarvan niemand zich de lezing zal beklagen. Het zij geene stem in de woestijn!


Het Fatalismus, of de voorbeschikking van des menschen lot, bewezen in 192 voorbeelden, enz. Door F. Nork. Te Leeuwarden, bij L. Schierbeek. 1842. In kl. 8vo. 352 bl. f 2-40.

Dezelfde nork, wiens geschrift over het bestaan der Geestenwereld onlangs in dit Tijdschrift werd aangekondigd, levert ons hier het vervolg op dien arbeid. Hier moet zelfs de allerongeloovigste zwichten: want uit 192 voorbeelden blijkt het, dat niemand zijn onverbiddelijk noodlot kan ontgaan; dat droomen, voorgevoelens, voorspellingen en voorteekenen ontegenzeggelijk uitkomen; dat er menschen zijn, die met de gave des tweeden gezichts zijn toegerust (wij zouden zeggen, met den helm geboren); dat men zichzelven kan zien en een ontwijfelbaar voorgevoel van zijnen dood hebben; eindelijk, dat ook de loop der sterren invloed uitoefent op der menschen lot.
De bloote opgave van een en ander zal wel doen zien, wat men te wachten heeft in dit werkje. Die lust heeft, leze en - overtuige zich van de reactie, welke er ten voordeele des bijgeloofs in het naburige Duitschland plaats heeft, juist bij hen, die anders als apostelen des ongeloofs optreden. Dezelfde nork, die nu welhaast spoken zal doen verschijnen, heeft de geschiedenis van den Profeet elia voor eene Mythische voorstelling der zon verklaard, en zegt in zijne voorrede, geen tegenspraak van hen te zullen verwachten, die gelooven, dat er bij jezus geboorte eene ster in het oosten verschenen is. - Sapienti sat.



{==263==} {>>pagina-aanduiding<<}

Ontmoetingen en opmerkingen op het gebied van Godsdienst en Christendom; medegedeeld door Georg van den Velde. Te Groningen, bij J.B. Wolters. 1841. In gr. 8vo. 84 bl. f : - 80.

Twintig vertoogjes, waarin ten deele onderwerpen ter sprake komen, die zich niet in eenige weinige regelen laten behandelen, gelijk: over openbaring in jezus christus; over zonde en verlossing; over eeuwige straffen; over de verzoening der zonden door jezus christus; over omgang met de geestenwereld. Wij noemden de vijf eerste opschriften, maar genoeg reeds, om den opmerkzame te doen gevoelen, dat zoo weinig over zoo veel niet anders dan doodoppervlakkig zijn kan, en hoogstens als aanleiding tot verder nadenken en onderzoek kan aangemerkt worden. Nieuws hebben wij er niet veel in aangetroffen, en daar, waar ons eene ons vreemde opmerking trof, vonden wij zoo weinig ontwikkeling en proef van gedaan onderzoek, dat wij niet wisten, wat wij voor hadden, of eene los daarheen geworpen meening, of de slotsom van gestreng nadenken en grondige studie. Op zichzelf kunnen wij ons met de meeste zaken en stellingen vrij goed vereenigen. De Schrijver, die zich onder den verdichten naam schijnt te willen verbergen, welke op den titel gevonden wordt, meent het blijkbaar goed met christus den Heer, en ziet in zijn Evangelie, onbevooroordeeld onderzocht en van menschelijke bijvoegselen ontdaan, eene kracht Gods tot zaligheid; waarom wij zijnen arbeid om geest en strekking, meer dan om grondigen inhoud, mogen aanprijzen.


De Protestantsche Zendelingen onder de Heidenen. Tijdschrift, No. I. Te Rotterdam, bij M. Wijt en Zonen. 1842. In gr. 8vo. VI en 76 bl. f : - 60.

Met een enkel woord willen wij het doel en de strekking van dit Tijdschrift aankondigen, waarvan ons echter slechts een enkel stuk is ter hand gekomen. In verschillende landen komen er geregeld Tijdschriften uit, die de werkzaamheden der Protestantsche Zendelinggenootschappen aan het belangstellende publiek mededeelen. Het Nederlandsche Ge-
{==264==} {>>pagina-aanduiding<<}
nootschap wenschte iets soortgelijks in ons vaderland te zien gebeuren. De Maandberigten, door hetzelve uitgegeven, behelzen wel van tijd tot tijd algemeene berigten, maar bepalen zich toch grootendeels tot de werkzaamheden onzer eigene Zendelingen. De Heer fangman, Predikant te Leiden, daartoe van vele kanten aangespoord, tracht nu door de uitgave van het hier aangekondigde werk aan dit verlangen te voldoen. Het Tijdschrift zal bevatten: berigten aangaande de landen en volken, onder welke de verschillende zendelingen werkzaam zijn, berigten van die werkzaamheden, levensberigten van uitstekende zendelingen, stukken met de zendelingszaak in verband staande, beoordeelingen van geschriften, daartoe betrekkelijk, en mededeelingen en opmerkingen der zendelingen, voor zooveel die minder geschikt zijn, om in de Maandberigten te worden opgenomen.
Dit eerste stukje bevat onderscheidene opstellen, die als proeven kunnen dienen. Ter algemeene inleiding als 't ware strekt het eerste, wat wij hier vinden: Het werk der Zendelinggenootschappen, eene zaak aller belangstelling en deelneming waardig. Met genoegen las Ref. ook het tweede stukje: Wat onze voorvaderen gedaan hebben tot uitbreiding van het Euangelie onder de Heidenen. De berigten vervolgens over Ceylon, Zuid-Afrika en Madagascar voldoen geheel aan de strekking van dit Tijdschrift. Spaarzaam zij de Redactie met het opnemen van anecdoten, gelijk b.v. die, getiteld Liefdegave van een' Neger, waarin Rec. althans niet gevoelt, wat het tot de zaak doet, dat de man maar één been had.
Door belangrijke bijdragen zal dit Tijdschrift nuttig kunnen zijn, om de aandacht van velen op de zendelingszaak te vestigen. Wij hopen, dat het daartoe met onpartijdigheid en waarheidsliefde zal worden geschreven, en ook door onderzoek zal medewerken, om de gebreken, die, gelijk ieder menschelijk werk, zoo ook met name de inrigting en werkzaamheden der zendelingen en der Zendelinggenootschappen aankleven, zooveel mogelijk te verbeteren. Wij wenschen den Redacteur lust en kracht, en ook aanmoediging en medewerking, en hopen met hem, dat ook deze onderneming door den Heer der Kerke gezegend worde, om de belangstelling in de zaak der uitbreiding van het Evangelie op te wekken en te verlevendigen.
Druk en uitvoering verdienen allen lof.



{==265==} {>>pagina-aanduiding<<}

Academisch Legaat van een oud Student. Te Utrecht, bij C. van der Post. 1842. In kl. 8vo. X en 72 bl. f : - 80.

Voor het grootste gedeelte bevat dit stukje particulariteiten en piquanteriën op sommige gebreken der Utrechtsche Hoogleeraren en Studenten, niet zonder bijtend vernuft voorgedragen, en welligt voor den tegenwoordigen Akademieburger niet onbehagelijk, maar voor het grootere publiek van weinig belang. De beide brieven van een Oud-Student aan zijn' neef zijn rijk aan waarheid, en allen jongen Studenten aan te bevelen, als proeve, hoe echte akademische gezindheid zich met eene zedelijke rigting kan vereenigen. - Uit het woordenboek voor Studenten nemen wij het volgende over: Dissertaties. Hoe groot is Jantjen? O zóó groot! - Ongeloof: Een groot zeil, dat men inhaalt, als het begint te stormen, uit vreeze van omslaan. - Studentikositeit. Meestal een' ledig vat, dat men over de straten rolt, om geraas te maken, en waar de vrouwen en kinderen magtig bang voor zijn. - De doorgaande toon van het boeksken is bitter. De Schrijver is toch geen miskend Genie?


Leerboek der Verloskunde voor Vroedvrouwen, naar het met de groote gouden medailje in Pruissen bekroonde Hoogduitsche werk van Dr. W. Plath, Pract. Geneesheer en Onderwijzer der Vroedvrouwen te Hamburg. Met 20 Platen. Te Groningen, bij J. Römelingh. 1842. In gr. 8vo. 216 bl. f 3-60.


Onderrigtingen wegens de Zwangerschap, de Verlossing en het Kraambed, in Brieven van een' Geneesheer aan eene aanzienlijke gehuwde Vrouw. Naar het Hoogduitsch van Joseph Mayer, Med. Dr. en Vroedmeester te Berlijn. Te 's Gravenhage, bij J.M. van 't Haaff. 1842. In kl. 8vo. 61 bl. f : - 65.

Het doel van het laatst vermelde boekje is, om jonge vrouwen, welke zich in gezegende omstandigheden bevinden, goeden raad mede te deelen. Een arts tracht hier eene moeder, die niet zelden reeds gestorven is, of den minder kun-
{==266==} {>>pagina-aanduiding<<}
digen echtgenoot te vervangen, in elk geval de vrouw, welke uit schroomvalligheid teruggehouden wordt haren Arts te raadplegen, te gemoet te komen.
Dr. j. mayer heeft, volgens den Vertaler, zich op zulk eene kiesche wijze van zijne taak gekweten, dat zijn werk in Duitschland algemeen bijval gevonden heeft. Daardoor is de Vertaler aangemoedigd geworden, ook de Nederlandsche vrouwen, die zulks zouden begeeren en behoeven, met dezen arbeid van Dr. mayer bekend te maken. Kieschheid verbiedt ons, in dit Tijdschrift deze onderrigtingen verder te ontleden. Wij willen er alleen dit van zeggen, dat wij den inhoud grootendeels meer geschikt oordeelen, om Vroedvrouwen tot eene oppervlakkige onderrigting te strekken. Wat eigenlijke raadgevingen aan vrouwen betreft, hadden zij in eenen geheel anderen vorm kunnen gegoten worden en zouden dan meer doel getroffen hebben. Over het algemeen genomen had dit boekje onvertaald kunnen blijven; men zoude er niets bij verloren hebben.
Wederhield ons de kieschheid, meer in bijzonderheden te treden aangaande de vermelde Onderrigtingen, wij worden nog meer teruggehouden dit omtrent een Verloskundig Handboek te doen. Wij willen er alleen van zeggen, dat het geschreven werd ten gevolge van eene door de regering van Pruissen gedane uitnoodiging, om een doelmatig Handboek voor Vroedvrouwen te verkrijgen. Het bekroonde werk van Dr. j.h. schmidt (*) kwam den Vertaler te uitgebreid, te kostbaar voor. Hij heeft er echter gebruik van gemaakt.

{==267==} {>>pagina-aanduiding<<}
Zijn werk schijnt dus niet doorgaande vertaling te zijn. Wat er van zij, de stijl had beter kunnen wezen en het geheel nog meer vereenvoudigd worden. Over het algemeen kan het echter eene nuttige strekking hebben en tot handleiding voor onze Vroedvrouwen strekken, tot wier opleiding nog zoo veel vereischt wordt, om beter te zijn, dan zij thans is.





Verhandeling over de besmettelijke Longziekte van het Rundvee en de maatregelen en middelen om dezelve af te weren en te stuiten. Door J. van Hertum, 1ste Provinciale en Rijks Vee-Arts der 1ste klasse, enz. te Middelburg. Tweede en veel vermeerderde druk. Te Zierikzee, bij P. de Looze. 1842. In gr. 8vo. VIII en 128 bl. f 1-20.

Deze Verhandeling schijnt een gunstiger lot dan vele andere te beurt gevallen te zijn. Zij is herdrukt en op een en ander punt door den Schrijver uitgebreid. In de Boekbeschouwing van het jaar 1839, No. X, bl. 424, viel haar eene aanprijzende beoordeeling ten deel. Wij willen het daarbij laten berusten, dewijl de Verhandeling voor het grootste gedeelte onveranderd overgedrukt is. Men vindt intusschen een en ander bijvoegsel bl. 5 en 14, en vooral meer uitgebreide op bl. 47-65, 73-76, 102-114 en op het einde. De meer uitvoerige bijvoegsels hebben vooral ten doel, de besmettelijkheid der ziekte te staven, en een bewijs te leveren, dat de smetstof, bij deze ziekte ontwikkeld wordende, door verschillende omstandigheden ook naar de meest afgelegene oorden eens lands kan worden overgebragt. - Op de verdeeling en behandeling der longziekte volgens eene sthenische en asthenische wijze van zien zoude veel aan te merken zijn, en beter ware ook hier eene meer met de natuurkunde overeenstemmende verdeeling gevolgd. Het denkbeeld van sthenie en asthenie kan ook nu nog, niet wèl begrepen, tot zeer verkeerde gevolgtrekkingen leiden.
Dat door den Heer van hertum voor anderen nog iets te doen overgelaten is, blijkt uit de Prijsvragen, door de Haarlemsche Maatschappij en het Geneeskundig Genootschap te Hoorn uitgeschreven. Mogen zij gunstige uitkomsten ten gevolge hebben en ons land van eene ware plaag verlost wor-
{==268==} {>>pagina-aanduiding<<}
den, welke reeds vele verwoestingen heeft aangeregt en nog blijft aanregten!





Handboek voor de Vaderlandsche Landhuishoudkunde. Door C.A. Bergsma, Hoogleeraar te Utrecht. Te Utrecht, bij J.G. van Terveen en Zoon. 1842. In gr. 8vo. 749 bl. f 6-20.

De Hoogleeraar bergsma geeft in het voor ons liggend werk een volledig Handboek der Landhuishoudkunde, bepaaldelijk met toepassing op ons vaderland. Onze litteratuur in die wetenschap is nog tamelijk beperkt, en nevens het meer beknopte Handboek van uilkens kan dus het werk van den Utrechtschen Hoogleeraar niet overbodig worden geacht. Het plan der behandeling is het volgende: I. Hoofdstuk. Over de grondsoorten, bl. 7-41. II. Hoofdstuk. Over de verbetering der gronden, bl. 42-63. III. Hoofdstuk. Over de bewerking van den grond, bl. 64-77. IV. Hoofdstuk. Over den plantenbouw in het algemeen, bl. 78-142. V. Hoofdstuk. Over den plantenbouw in het bijzonder, bl. 143-412. VI. Hoofdstuk. Over de landbouwstelsels, bl. 412-438. (Tot zoo ver loopt het eerste Stuk, reeds in 1841 in het licht gegeven en met een' bijzonderen titel en eene voorrede voorzien, die echter door eene andere voorrede en algemeenen titel, welke bij het tweede Stuk gevoegd zijn, moeten vervangen worden.) VII. Hoofdstuk. Over de veeteelt in het algemeen, bl. 439-453. VIII. Hoofdstuk. Over de veeteelt in het bijzonder, bl. 454-716. IX. Hoofdstuk. Over de inrigting, de huishouding en het bestuur, bl. 717-749. Deze verdeeling en orde van behandeling is geleidelijk en gepast. Tegen de bijzondere behandeling van enkele zaken zouden wij daarentegen wel eenige bedenkingen kunnen in het midden brengen. 't Geen ons daarin minder beviel, is veelligt een gevolg van het minbepaalde van het eigenlijk doel, dat de Schrijver bij het opstellen van zijn werk voor oogen had. Wetenschappelijk onderwijs in de Landhuishoudkunde wordt bij ons niet dan op de Hoogescholen gegeven. Intusschen mag men betwijfelen, of Hoogescholen wel de geschiktste plaatsen voor dat onderwijs zijn. Diegenen, welke de Hoogescholen in ons vaderland bezoeken, doen dit grootendeels, om in eene der drie faculteiten, welke tot eenen bepaalden stand in de maatschappij opleiden, dien akademischen graad

{==269==} {>>pagina-aanduiding<<}
te verkrijgen, waardoor zij tot dien stand geraken kunnen. Het zijn Godgeleerden, Regtsgeleerden en Geneeskundigen. Hierbij voegen zich nog beoefenaars der Oude Letteren, die zich voor onderwijzers op een Gymnasium willen vormen. Beoefenaars der natuurkundige wetenschappen, die zich tot deze uitsluitend bepalen, zijn er zeer weinigen. Onder dezen zouden eigenlijk diegenen moeten zijn, die zich op de Landhuishoudkunde als wetenschap toelegden, doch zij zijn ook onder die weinigen schaars of niet te vinden. Maar daarenboven mist men aan onze Hoogescholen proefboerderijen, waar men proefondervindelijk onderzoeken kan, wat als doelmatige verbetering wordt opgegeven. Het is er dus mede gesteld, alsof men geneeskundigen vormen wilde zonder ziekenzalen. In Utrecht bezit men zekerlijk een uitgebreid kabinet van landbouw - werktuigen, en zulke verzamelingen ontbreken ook wel aan onze twee andere Hoogescholen niet; maar dit is niet voldoende. Vandaar dat het onderwijs in de Landhuishoudkunde aan Hoogescholen veel te wenschen overlaat. De Schrijver erkent dit zelf in zijne (tweede) voorrede.
Is nu het werk van den Hoogleeraar bergsma tot handleiding bij zijne lessen vooral ingerigt? Dat hij het met dit doel geschreven heeft, schijnt uit de voorrede, bij het eerste Stuk gevoegd, te volgen; in de latere voorrede schijnt het, dat hij zich een ruimer doel heeft voorgesteld. Hij spreekt daar van de verspreiding van nuttige boeken over die wetenschap, als een middel om de beoefening derzelve te bevorderen. Niemand zal dit ontkennen; weinigen ook zullen er gevonden worden, zoo wij vertrouwen, die verblind genoeg zijn zullen, om den gewigtigen en voordeeligen invloed, dien goede theoretische kennis op praktijk hebben moet, te willen loochenen. Maar wij mogen het betwijfelen, of voor landbouwers, ook al is hun verstand tamelijk ontwikkeld, wanneer zij overigens geene wetenschappelijke opleiding gehad hebben, het boek van den Heer bergsma regt bruikbaar zijn zal. Reeds bij den aanvang hooren zij van eigendommelijke zwaarte, van kieselzuur, van zuurstof enz., alle woorden, waaraan zij geenen of veelligt een' zeer verkeerden zin zullen hechten. Bij akademisch onderwijs kan dat alles worden verklaard; maar dan vervalt ook het algemeener doel, dat de Schrijver beoogde. Ook komt het ons voor, dat het boek (hetwelk daarenboven ver is van compres gedrukt te zijn) zonder eenige schade wel voor bekor-
{==270==} {>>pagina-aanduiding<<}
ting vatbaar was. De Schrijver heeft in zijne 1965 § § te veel opgenomen, 't geen nutteloos plaats schijnt te beslaan; b.v. bl. 543: ‘De herdershond moet reeds jong zijnde afgerigt worden; hij moet zijnen meester goed verstaan en op alle teekens naauwkeurig acht geven. Om hem te doen stilstaan roept hij: sta of hou; om hem te laten vooruitgaan: ga; om hem terug te roepen: terug; om hem langs de kudde te laten gaan, om boomen en gewassen te beschermen: langs, en zoo hij om de kudde loopen moet:
om enz.; terwijl hij hem de rigting en plaats, welke hij bedoelt, of met de hand of met den staf aanwijst;’ of op bl. 595, § 1518: ‘Het getal der overige paarden, welke onder den man bereden en tot uitspanning gehouden worden, is zeer gering; deze dragen den naam van rijpaarden,’ en bl. 647, § 1662: ‘De haan is deftig in zijn voorkomen en gang; hij is waakzaam, moedig en oorlogzuchtig. Hij bemint zijne hennen en zorgt voor dezelve, zoodat hij het voedsel, dat hij vindt, gaarne afstaat en niet eet, voordat zij genoegzaam gehad hebben; hij beschermt zijne hennen wanneer zulks noodig is, zoodat hij zich terstond verdedigt, zoodra een andere haan in zijne nabijheid komt.’ Wij zouden dergelijke voorbeelden meer kunnen bijbrengen, en zien niet in, hoe zulke zaken op theorie of praktijk van den landbouw een' gewigtigen en belangrijken invloed hebben. De herder behoeft niet te leeren wat hij zijnen hond toeroepen zal, en de boeren en studenten weten wat een rijpaard is, al wordt er ook geene afzonderlijke § in een Handboek gevoegd, om het hun te vertellen. Doch wij herhalen het, wat wij reeds in den aanvang zeiden: het doel van het werk schijnt niet bepaald genoeg op de behandeling van hetzelve gewerkt te hebben. Ook zoo als het is, kan het echter zijne nuttige werking hebben, en verdient dus over het geheel aangeprezen te worden.





Nieuwste Geschiedenissen van Nederland in jaarlijksche overzigten. (Ook van Europa's toestand.) Door A.J. Lastdrager, Lid der Maatschappij van Nederlandsche Letterkunde te Leiden. 1ste Deel. Met Platen en eene Kaart. Te Amsterdam, bij G.J.A. Beijerinck. 1839. In gr. 8vo. 368 bl. Tweede Deel. 1841. 388 bl. Te zamen f 8-80.


{==271==} {>>pagina-aanduiding<<}

In het voorberigt van het eerste deel geeft de Schrijver verslag van datgene, wat hij zich met dit werk voorstelt. Het schrijven van eene eigenlijk gezegde geschiedenis, kort na de gebeurtenissen zelve, wordt door velen onmogelijk geacht. Anders is het met het verzamelen der bouwstoffen voor zulk eene geschiedenis, eene eenvoudige voorstelling van het gebeurde, eene aanwijzing van werken en vlugschriften, waarin berigten te vinden zijn. In vroegeren tijd schreef men jaarboeken, om als zulke bronnen der geschiedenis voor de toekomst te dienen; nu verkiest men een aaneengeschakeld overzigt boven eene afgebrokene en onzamenhangende bijeenzetting van het gebeurde. Zoo wil de Schrijver dan ook het merkwaardigste, wat het vaderland is wedervaren, uiteenzetten; niet om eene geschiedenis te schrijven, waartoe nog te veel met eenen sluijer is bedekt, maar om het gebeurde te verzamelen. Het eerste deel loopt van October 1830 tot October 1831, het tweede van October 1831 tot October 1832. De Schrijver rekent te behooren tot datgene, wat hem te vermelden staat, 1. hetgeen van buitenslands op Nederland heeft gewerkt, 2. het voorgevallene binnen of bij onze grenzen, 3. de algemeene strekking der adviezen in de tweede kamer der Staten-Generaal, 4. de aanstipping van de koninklijke besluiten, met den toestand des lands in betrekking staande, 5. het belangrijke, wat er gewestelijk of plaatselijk, met opzigt tot kunsten, wetenschappen, middelen van bestaan, enz. heeft plaats gehad.
Rec. is er verre af, zulk eenen arbeid als noodeloos of onbelangrijk af te keuren. Integendeel, bij de moeijelijkheid, die er dikwijls in latere dagen bestaat, om datgene, wat van belang is, op te sporen, acht hij, dat de Heer lastdrager door het aanvaarden zijner taak zich inderdaad verdienstelijk heeft gemaakt, en zich een werk heeft getroost, en bij voortzetting getroosten zal, dat geenszins tot de aangenaamste kan gerekend worden. Veel hangt hier intusschen af van de wijze, waarop dergelijk eene bijeenzameling geschiedt. Zij moet in zeker opzigt slechts refererende, niet beoordeelende wezen; zij moet met groote getrouwheid geschieden, die zich door geene partijdigheid, of laten wij liever zeggen, door geene bijzondere meeningen omtrent de staatkundige gebeurtenissen laat leiden.
Op de wijze, waarop de Heer lastdrager zich van zijne taak gekweten heeft, zijn ons enkele, zoo wij gelooven,

{==272==} {>>pagina-aanduiding<<}
niet ongegronde aanmerkingen voorgekomen, en wij willen deze met een enkel woord mededeelen. Een der eerste betreft de groote uitvoerigheid, waarmede alles is behandeld. Het doel van een werk, als het onderhavige, kan geenszins zijn, om het gebruik van alle andere geschiedkundige, bronnen overbodig te maken, zoodat de toekomstige Geschiedschrijver niets hebbe te doen, dan eenvoudig dit boek naast zich te leggen en daaruit al het noodige te ontleenen. Het moet integendeel een overzigt geven van het gebeurde, met verwijzing naar de bronnen, waar men uitvoerig en in alle bijzonderheden de zaken kan terugvinden. Er behoort ook eene schifting gemaakt te worden tusschen het meerder en minder belangrijke; en, terwijl het eerste natuurlijk eene breedere voorstelling gedoogt en vordert, kan het laatste met kortere woorden worden aangestipt. Het is in deze keuze, dat het oordeel des Schrijvers vooral te pas komt. Hij moet geene zaak onaangeroerd of onaangestipt laten voorbijgaan, maar hij moet ook aan geene meerdere ruimte schenken, dan hare belangrijkheid verdient. Het komt Rec. voor, dat in dit punt nog al eens gezondigd is, en dat er in vele stukken eene noodelooze uitvoerigheid heerscht. Vooral schijnt dit hem het geval te zijn ten opzigte van de wetten, aan de beraadslagingen van de Staten-Generaal onderworpen, en het verslag van die beraadslagingen zelve. Van vele dier voordragten ware het genoeg, ze met enkele woorden te vermelden, zonder in iedere bijzonderheid te treden; en hetzelfde geldt ook van de advijzen der leden. Is het verbeelding of inderdaad zoo, dat de bedenkingen tegen het volhouden van den tegenstand minder uitkomen, dan de verdediging van het stelsel der regering? Doch misschien werkt tot deze meening mede de gedachte aan den rampzaligen toestand, waarin door die zoogenaamde volharding het vaderland is gestort; een toestand, waarvan de gevolgen zich welligt tot de late nakomelingschap zullen uitstrekken, en die door velen onzer
volksvertegenwoordigers reeds vroeg is voorzien, schoon de meerderheid door een jammerlijk bedrogen vertrouwen op de regering zich liet vervoeren, om, ondanks de gewigtigste bedenkingen en bezwaren, de voorgeslagene maatregelen goed te keuren. - Was het (om nog eens op die uitvoerigheid terug te komen) was het ook noodig den tekst der protocollen van de Conferentie hier en daar zoo geheel woordelijk mede te deelen?

{==273==} {>>pagina-aanduiding<<}

Eene andere aanmerking geldt datgene, wat de Schrijver als het eerste punt opgeeft, hetwelk hij moet behandelen, en hetwelk hij in zijn voorberigt aanduidt door te zeggen: hetgeen van buitenslands op Nederland heeft gewerkt. Op den titel vinden wij de woorden: ook van Europa's toestand. Het is hier vooral, dat de Schrijver, zoo het ons voorkomt, geheel buiten de perken is getreden, die hij zich had behooren te stellen, en aan zijn werk niet alleen eene noodelooze omslagtigheid, maar ook eene zonderlinge tweeslagtigheid heeft gegeven. Het spreekt van zelf, dat men, Nederlands nieuwste geschiedenissen schrijvende, niet mag voorbijzien, welken invloed de buitenlandsche aangelegenheden daarop geoefend hebben, en dat alzoo datgene, wat op den toestand des vaderlands heeft gewerkt, hier behoort opgenomen te worden. De Heer lastdrager heeft de zaak echter in een' veel ruimeren, geheel anderen zin genomen. Zonderling was reeds, dat de toestand van Europa en de groote Mogendheden van 1814-1830 in het eerste deel werd geschilderd van bl. 4-77; maar nog veel zonderlinger is het, dat het tweede deel, hetwelk de geschiedenis van Nederland van October 1831 tot October 1832 zal behelzen, in het eerste hoofdstuk een overzigt bevat van de geschiedenis der andere Staten, loopende van bl. 5-184, dat is, wanneer men de Bijlagen er afrekent, de helft van het geheele deel. Op deze wijze gaat het oorspronkelijke doel van het werk in een ander over. Het is niet meer enkel de nieuwste geschiedenis des vaderlands, die behandeld wordt, maar de nieuwste geschiedenis van Europa. Het verband toch, dat er bestaat tusschen het gebeurde in Griekenland en Turkije, in Toskanen en Parma, in Zweden en Noorwegen, en welke landen men meer zou kunnen noemen, en tusschen
datgene, wat in dat jaar in ons land heeft plaats gehad, zal wel uiterst gering zijn. Wilde de Schrijver ook van deze landen de geschiedenis schrijven, dan behoorde dat op gelijken voet te geschieden als van ons vaderland. Had hij alleen het laatste op het oog, dan had hij veel van het andere moeten weglaten. Gelijk het boek nu is zamengesteld, is er of veel te veel of veel te weinig in vermeld. Waartoe ook door zulk eene handelwijze het boek zoo uitgebreid gemaakt en daardoor de kostbaarheid van het geheele werk noodeloos vergroot?
Wat overigens de getrouwheid der mededeeling betreft,

{==274==} {>>pagina-aanduiding<<}
zij komt ons in het algemeen zeer goed voor, ofschoon hier en daar toch dingen niet zijn genoemd, die voor den toekomstigen Geschiedschrijver van belang moeten gerekend worden. Een enkel voorbeeld levere datgene, dat Deel I, bl. 85 en vervolgens, wordt gemeld, waar van de proclamatie van den toenmaligen Prins van oranje wordt gesproken, waarmede deze het bestuur over de oproerige gewesten zou aanvaarden. Daarbij had niet verzwegen moeten worden, wat ten gevolge van dit stuk en over dien stap des Prinsen door den Koning werd afgekondigd. De getrouwheid des verhaals had hier de inlassching ook dezer proclamatie gevorderd, evenzeer als die der andere.
De stijl van dit werk is goed; maar daar is eene zonderlinge en onmiskenbare pedanterie op te merken in de wijze, waarop de Schrijver vermaak schept, om sommige basterdwoorden in het Hollandsch te vertalen; iets, hetgeen onze groote hooft, waarlijk niet tot sieraad van zijnen stijl, heeft beproefd. Zoo moet geschutbende het gebruikelijke woord artillerie, geschutbedienaars artilleristen vervangen. De genie heet bij voorkeur vestingbouwkundigen; de reserve wordt de spaarbende genoemd. Dergelijke kunstenarijen zijn stijf en onbehagelijk; de door het gebruik geijkte woorden zijn veel verkieslijker te achten, dan deze nieuwe, die, tot verduidelijking, de vroeger gebezigde tusschen twee haakjes achter zich moeten voeren.
Of de Heer lastdrager van deze bedenkingen gebruik zal willen of kunnen maken, valt moeijelijk te gissen. Rec. hoopt het, want hij acht de voortzetting van het werk niet onbelangrijk, maar, in het belang van lezers en koopers, bekorting hoogstwenschelijk. De platen hadden meestal wel gemist kunnen worden; zij behooren, dunkt ons, in zulk een boek niet te huis, en munten ook meestal niet bijzonder uit; door het weglaten van dergelijke platen zou men ook in het vervolg het kostbare kunnen verminderen.
Wij bevelen, ten slotte, dit werk gaarne allen aan, die belangstellen, om een overzigt over het gebeurde te bezitten, en hopen, dat een genoegzaam debiet Schrijver en Uitgever tot voortzetting zal aanmoedigen.






Geschiedenis der Stad Hoorn, Hoofdstad van West-Vriesland, gedurende het grootste gedeelte der XVIIde en

{==275==} {>>pagina-aanduiding<<}
XVIIIde Eeuw, of vervolg op Velius Chronijk, beginnende met het jaar 1630. Met Aanteekeningen en Bijlagen uitgegeven door C.A. Abbing. Ph. Theor. Mag. Litt. Hum. Doct. Rector der Latijnsche Scholen. II Deelen. Te Hoorn, bij Gebr. Vermande. 1841, 2. In gr. 8vo. Te zamen 759 bl. f 8-5.

De algemeen geroemde Chronijk van Hoorn van den Hoornschen Geneesheer dirk of theodorus velius, eerst door hem in 1604, doch later verbeterd in 1617 uitgegeven, en na 's mans dood in 1648 en in 1740 nog eens herdrukt, wordt in het werk, dat wij bij dezen aankondigen, op eene waardige wijze vervolgd van 1630 af tot 1773 ingesloten. Terwijl de Rector abbing bezig was met het schrijven van de Beknopte Geschiedenis der Stad Hoorn en der Groote Kerk aldaar tot op den brand, die deze op den 3 Augustus 1838 vernielde, kwamen hem een paar Handschriften in handen, behelzende een onmiddellijk vervolg op de jaarboeken van velius, waarvan het eene liep tot 1773, en het andere voortgezet was tot 1826. Later ontving hij een tweetal andere afschriften van hetzelfde geschrift, op verschillende wijzen vervolgd tot 1798 en 1806. Vervolgens werd hij nog vijf foliobanden magtig, waarin, onder meer, ook een niet zeer uitvoerig vervolg op velius tot 1748 voorkwam; terwijl hem eindelijk nog de gelegenheid gegeven werd, om dergelijke afschriften, in het bezit van Mr. verloren te Utrecht en Mr. van dam van noordeloos te Rotterdam, te vergelijken. Daarenboven stelde laatstgenoemde den Heere abbing eenen 3den druk van velius ter hand, met aanteekeningen van paulus van der meersche, en vergunde de eerste hem uittreksels te maken uit de onder Z.E.G. berustende geslachtlijsten. Door deze en meer andere hulpmiddelen zich in staat gesteld ziende, om aanteekeningen mede te deelen over zaken van vroegeren tijd, en tevens gebeurtenissen van later dagen op te helderen, besloot hij het vervolg op velius te leveren tot 1773, waar het eerste H.S. eindigt, achtende den tijd nog niet gekomen, om ook de voorvallen der volgende
jaren in het licht te stellen. Aan dit besluit hebben wij de onderhavige boekdeelen te danken, waarmede de Heer abbing niet alleen aan zijne stadgenooten eene dienst heeft bewezen, maar ook den pragmatischen geschiedkundige stof tot ernstig nadenken gegeven, daar er

{==276==} {>>pagina-aanduiding<<}
zeer veel in wordt aangetroffen wetenswaardig op zichzelf, zeer veel ook dat belangrijk geacht kan worden voor de geschiedenis van het vaderland.
Het vervolg der Chronijk, met vele aanteekeningen verrijkt, staat als 't ware op zichzelf, en beslaat, met eene doorloopende paginering in beide deelen, 398 bladzijden, eindigende met de vriendschappelijke ontvangst van Prins willem V te Hoorn in 1773. Maar dit vervolg wordt voorafgegaan door eene belangrijke Inleiding van 93 bladz., met 51 bladz. aanteekeningen over de uitgaven van velius Chronijk, de Historie van Enkhuizen, de Chronijk van Medenblik; over Hoornsche geleerden en zeelieden; over kloosters in en bij Hoorn enz. enz. En het wordt opgesloten door 195 bladz. met Literarische en Historische Bijlagen, betreffende velius en zijne familie; de uitgave der Poemata van r. hogerbeets door velius; merkwaardige plaatsen van vroegere Schrijvers en Dichters over Hoorn en Westvriesland; Schilders te Hoorn, Predikanten aldaar; brieven van r. hogerbeets op Loevenstein geschreven enz. enz. enz. Vijf bladz. verbeteringen en ophelderingen volgen nog, en aan het eind staat een alphabetische bladwijzer, die trouwens ook bij zulk een' rijkdom van bont dooreengemengde personen en zaken onmisbaar was.
Voor eene gewone beoordeeling is het onderhavige werk niet vatbaar, en op den vorm vitten willen wij niet. Ofschoon ons natuurlijk niet alles even gewigtig was, en wij ook het geheel liever in een' eenigzins anderen vorm zouden ontvangen hebben, zijn wij geene onbepaalde tegenstanders van Kronijken; want dit hebben zij toch voor boven zamenhangende geschiedenissen, dat men de dingen met zijne eigene oogen ziet, en niet door de te dikwerf gekleurde brillen van anderen. Wie ze onbepaald afkeurt, omdat de tijd der Kronijken voorbij is, hij wekt het vermoeden tegen zich, dat hij zijne bijzondere zienswijze aan anderen wil opdringen, als ware hij een onfeilbaar wegwijzer. Wij danken dus den Heer abbing opregtelijk voor zijnen arbeid, waarmede hij voor de Stad zijner woning een blijvend en sierlijk gedenkteeken heeft opgerigt, waartoe en letter- en steendrukker loffelijk hebben medegewerkt.
Iets willende mededeelen, kiezen wij een gedeelte van eene noot op bladz. 39 der Bijlagen, vermits wij het daar gezegde gaarne onder de oogen zien ook van hen, die dit

{==277==} {>>pagina-aanduiding<<}
werk niet zullen doorlezen: ‘Wenschelijk ware het, dat van de Batavia van junius, thans in zoo vele Bibliotheken gemist, een herdruk gegeven werd, met vergelijking van het Handschrift, op de Koninklijke Bibliotheek te 's Gravenhage berustende, waarvan de Heer a.d. schinkel eene Beschrijving, uit de nagelaten Schriften van Mr. gerard van lennep, vóór weinig tijd uitgaf. Daarbij dienden de beste, duidelijkste en kortste bewijzen voor de geloofwaardigheid van junius, uit de Schriften van meerman, koning, scheltema, a. de vries en anderen getrokken, of in het Latijn overgebragt, gevoegd te worden. Zulk eene uitgave zoude elders waarschijnlijk bestendiger indruk nalaten, dan het overbrengen in verschillende talen van Brochures, die met den tijd verloren of vergeten raken.’


Het lager onderwijs in betrekking tot de Staatsinrigting. Eene beoordeelende beschouwing van het tegenwoordige onderwijs, aanwijzing van de onvermijdelijke noodzakelijkheid om hetzelve te hervormen, en voorstelling van eene uitsluitend vruchtbare leerwijze. Staatslieden ter overweging, Onderwijzers ter behartiging aanbevolen, door Dr. J.B. Graser, in leven Regerings- en Schoolraad te Bayreuth. Uit het Hoogduitsch. IIde Stukje. Te Leyden, bij D. du Mortier en Zoon. 1842. In gr. 8vo. 198 bl. f : - 90.


Denkbeelden nopens de bevordering van nijverheid door onderwijs. Uit het Hoogduitsch van Dr. C.F. Nebenius, Staatsraad, enz. enz. Staatsbelang. Te 's Gravenhage, bij J.M. van 't Haaff. 1842. In gr. 8vo. XIV en 46 bl. f : - 60.

In het tweede stukje van het lager Onderwijs in betrekking tot de Staatsinrigting beschouwt Dr. graser eerst den schadelijken invloed van het (tegenwoordig vooral in Duitschland bestaande) volksschoolwezen op den toestand der burgerlijke zamenleving, en wijt den geest van wederspannigheid, bedilzucht en afgunst, die thans in de maatschappij veelal heerschende is, aan de inrigting van het volksonderwijs. In het bijzonder tracht hij aan te toonen, dat de scholen op het

{==278==} {>>pagina-aanduiding<<}
oude gebruik gevestigd, ontoereikend zijn, om bruikbare staatsburgers, naar de behoefte van onzen tijd, te vormen; dat daarentegen de verlichtingscholen, d.i. bij hem de tijdens het begin van de verlichtingsperiode, omstreeks de Fransche Staatsomwenteling van 1789, en vele der vervolgens gestichte scholen, waarin men begrippen zoekt in te boezemen van God, Mensch, Natuur, Getal, Maat en Spraak, de hoofden meer verwarren, dan dat zij de kinderen tot nuttige leden der maatschappij opleiden; terwijl overigens de verschillende wijzen, om de kundigheden mede te deelen, b.v. die in de Belgische en de Lancastersche scholen, de klankmethode enz. slechts onderscheidene vormen zijn, die tot den aard en de strekking van het onderwijs zelf in geen wezenlijk verband staan. En wat de denkoefeningsscholen aangaat, waardoor de Schrijver de zoodanige verstaat, waar men, in den geest van pestalozzi, zich minder toelegt, om eene menigte van allerhande kundigheden in te prenten, maar meer om het denkvermogen zelf te scherpen; deze scholen schijnen hem de leerlingen te trotsch te maken op de kracht van hun verstand, hen steeds te doen streven om ieder te noodzaken hun in alles gelijk te geven, en eindelijk hunne bedilzucht aan te wakkeren. Hij wil derhalve, in plaats van het onderwijs, op elke dezer drie soorten van scholen, (zie bl. 161) een onderwijs, hetwelk deze drie gewigtige, hoogst schadelijke, en voor de hoogere belangen zeer gevaarlijke gebreken vermijdt, ja veeleer de menschen daartegen in veiligheid stelt, en tot eene gewenschte stemming en gezindheid brengt, ja brengen moet.
Tot zoo ver gaat des Schrijvers vierde beschouwing. De vijfde betoogt het ongenoegzame van de tusschenkomst, zoo wel van het burgerlijk als van het kerkelijk gezag, buiten het onderwijs; en leidt tot de gevolgtrekking, dat wij behoefte hebben aan een onderwijs, hetwelk er zich in deszelfs aanvang op toelegt, om den mensch, door het aanschouwen van zichzelven in vergelijking met de natuur, tot God op te leiden; een onderwijs, hetwelk, in de verdere ontwikkeling en uitbreiding der kundigheden, alles onder het oogpunt stelt van het Goddelijke enz, (bl. 195-197.)
In eene volgende beschouwing zullen wij vernemen, welke de aard en de wijze zijn van dat door den Schrijver verlangde onderwijs. Tot nog toe is er ons veel duisters in zijn stelsel. Wij begrijpen gemakkelijk wat hij afkeurt, maar kunnen

{==279==} {>>pagina-aanduiding<<}
nog niet vatten wat hij er voor in de plaats wil stellen. Derhalve zullen wij ons oordeel daarover nog opschorten.
De denkbeelden, nopens de bevordering van de Nijverheid door het Onderwijs, zijn naar het Hoogduitsch van Dr. nebenius vertaald, ten einde de voorgenomene oprigting der Koninklijke Akademie (voor het onderwijs in alles wat industrie enz. betreft) smakelijk te maken. Nebenius toont aan, hoe eene natie verarmen moet, die in de kunsten der nijverheid bij hare naburen ten achtere geraakt; hoe noodig het dus is, te zorgen, dat de bevolking in de beoefening dier kunsten met die van andere landen kunne wedijveren, en hoe onmisbaar, om dat doel te bereiken, het wetenschappelijk onderrigt is. Hij besluit aldus: ‘De zorg voor hoogere wetenschappelijke en technische opleiding der nijvere klassen verschaft aan de maatschappij niet alleen kostbare voordeelen, maar bevredigt tevens den eisch der billijkheid en regtvaardigheid. Deze wordt op eene ergerlijke wijze miskend, waar men deze zorg verzuimt, en met milde hand alleen de Inrigtingen voor eene geleerde opleiding ondersteunt. Heeft de maatschappij bij de bedoelingen, waarvoor deze laatste Inrigtingen gesticht zijn, te veel belang, dan dat men derzelver oprigting en onderhoud aan bijzondere ondernemingen zou kunnen overlaten, en is er inderdaad geen twijfel aan, dat, in den tegenwoordigen toestand der maatschappij, de medewerking van het algemeen vereischt wordt tot eene zekere en bevredigende bereiking dier bedoelingen, door middel der stichting van die openbare Inrigtingen, zoo geldt beide ook van de Inrigtingen voor het hooger technisch onderwijs.’
In het algemeen kunnen wij ons met de inzigten des oorspronkelijken Schrijvers wel vereenigen, en erkennen wij, dat de vertaling van dit werkje zeer geschikt is, om tot het voorgestelde doel bevorderlijk te zijn.






Maria Magdalena; en andere Gedichten door J.J.L. ten Kate. Te Haarlem, bij A.C. Kruseman. 1842. In 12mo. 116 bl. f 1-75.


Zangen des Tijds. Poëzij voor mijn Vaderland. Door J.J.L. ten Kate. Te Utrecht, bij J.G. Andriessen. 1841. In gr. 8vo. 91 bl. f 2 - :



{==280==} {>>pagina-aanduiding<<}
Thomas Chatterton. Een Gedicht door J.J.L. ten Kate. Te Utrecht, bij Kemink en Zoon. 1842. In gr. 8vo. IV en 98 bl. f 2-80.


Habakuks Prophecy. In dichtmaat overgebracht door J.J.L. ten Kate. Te Utrecht, bij Kemink en Zoon. 1842. In gr. 8vo. V en 41 bl. f 1 - :

Wij voegen deze bundels van denzelfden Dichter bijeen, die zijne uitgegeven werken met zulk eene snelheid elkander doet opvolgen, dat hij, indien hij zoo voortgaat, in aantal van dichtbundels weldra al zijne voorgangers zal hebben overtroffen. Hij schijnt ons evenwel nu eenige rust te beloven, en verzekert, dat de eerste periode van zijne dichterlijke loopbaan thans gesloten is. Wij zullen het gelooven, als er eens een paar jaar verloopen, zonder dat wij nieuwe bundels ontvangen.
Die, tot wier aankondiging Rec. zich thans nederzet, zijn van zeer onderscheiden aard en ook van zeer onderscheidene waarde. Zonder aarzelen zouden wij de voorkeur geven aan het eerste bundeltje, dat op den linnen band ook den titel draagt van: Poëzij voor Hollands Schoonen, en dat door keurige uitvoering een behagelijk geschenk voor het schoone geslacht mag worden genoemd. Het grootste stuk, en dat ook eigenlijk de waarde aan het geheel geeft, is Maria Magdalena. Het is eene poëtische behandeling der geschiedenis van de boetvaardige zondares. Rec. zal niet ontkennen, dat het hem altijd hindert, wanneer hij de edele en vrome maria magdalena, een der schoone karakters uit de geschiedenis des Heeren, met de boetvaardige zondaresse ziet verward. In de Roomsche kerk is dat algemeen aangenomen, en onder de schilders niet minder. Doch den Heer ten kate kan het niet onbekend zijn, dat er voor dit gevoelen geen de minste grond bestaat, ja, dat het stellig eene onwaarheid is. Wij hadden daarom wel gewenscht, dat hij niet dat afgesleten gevoelen had behouden en maria van Magdala niet tot de heldin van zijn verhaal had gekozen. Wij zien volstrekt niet in, dat eenige poëtische drang daartoe zou noodzaken; het verhaal wordt er niet treffender door, omdat de zondares hier dezen naam draagt in plaats van elken anderen, en het wil er bij Rec. maar niet in, dat het vrij zou staan, den naam van de edele maria magda-
{==281==} {>>pagina-aanduiding<<}
lena te misbruiken, om in haar eene vreeselijk diep gevallene, schoon dan ook met berouw teruggekeerde zondares te schilderen.
Doch wij willen dit vergeten en des Dichters beroep op het algemeene gebruik laten gelden. En dan erkennen wij gaarne, dat dit dichtstuk ons voorkomt, onder de beste van ten kate te mogen worden gerangschikt. Reeds de aanvang is gelukkig. De beschrijving van den stillen avond aan het meer Gennezareth, waar maria met diep berouw en droefheid nederzit, heeft eene statigheid en ernst, die voor het onderwerp des gedichts goed passen. Even zoo is het met den overgang tot hare geschiedenis. Tot proeve eenige regels, die ook den versbouw van dit dichtstuk kenschetsen:

't Is Magdalene. 
O zy was diep gevallen! 
Beklaagt haar, maar veracht haar niet! Wij allen 
Zijn kinderen der zwakheid, en zoo licht 
Gevoelen wij, eer ons verblind gezicht 
Den afgrond ziet, die onder bloemgyrlanden, 
Waarmeê hem de verraderlijke randen 
Omstrengeld zijn, de kaken openspart, 
De voeten in den valstrik reeds verward, 
En leggen wij, bedwelmd en zwijmeldronken, 
Verloren in de diepte neêrgezonken. 
Het argloos hart in onbepaalden gloed, 
Ontfanklijk voor elke' indruk, dien 't ontmoet, 
Gedreven door een smachtend zielsverlangen, 
Dat rondgrijpt, en, daar 't voedsel moet ontfangen, 
Zich blindelings aan 't eerste voorwerp hecht; 
Vreemd aan de list der slange, maar oprecht 
Gelijk de duif, vol onvervulbre wenschen 
En droomen, met ons zelven en de menschen 
Nog onbekend, onze eigen onderdaan (?) 
Een mastloos (?) scheepje op 's levens oceaan 
Nog onbewust van storm en onweêrsvlagen, 
Zoo treden wy in d' opgang onzer dagen 
De wareld in. O wel ons, zoo ons dan 
Die loots geleidt, die enkel leiden kan, 
En wy, ontsnapt aan de ongenâ der baren, 
Na kalme jeugd de haven binnen varen. 


De schildering van hare onschuld, van haren val, gedurig

{==282==} {>>pagina-aanduiding<<}
dieper' en dieper' val, van haar berouw en haar voornemen, om den Heiland te zoeken, is insgelijks rijk aan vele schoone, echt dichterlijke stukken. Er zijn ook daar wel woorden en uitdrukkingen, gelijk in het zoo even aangehaalde stuk, waarbij wij een vraagteeken zouden zetten, maar het geheel is toch wezenlijk fraai, en wij willen nog een paar proeven laten volgen, beide den wellusteling en zijn offer geldende:

Want o, 't geldt hier geen lichaam, dat, ontstaan 
Uit sterflijk stof, tot stof weer zal vergaan. 
Neen, meer, een ziel, een onverganklijk wezen, 
Staat hier op 't spel! een ziel, die licht na dezen 
't Hozanna had gejubeld voor Gods throon, 
Maar ach, die nu misschien een' jubeltoon 
Der hel ontlokt, als zy, door smart krankzinnig, 
Der Godheid vloekt, wier liefde ze eens zoo innig 
Heeft opgezocht, den hemel schendt en smaadt, 
Zich zinneloos den daemon van het kwaad 
Ten offer geeft, en licht, voor God verloren, 
Voor de eeuwigheid der helle toe zal hooren! 
O, denk hier aan, wellustling, die den gloed 
Der vuigste tocht in 't zengend (?) harte voedt. 
O, denk hieraan, en durft gij 't, werp uw strikken 
Dan loerende uit, en koop voor oogenblikken 
Van wuft genot, dat als het schuim der zee 
In damp verstuift, een eindloos boezemwee! 


Het zou ons verwonderen, indien deze regels geenen bijval vonden, gelijk ook de volgende:

Ducht 
Onmenschlijkheid van de ijzren woekerzucht, 
Vervolging van door valschen nijd verblinden, 
Ontveinsd verraad van huichelende vrinden, 
Godslastring van den wilden Renegaat, 
Roof van den dief, en sluikmoord van den haat, 
Maar van den slaaf der wellust - alles samen! 
Zijn logenbeê spreekt luide God het Amen, 
Terwijl zijn blik een prooi belonkt: - hy hakt 
Den boomstam om zijn vruchten neêr en knakt 
Den gantschen struik om éénen knop, - zijn kennis 
Is boosheid, en zijn willen - heiligschennis; - 
De tranen, die de lijdende armoê schreit, 

{==283==} {>>pagina-aanduiding<<}

Zijn prikkels voor zijn woeste zinlijkheid. 
Hy wil, hy zoekt, hy mint niets - dan zichzelven! 
Hy schandvlekt de gewijde tempelwelven, 
Waar hy zijn buit psalmzingende bejaagt; 
De godsdienst is de mantel dien hy draagt 
Om de onschuld in zijn plooien te verstikken; 
Geen Seraf zelfs zou hem terug doen schrikken; 
Hy zou zijn God verkoopen, en de zon 
Uitblusschen, zoo 't zijn hartstocht stillen kon; 
Een boetedoende in 't midden van heur bidden, 
Een vrouwenlijk, ontvlamt zijn lust! ja midden 
In d' ondergang der schepping zou zijn hand 
Nog grijpen naar een stervende offerand! 


Doch wij willen niet meer uitschrijven. Wij wenschen het bevallige boekje in vele handen, en nemen de kleinere stukjes, ofschoon meestal minder beduidende, op den koop toe.
Met verdriet wenden wij ons tot den tweeden bundel: Zangen des tijds. Het is weder een van die dichtbundels, waarin de geest van dichterlijke aanmatiging, van geestelijken hoogmoed en van laffe vorstenvleijerij op elke bladzijde doorstraalt, waarin een toon wordt aangeslagen, die den nog jeugdigen zanger weinig voegt, en die een naklank is van de toonen, vroeger aan de ontevredenheid van bilderdijk ontlokt. Wij betreurden die geestgesteldheid in den grooten Dichter, maar wij ergeren ons aan den toon, dien hier een jong mensch aanneemt. Overigens weten wij hem geen beter loon voor deze Zangen des tijds toe te wenschen, dan dat de Koning, een josua voor ons Kanaän, gelijk de Dichter zegt, bl. 5, hem bij de eerste gelegenheid het ridderkruis van den Nederlandschen leeuw toezende; hij heeft het rijkelijk verdiend, door al de lofverzen op het koninklijke geslacht in dezen bundel.
Wij stappen van No. 2 af en wenden ons tot het derde stuk: Thomas Chatterton getiteld. Wien is de naam van dezen ongelukkige onbekend? Als achttienjarig jongeling, had hij reeds eene hoogte des roems bereikt, die aan weinigen ten deel valt, en had ook met het ongeluk te worstelen gehad, gelijk slechts weinigen daartoe worden geroepen. Hij was tegen de slagen des lots niet bestand, en toen honger en gebrek hem aangrijnsden, maakte hij een einde aan zijn leven. Zijn lot heeft het onderwerp opgeleverd van vele

{==284==} {>>pagina-aanduiding<<}
klagten over miskenning van het genie, over den ondank eener koude en baatzuchtige wereld, die het niet weet te schatten en van gebrek laat omkomen. Over het algemeen zeer ten onregte, gelooven wij. Het is niet waar, dat de maatschappij geroepen is, elken jongeling, die zich aan poëzij wil overgeven, te vieren en te onderhouden. Het leven eischt werkzaamheid, en deze eisch mag om geene gewaande dichterroeping worden voorbijgezien. Het genie van chatterton daarenboven was van zeer zonderlingen aard, had eene ziekelijkheid, die geene aanmoediging verdiende, en putte zich uit in monnikenwerk, dat beneden de waardigheid van het echte genie was. Het is bekend, dat hij zijne gedichten opstelde in den stijl en de taal van de veertiende en vijftiende eeuw. Was dat geen jammerlijk misbruiken van zijne schoone gaven? Waren dan de latere eeuwen voorbijgegaan, zonder dat zij vorderingen in kennis en wetenschap, ontwikkeling van taal en denkbeelden hadden medegebragt? Was het de taak van den waarachtigen Dichter, om zijne tijdgenooten tot die eeuwen terug te voeren, en afstand te doen van alles, wat zij hadden opgeleverd? Was de vervaardiging van chatterton's gedichten niet een kunstwerk, dat men om de moeijelijkheid mogt bewonderen, maar dat de echte goede smaak onmogelijk kon goedkeuren; waarover men zich eer moest bedroeven, als eene beklagenswaardige afdwaling van een genie, dat daardoor zijne krachten verspilde aan eenen arbeid, voor weinige taalgeleerden toegankelijk, voor het algemeen volstrekt nutteloos? En heeft men zich te beklagen, dat de maatschappij den man niet met opene armen ontving, die, zoo wij de waarheid zullen zeggen, zijne gaven doelloos verkwistte? Wij zijn niet genegen, om de overmatige aanspraken te laten gelden, die onze Dichters meenen te mogen maken, noch om hun den verbazend hoogen rang toe te kennen, waarop zij zichzelven met onuitstaanbare verwatenheid plaatsen. Maar zoo die al aan een'
hunner toekwam, voorzeker niet aan hem, die, bewijzende, welke heerlijke vermogens hem geschonken waren, die vermogens tot een grootendeels ijdel kunstwerk besteedde en daarmede nutteloos verspilde, afstand doende van alle hulpmiddelen, welke de vordering in kennis en beschaving, in taal en denkbeelden, van verscheidene eeuwen aan de hand gaven. Van denzulken althans valt niet te zeggen, wat hier chatterton in den mond wordt gelegd, en

{==285==} {>>pagina-aanduiding<<}
wat met niet weinig bombast ons eenig denkbeeld moet geven van de hooge waardigheid des Dichters: Bl. 23:

Hy is 't, die u als zendling van omhoog 
In 't aanschijn treedt, om u aan 't kwaad te ontrukken, 
Opdat uw voet het pad der braafheid drukken, 
Uw blik van 't licht der godsvrucht stralen moog. 
Hy is de schuts der waarheid en van 't recht, 
De boetheraut, die ingaat tot de woning 
Der vorsten en hun schuldboek openlegt (*), 
De nathan, die tot elken david zegt: 
‘Stort op 't gezicht: die man zijt gy, o Koning!’ 
De lichtwolk en de gouden vuurpylaar 
Der woesteny; de moses, wiens gebeden 
Den mannadaauw doen drupplen naar beneden; 
De daniël van elken baltzazaar, 
Die 't ernstig oog naar de Almacht opgeheven, 
Als ziener hem de prophecy verklaart, 
Onleesbaar voor de volkeren der aard 
Door geestenhand in vlammen neêrgeschreven, 
De josua, die door de wildernis 
Uw leidsman naar 't beloofde Kanân is. 


Doch chatterton is, volgens des Dichters eigene betuiging, hem in dit stuk weinig meer, dan een naam, een type, een symbool, unus ex multis; zijn doel was ‘de ongenoegzaamheid van den genie zonder vast geloof, van de hoogste geestbegaafdheid zonder door een werkdadig Christendom positief gemaakt gevoel (?) te schilderen;’ ‘voor wie mijn bedoeling recht vat,’ zegt hij, ‘is alzoo deze mijn chatterton in vele opzigten als een vervolg van mijn ahasverus te beschouwen: Ahasverus was de ongeloovige in opstand tegen God, chatterton is de niet genoeg geloovige, bezwijkende in den strijd.’ Dat zijn fraaije woorden, gemakkelijk daar nedergeschreven; maar het is eene veel moeijelijker taak, het denkbeeld zelf uit te werken. Het komt Rec. voor, dat de Dichter zich zelven niet heeft afgevraagd, wat daartoe werd gevorderd, dat hij bij het vervaardigen van zijn gedicht vergeten heeft, dat chatterton hem een type moest zijn, en dat chatterton - chat-
{==286==} {>>pagina-aanduiding<<}
terton is gebleven. Het zijn vloeijende verzen, waarin de Dichter klaagt over miskenning, het gewone deel van den zanger, waarin hij zich verdiept in het verledene, waarin hij spreekt over zijn voornemen van zelfsmoord; maar het is niet de niet genoeg geloovige, bezwijkende in den strijd. Waar is dat denkbeeld in het gedicht ontwikkeld? Of moet men dat daaruit opmaken, dat de naam van christus er niet in genoemd wordt? De strijd tusschen geloof en ongeloof had moeten uitkomen. Met al de fraaije woorden, die hier worden gebezigd, beweegt zich het gedicht toch eigenlijk slechts op de oppervlakte; het dringt niet door, het ontleedt de gewaarwordingen der ziele niet; het doet het wankelen des geloofs niet kennen; het is niet het genie in strijd met het geloof; het zijn fraaije woorden,
dichterlijke beschrijvingen; maar het mist de diepte, die het onderwerp, door den Dichter zelven opgegeven, hebben moest. Bij de beschrijving van den Dichter, waaruit Rec. zoo even eenige regelen mededeelde, en die chatterton later ook op zichzelven toepast, heet het:

De Bijbel is zijn' vlammende oorlogsdegen, 
Zijn strijdlans God! 


Hij zegt zelf:

En hoop ik nog, 't is niet op 't sterflijk leven, 
't Is op Uw liefde, Uw heilgenade, o God. 


Overal is het zulk een godsdienstige toon, dien zijne woorden ademen; wat bedoelt dan toch de Dichter met dat ongenoegzame geloof? Is het alleen dit, dat hij toch den last des levens niet kan dragen? Maar het: waarom niet? vindt hier geene oplossing. Als behandeling van het voorgestelde onderwerp laat dit dichtstuk dus geheel onbevredigd. Dit neemt intusschen niet weg, dat er ook hier fraaije plaatsen worden gevonden, en Rec. wil er, als een staaltje, eene enkele van overschrijven, waarin het hem voorkomt, dat veel gevoel is, al is er ook een enkele regel in, dien men zou willen missen. Het is een gedeelte van chatterton's herdenken aan den dood zijns vaders:

'k Herinner 't my, hoe 'k schrikte voor de boden 
Des grafs, en my verheugde, toen het lijk, 

{==287==} {>>pagina-aanduiding<<}

My altijd nog een slapende gelijk, 
Gedragen werd naar 't stil verblijf der dooden, 
En 't venster weêr ontsloten was; hoe 'k vroeg, 
‘Waar toch die baar mijn vader henen droeg?’ 
En: ‘of hy nu toch spoedig weêr zou komen?’ 
Hoe 'k toen met smart de tranen weêr zag stroomen 
Langs uw gelaat, met doodsbleek overspreid; 
Hoe gij daarop, met al de tederheid 
Van 't moederhart, mijn frissche wangen streelde, 
Liefkozend met mijn blonde lokken speelde, 
My snikkend aan den vollen boezem sloot, 
Hartstochtelijk mijn kleine lipjens kuste, 
En uitriept: ‘Kind, uw vader ging ter ruste, 
Maar 't is de slaap - in de armen van den dood! 
Gij ziet op aard hem nimmer, nimmer meer; 
Maar zijt steeds braaf! Bemin uw arme moeder! 
Groei op voor God! Wees my ten vreugd en hoeder! 
Dan ziet gij eens hem in den hemel weêr! 
Niet waar, mijn kind, mijn lievling, gy blijft leven? 
Beloof het my! zult gy my nooit begeven?’ 
Ik schreide luid, en angstig riep ik: ‘Neen, 
Ik blijf by u - ik laat u nooit alleen!’ 
Vergeef, vergeef! Ik heb geen woord gehouden! 


Druk en uitvoering van dit boekje zijn uitstekend, en dat is meer dan wij zeggen kunnen van het laatste: Habakuks prophecy, dat, wat druk en papier betreft, veel minder is. En wat zullen wij van den inhoud zeggen? De dichterlijke vertaling van habakuk moge veel goeds hebben, maar ingenomen is Rec. niet met dergelijke stukken; de eenvoudige, statige taal der Hebreeuwsche zangers verliest altijd te veel, als zij zich in maat en rijm moet wringen, en wij lezen liever eene rhytmische prozavertaling. Maar aanstootelijk was ons de voorzang of het Visioen, waarin de Dichter zichzelven voorstelt als verwaardigd met eene droomverschijning, waarbij habakuk hem gelast, om zijne profetiën in Hollandsche zangen over te brengen. Hij legt daarbij den profeet woorden in den mond, die wederom dien verwaten dichterlijken hoogmoed kenmerken, waarover Rec. reeds vroeger sprak. De Dichter, lezen wij, bl. 4, en dus ook ten kate, aan wien dat hier uitdrukkelijk wordt gezegd, en die daarom tot dit werk wordt opgeroepen, de Dichter

vervangt de zienren Gods!!! 


Wij moeten hier dan ook quasi uit habakuk's mond hooren:

Of is uw holland niet het isrel uwer dagen? 



{==288==} {>>pagina-aanduiding<<}

en God wordt er weder isrels, hollands bondsgod genoemd. O jammerlijke verwarring van denkbeelden, gepaard met eigenwaan en zelfsverheffing! Wij hopen, dat de Dichter tot helderder en zuiverder begrippen moge komen, indien hij althans geroepen mogt zijn, om de godsdienstige waarheden eenmaal te verkondigen.
En hiermede nemen wij van deze bundels afscheid. Wij prijzen het voornemen van den Heer ten kate, om nu een tijdlang te rusten. Gebruikt hij dien tijd wèl, zoo zouden wij hoop hebben, hem eenmaal met veel betere en zuiverder stukken te zien optreden. Hij heeft veel aanleg en groote gaven: dat hij dien aanleg ontwikkele en die gaven goed gebruike!


Catherine Ivanhof, ou Résignation et Devoir, par Mad. G.C. Vermehr, née Brouwer, auteur de ‘la Providence veille.’ Amsterdam, P.N. van Kampen. 1841. Format de poche. 139 pag. f 1-40.

De spoedige en onverwachte lotswisselingen, aan welke de Russische grooten, vooral in de vorige eeuw, door de willekeur van hunne Vorsten en Vorstinnen, waren blootgesteld, hebben reeds meermalen de stof opgeleverd tot belangwekkende romantische verhalen. Wie kent niet la fontaine's Fedor en Maria, Elizabeth, of de edele Ballingen, van Mevrouw cottin, enz.? Dergelijke stof is ook door de Schrijfster in dit werkje behandeld. Gaarne geven wij haar den lof, dat zij ook in dit verhaal blijken geeft van haar talent om bevallig te schilderen en in eenen onderhoudenden toon te verhalen.
Dat er voor schrijfster geen ander woord is dan het mannelijke auteur, hetwelk op den titel geplaatst is, getuigt wederom van de armoede der Fransche taal. Op den gekleurden omslag vinden wij orné d'un portrait. Wij meenden tot nog toe, dat portrait de afbeelding moest zijn van een bepaald persoon. Hoe kan men een portret leveren van een verdicht persoon; en dan nog, welk eene afbeelding! reeds de zijwaarts gebogene houding van het hoofd duidt ijdelheid en behaagzucht aan. Deze afbeelding tegenover den titel zou juist geschikt zijn ons tegen de heldin des verhaals in te nemen. Dit ontneemt echter niets aan de waarde van het werkje zelf. Wij achten het uitnemend geschikt vooral voor jonge lieden, die de kiemen van eene beschaafde opvoeding wenschen te ontwikkelen door eene lektuur, berekend om hun aan te wijzen, hoe zij de ontvangene voorschriften der zedekunde in beoefening kunnen brengen.

No. V. bl. 233. reg. 15. staat blackholl, lees blackhole.






{==289==} {>>pagina-aanduiding<<}

Boekbeschouwing.

Geschiedenis van de invoering des Christendoms in Nederland, door E.J. Diest Lorgion, Theol. Dr. en Predikant te Hallum. Te Leeuwarden, bij W. Eekhoff. 1842. In gr. 8vo. XVI en 153 bl. f 1-80.

De Verhandeling, welke wij thans aankondigen, werd, even als de met goud bekroonde van den Hoogleeraar royaards over hetzelfde onderwerp, van welke in No. XV van den vorigen jaargang der Vaderlandsche Letteroefeningen een uitvoerig verslag gegeven is, uitgelokt door de Prijsvraag, in 1838 uitgeschreven door de Tweede Klasse van het Koninklijk Nederlandsch Instituut, en door dezelve in 1841 met het Accessit bekroond, vermits zij ‘in de meeste opzigten voortreffelijk mogt genoemd worden, zoodanig zelfs, dat de Klasse waarschijnlijk er toe zou zijn overgegaan om het stuk te bekroonen, bijaldien de Verhandeling des Heeren royaards niet tevens ware ingekomen.’ De Klasse verlangde daarom, dit stuk tegelijk met het bekroonde in het licht te doen verschijnen in hare werken, en verleende daarenboven (wie zou het niet prijzen?) nog aan beide Heeren gelijkelijk de vrijheid tot eene afzonderlijke uitgave hunner stukken, terwijl Z. Maj. de Koning nog aan Dr. diest lorgion heeft vergund, zijnen arbeid aan Hoogstdenzelven op te dragen.
Men verwacht dus, bij het weten van dit alles, natuurlijk iets zeer goeds in zijne soort, en men wordt ook in die verwachting geenszins teleurgesteld. Wie beide Verhandelingen na elkander leest, zal moeten toestemmen, dat de Klasse geene andere uitspraak kon doen, dan zij gedaan heeft; maar zal ook moeten erkennen, dat de arbeid des Hoogleeraars dien van den Leeraar niet overtollig heeft gemaakt. Stelde de eerste zich voor, overeenkomstig zijne betrekking, voor Geleerden en Studerenden te schrijven; de

{==290==} {>>pagina-aanduiding<<}
laatste zocht zijn geschrift zóó in te rigten, dat het niet alleen door geleerden, maar ook door ongeletterden kon gelezen worden, daartoe alles zoo beknopt, eenvoudig, duidelijk en onderhoudend voorstellende, als hem mogelijk was, en, zooveel het geschieden kon, al datgene, wat voor het algemeen minder verstaanbaar was, uit den tekst weglatende. Hierdoor is dan ook zijne Verhandeling voor het beschaafd publiek uitnemend geschikt geworden, en durven wij haar, met de meeste vrijmoedigheid, aan hetzelve aanbevelen. Daarenboven wordt eene leemte in de Verhandeling des Hoogleeraars door dit stuk aangevuld. Het kwam met diens doel niet overeen, de karaktertrekken van eligius en de volgende zendelingen, welke uit hunne levensbeschrijvingen opgezameld kunnen worden, meer uitvoerig te vermelden. Dr. diest lorgion heeft er zich integendeel op toegelegd, de karakters der eerste Evangeliepredikers te doen kennen. Evenwel is zijn geheel beknopter. De Verhandeling van Prof. royaards beslaat 372 bl., die van Dr. diest lorgion slechts 153. Wie beide ter hand wil nemen, zal dus wèl doen met de laatste te beginnen, ten einde naderhand den ruimeren kring te doorloopen.
Na eene Inleiding van 6 blz. verdeelt diest lorgion de geschiedenis, welke hij behandelt, in drie kleinere tijdperken. Het eerste, bl. 7-50, begint met de vroegste tijden der invoering van het Christendom in ons vaderland, en eindigt met de komst van wilfrid in Nederland, in de laatste helft der 7de eeuw. Het is gesplitst in twee Hoofdstukken: 1. van de vroegste tijden tot op den overgang van klovis tot het Christendom in 496. 2. Van klovis tot aan de komst van wilfrid. - Het tweede tijdperk loopt tot aan den dood van bonifacius in het midden der 8ste eeuw, en beslaat bl. 51-108. De dood van radboud in 719 geeft ook hier een rustpunt en tot eene scheiding in twee Hoofdstukken aanleiding. - Het derde tijdperk, eindelijk, gaat van den dood van bonifacius tot aan de geheele vestiging des Christendoms in ons vaderland, ten tijde van karel den grooten, tegen het

{==291==} {>>pagina-aanduiding<<}
einde der 8ste eeuw, bl. 109-153, waarbij de afval van een groot aantal Friezen, ten gevolge van den opstand der Saksers tegen karel den grooten, in 782, nogmaals tot eene splitsing in twee Hoofdstukken leidt.
Men ziet uit deze opgave, dat de Heer diest lorgion zijn onderwerp minder volledig heeft behandeld dan de Heer royaards, wiens laatste tijdperk bevat: de verdediging en handhaving van het gevestigde Christendom tegen het Scandinavische Heidendom, en eindigt met deszelfs volledige zegepraal ten jare 1010. - Diest lorgion drukt op het woord vestiging. Ja, het Christendom was door de Beheerschers aangenomen, maar niet door het gros des volks. Dit bleef nog eeuwen lang sterk aan het oude Heidendom verkleefd, en werd slechts hierdoor aan het Christendom verbonden, dat men, naar den raad van Paus gregorius den grooten, vele Heidensche gebruiken met eenige wijzigingen bij de kerken overnam. (Greg. M. Lib. XI. epist 76.)
Ofschoon onze Schrijver, bl. 44, zegt, dat zijn oogmerk niet was, de geschiedenis van de invoering des Christendoms in België tot in de bijzonderheden voor te dragen, heeft hij toch in de voorafgaande bladzijden nog al het een en ander belangrijks medegedeeld, wat dienen kan, om den invloed te doen kennen, dien de vestiging des Christendoms in de Zuidelijke Nederlanden gehad heeft op de Noordelijke. Gaarne hadden wij evenwel ten deze nog iets meer gehad; en niet altijd konden wij den geëerden Schrijver bijvallen. ‘Al wat wij hebben opgenoemd, (zegt hij, bl. 25) verspreidt nog zeer weinig licht over de invoering des Christendoms in de Nederlanden, gedurende de vijf eerste eeuwen van onze jaartelling.’ Maar was er niet meer van te zeggen geweest, dan gezegd is, door den oorsprong op te geven van het Tongersche Bisdom, welks zetel servatius, die in 335 maternus opvolgde, weinige jaren later naar Maastricht verplaatste; en van het Doorniksche, in welke stad sedert 482 een Bisdom gevestigd was? - Vooral is het moeijelijk, bij het ontbreken van eene bepaalde landomschrijving voor de

{==292==} {>>pagina-aanduiding<<}
7de eeuw, (welke nogtans ook bij royaards ontbreekt) zich een juist denkbeeld te vormen van de werkkringen der verschillende hoofdzendelingen, amandus, eligius enz., die, zoo als het thans voorgesteld wordt, gedurig in elkanders gebied schijnen in te grijpen, hetgeen zij evenwel niet deden. Amandus was eigenlijk de Apostel van Braband. De kring, waarin hij zich bewoog, wordt bepaald door de Maas ten O. en N., en ten W. door de Streine en Schelde opgesloten. Wij vinden hem te Gent, te Antwerpen, te Geertruidenberg, als Stichter van kerken en kloosters. Maar het N.W. gedeelte van dien omtrek behoorde nog tot Friesland; doch dit gedeelte, het Graafschap Strijen geheeten, waartoe het grondgebied van Breda en Bergen op Zoom behoorde, was reeds door pepijn van Landen aan zijne dochter geertruida gegeven, en deze jonkvrouw nam den ijverigen Evangelieprediker gaarne op in haar gebied. Amandus bekeerde alzoo ook Friezen, doch zonder over de Maas te gaan; en in het kerkelijke werd dat gedeelte van Friesland met Maastricht vereenigd, gelijk het in het burgerlijke naderhand met Braband te zamen smolt.
Meer zuidwaarts vormden van Antwerpen tot aan Gent de Schelde, en van Gent tot aan de zee de Sincfala de grens van het Friesche gebied. Nu mogen wij Doornik beschouwen als het punt van uitgang voor eligius. Hij breidde zich uit over Kortrijk en Gent en werd alzoo de Apostel van Vlaanderen. Andoënus, zijn tijdgenoot, zegt: Flandrenses (de Westvlamingen) atque Andoverpenses (die van Beveren) Frisiones quoque et Suevi et barbari quique circa maris littora degentes, eum acceperunt (d'achery Spic. I. 91, verg. 93). Die Friezen nu woonden in het land van Waas, en die Sueven in het Brugsche vrije, welke beide landstreken, dien ten gevolge, in het kerkelijke van Friesland werden gescheiden en aan Doornik gebragt: terwijl zij door de latere gebeurtenissen ook in andere opzigten één werden met Vlaanderen. Maar noch in de 4 ambachten, noch op de Zeeuwsche eilanden trad eligius als Evangelievestiger op. Beide streken

{==293==} {>>pagina-aanduiding<<}
kwamen dien ten gevolge aan het later opgerigte Bisdom der Friezen, waarvan Utrecht de hoofdplaats was.
Zoo lang men met den Heer groen van prinsterer zal aannemen, dat er eerst in de 10de eeuw eenige orde en een soort van geregeld bestuur in ons vaderland daargesteld werd, zal veel onverklaarbaar blijven van hetgeen anders duidelijk kan worden. De Franken wijzigden slechts naar hunne inrigtingen hetgeen vroeger bestond, en de landverdeelingen, welke wij te hunnen tijde aantreffen, zijn op reeds bestaande gegrond. Maar deze verdeelingen moeten voor alles met juistheid bepaald worden; want zij zijn de grondslagen, op welke de latere geschiedenis moet worden opgetrokken. Gewigtig boven andere zijn de grenzen van oud Friesland; men twist er over, en toch, zoo als Referent meent, zijn die grenzen uit de verdeelingen der Karolingische erflanden nog al gemakkelijk aan te wijzen. Zuid- en Noord-Nederland ontmoet zich gedurig op en over die grenzen, welker strijdige bepaling tot langdurige oorlogen zoo wel als tot langdurige regtsgedingen aanleiding heeft gegeven. Mogt toch iemand ze eens op goede gronden aanwijzen!
De Verhandeling des Heeren diest lorgion gaf ons aanleiding tot deze uitweiding; evenwel moet zij niet het minste door dezelve lijden, omdat onze aanmerking althans niet meer op zijnen arbeid drukt, dan op dien van zijnen bekroonden mededinger en van andere Hooggeleerden, waaronder er zijn, die zich den lust des onderzoekens en nadenkens gemakkelijk maken, door kortweg te zeggen, dat anderer meeningen belagchelijk zijn. Wij wenschen integendeel zijn, fiksch gesteld en typographisch fraai uitgevoerd, geschrift in veler handen; gelijk wij hem van onze bijzondere hoogachting verzekeren, vermits hij den moed heeft gehad om zich te wagen in een strijdperk, dat oudere mannen van naam niet hebben durven intreden, dewijl er te veel in te weinig tijds werd gevorderd; terwijl nogtans de zegepalm hem alleen door een' hoogleeraar ontrukt is geworden. Hij ga op dezen weg voort, en meer dan eene gouden medaille zal hem geworden.
Ds.






{==294==} {>>pagina-aanduiding<<}

Geschiedenis der Christelijke Kerk en Godsdienst in Nederland, na het vestigen der Hervorming tot den Troonsafstand van Willem I. Als Leesboek voor den beschaafden stand bewerkt door B. Glasius, Predikant te Geertruidenberg. Iste Deel. Te Amsterdam, bij J. van der Hey en Zoon. 1842. In gr. 8vo. XIV en 300 bl. f 3-25.

Het was een goed denkbeeld van den Eerw. glasius, ook door andere geschriften als beoefenaar der kerkelijke geschiedenis in ons vaderland gunstig bekend, om de voornaamste lotgevallen der vaderlandsche kerk zoodanig te bearbeiden, dat zij ook onder ons beschaafd publiek meer bekend kunnen worden, dan tot nog toe het geval was. Onkunde toch van den oorsprong, den aard en de waarde onzer kerkelijke inrigtingen is eene oorzaak van oneindig veel misverstand, dat zich vooral in onze dagen vaak op de treurigste wijze openbaart. Wel is door het boven onzen lof verhevene werk van ypey en dermout in eene groote behoefte voorzien; maar zoowel de uitgebreidheid als de meer wetenschappelijke vorm van dat geschrift schrikt velen van deszelfs lezing af. Wij verblijden ons daarom, dat de onvermoeide glasius ons hier het vervolg leverde van zijne Nederlandsche Kerkgeschiedenis vóór het vestigen der Hervorming, en kondigen het eerste deel van een werk aan, dat met nog twee andere compleet zal wezen.
Dit eerste deel behelst de geschiedenis der Christelijke Kerk en Godsdienst in Nederland, van de vestiging van het gemeenebest tot de groote vergadering te s' Hage, 1579-1651. Na eene korte inleiding wordt ons de geschiedenis voorgesteld eerst der Roomsch-Catholijke, dan der Nederlandsche Hervormde, voorts der Luthersche, eindelijk der Doopsgezinde in ons vaderland. De tweede, die natuurlijk het gewigtigste en uitvoerigste is, wordt in verscheidene onderafdeelingen verdeeld. Hoogstbelangrijke zaken worden ons hier alzoo in een kort bestek ter beschouwing aangeboden. Het doel des Schrijvers bragt niet

{==295==} {>>pagina-aanduiding<<}
zoozeer mede, zich in zelfstandige historische onderzoekingen in te laten, als wel de vrucht van anderer arbeid in een' behagelijken vorm voor een grooter publiek te bearbeiden. Verre zij het daarom van ons, den ijverigen man alle zelfstandigheid van onderzoek en oordeel te ontzeggen. Het deel, dat voor ons ligt, levert integendeel, bij de beschouwing van bijzonderheden, aangename bewijzen van het tegendeel op.
Intusschen mogen wij ook den wensch niet verzwijgen, dat er, juist bij de bestemming dezes geschrifts tot een leesboek voor het algemeen, in dit werk sommige bijzonderheden gemist en andere aangetroffen werden. Wat het eerste betreft, zijn er vele kleinere trekken in het boek verspreid, die tot het détail der geschiedenis behooren, en voor den geschiedkenner van groot, maar voor een uitgebreider publiek van weinig aanbelang zijn. En van den anderen kant achten wij het van groot belang, dat er goede denkbeelden verspreid worden, b.v. omtrent de oorspronkelijke verhouding van het Calvinistisch en Zwingliaansch beginsel in onze kerk, omtrent de werkzaamheden en de gebreken der Dordtsche Synode, omtrent de vervolging der Remonstranten, enz. En echter meenden wij juist hier de zwakke zijde des werks te bespeuren. Bedrogen wij ons, of is hier en daar het streven zigtbaar, om de schaduwzijde der Calvinistische partij als met een' sluijer te bedekken, om veel te vergoelijken, wat ernstige berisping verdiende, en alzoo aan geen der beide ultra's onzer dagen aanstoot te geven? - Vooral in onzen tijd houden wij het van hoog belang, ook op het grondgebied der geschiedenis geene palliatieven meer aan te wenden.
Onder de beste gedeelten van het werk rekenen wij die, welke over den toestand der Roomsche kerk in ons vaderland handelen, gedurende de 17de eeuw. Wenschelijk ware het, dat de onpartijdige en billijke beschouwing der gebeurtenissen, uit het oogpunt hier aangewezen, meer en meer veld won. De geschiedenis der Lutherschen en Doopsgezinden is integendeel slechts kortelijk behandeld, daar de Schrijver hoop heeft, met die bijzonderheden,

{==296==} {>>pagina-aanduiding<<}
welke hij hier nog kon voorbijgaan, later meer bekend te zullen worden.
Eene meer uitvoerige beschouwing van het geheele werk zal beter plaats kunnen vinden, wanneer ook het tweede en derde deel voor ons ligt. Voor het tegenwoordige wenschen wij den Schrijver lust en aanmoediging, om het aangevangen werk voort te zetten, en verzekeren iederen vriend van beschaafde historische lektuur, dat hij zich de lezing van dit werk in geenen deele zal behoeven te beklagen.


Galerij van Bijbelsche Vrouwen uit het aartsvaderlijk tijdperk. Te Groningen, bij A.L. Scholtens. 1842. In gr. 8vo. VIII en 381 bl. f 3-60.

De ongenoemde Schrijver van het werk, voor welks aankondiging wij eenige oogenblikken de aandacht onzer lezers inroepen, berigt ons in de voorrede, dat hij zich met de uitgave van dit geschrift heeft voorgesteld de bevordering van Bijbelkennis en godsdienstigen zin onder zijne landgenooten, en meent alzoo een ledig vak in onze godsdienstige letterkunde eenigzins te zullen aanvullen. De noodzakelijkheid van dit laatste betuigen wij minder in te zien. Toegestemd ook al, dat de wijze, waarop door Mej. f. mastenbroek de Bijbelsche vrouwen behandeld zijn, genoegzaam van de zijne verschilt, om zijnen arbeid niet noodeloos te maken, kende dan onze Schrijver de voortreffelijke Karakterkunde van a.h. niemeijer niet, die toch ook in onze taal is overgebragt? - Niet, dat wij ook dezen arbeid van dien geleerde boven alle bedenking of verbetering in onzen tijd verheven achten. Maar ditzelfde werk bevat tevens zoovele eigendommelijke en scherpzinnige opmerkingen, ook omtrent vrouwen uit het aartsvaderlijke tijdperk, dat het ons reeds dadelijk bij de inzage van deze Galerij bevreemdde, door onzen tegenwoordigen Schrijver van het ontstoken licht zijns voorgangers genoegzaam geen gebruik te zien gemaakt.

{==297==} {>>pagina-aanduiding<<}

Doch dit gebrek zouden wij kunnen vergeven, zoo het slechts blijkt, dat de Schrijver, zijn' eigen weg bewandelende, zijne taak op eene waardige en gelukkige wijze heeft volbragt. En om die vraag te beantwoorden, moeten wij zoowel op den inhoud, als den vorm van het hier geleverde, onze aandacht vestigen.
De vrouwen, die ons hier ter beschouwing worden aangeboden, zijn eva, sara, hagar en rebecca. Wanneer wij het weinige, dat ons in de H. Schrift van deze personen is bekend gemaakt, vergelijken met het groote aantal bladzijden, hier aan hare beschouwing gewijd, dan wordt het ons reeds vooraf waarschijnlijk, dat de Schrijver of zijne verbeelding vrij sterk heeft laten werken, om het onvolledige aan te vullen, of zich aan de wet van kortheid en bondigheid meermalen heeft bezondigd. Van geen dezer beide gebreken is het boek vrij te pleiten. - Men versta ons wèl. Wij meenen geenszins te ontkennen, dat het boek vele goede, ja enkele voortreffelijke plaatsen bezit, en de Schrijver een' gunstigen aanleg vertoont. Maar juist daarom achten wij ons te meer verpligt, hem welgemeend op de gebreken van zijn' arbeid opmerkzaam te maken.
Dat de verbeelding aan het gewijde verhaal nu en dan gloed en leven bijzette, wraken wij niet. Maar ook hier is waarheid de hoogste wet. En om deze te vervullen, kan men zich niet te naauw aan de gewijde oorkonden zelve houden, of mag althans niets schrijven, wat de zaak in een ander en scheef licht plaatst. Dit geschiedt hier. Om slechts één voorbeeld te noemen. Eva wordt, bladz. 74, voorgesteld, als eenigen tijd na het gesprek met de slang weder den verboden boom aanschouwende en in nieuwen lust ontgloeid. Maar eten van de vrucht schijnt alzoo een uitwerksel, meer van eigene inwendige en langdurige overlegging, dan van dadelijke gehoorgeving aan de taal der verleiding. Is dit wel in den geest des verhaals? - Een ander voorbeeld. De verbeelding siere op, maar in den geest des tijds, waar zij hare lezers verplaatst. Geen grooter fout, dan oude geschiedenissen te moderniseren,

{==298==} {>>pagina-aanduiding<<}
en echt Westersche gedachten en gevoelens, die eene vrucht van latere tijden zijn, aan Oostersche vrouwen te laste te leggen. In dat echt Oostersche der voorstelling van het O.V. was vooral de tooverkracht gelegen, waarmede een van der palm zelfs aan de jeugd de Bijbelsche geschiedenis aantrekkelijk wist te maken. Beschouwt nu onze Schrijver uit dit oogpunt zijne voorstelling der gedachten en gewaarwordingen van rebecca, waar zij isaac te gemoet trekt, bladz. 338 en verv., hij zal, dunkt ons, zelf onvoldaan haar ter zijde leggen.
Eene andere beschuldiging, waarvan de Schrijver bezwaarlijk is vrij te pleiten, schijnt die van te groote uitvoerigheid te wezen. Zonder dat wij hem van eigenlijke langdradigheid en gerektheid beschuldigen, is echter de geheele wijze van voorstellen zoo breed en omslagtig, dat daardoor menige nuttige wenk veel van zijne kracht verliest. Ook valt de Schrijver, vooral waar hij over het huwelijk en huwelijksleven spreekt, gedurig in herhalingen, en meermalen vinden wij, zoowel in sara als rebecca, met andere woorden hetzelfde gezegd, wat ons reeds bij eva werd herinnerd.
Een ander gebrek is, dat de Schrijver zijne heldinnen, vooral eva en rebecca, te veel idealiseert. Om eva, de oorspronkelijke vrouw, tevens als de volmaakte vrouw voor te stellen, is geen grond in de H. Schrift. Eene bloote absentia mali sluit nog geene praesentia boni in zich. Over het geheel lijdt de voorstelling der paradijsgeschiedenis aan dit gebrek. Zoo wil de Schrijver, bladz. 25, uit de volkomene volmaaktheid van christus afleiden, hoedanig die van adam vóór den val is geweest. Ook tot de voorstelling van rebecca als geloovige, gelijk de Schrijver het meent, schijnt ons de Bijbel geen' genoegzamen grond te geven.
Het standpunt eindelijk, waarop de Schrijver zich geplaatst heeft, komt ons voor, min juist te wezen. Hij gaat uit van de meening, bladz. 1, dat de Bijbel een boek is, waarvan God de maker is. De geschiedenis in Gods woord is door dien Eénige geschreven, die harten kent en nieren

{==299==} {>>pagina-aanduiding<<}
proeft, bladz. 8. Steeds is het de H. Geest in de Kerk en in den Bijbel, die spreekt. Ofschoon wij erkennen, dat dergelijke uitdrukkingen zeer wel in een' gezonden zin kunnen verklaard worden, moest men, bij het veelvuldige misbruik, waartoe zij aanleiding geven, en bij het licht in later' tijd over openbaring en ingeving opgegaan, dezelve liever niet, of slechts onder zekere bepaling gebruiken. Erger is het nog, wanneer God zelf wordt voorgesteld, etende en drinkende, bladz. 10; eene voorstelling, die, letterlijk genomen, met ieder wijsgeerig begrip van het absolute en onveranderlijke wezen strijdt. Zooveel licht is toch wel in onzen tijd door Exegese en Critiek over de oudste oorkonden der menschheid verspreid geworden, dat men, bij derzelver erkenden dichterlijken en kinderlijken vorm, niet aan de letterlijke opvatting van dergelijke trekken moest vasthouden.
In den vorm van het werk komt ons aan de eene zijde veel loffelijks, aan den anderen kant veel lakenswaardigs voor. Er is gang in den stijl, er is aanleg en studie in den periodenbouw. En toch, zoo de ware verhevenheid in eenvoudigheid bestaat, voldeed zij ons hier niet. Ook zouden wij niet durven beweren, dat de Schrijver altijd de klip van poëtisch proza te schrijven had vermeden. Alzoo is hij beurtelings tot bombast, beurtelings tot onnaauwkeurigheid vervallen. Zoo lezen wij, bladz. 4, van ‘den versteenden en ontgonnenen menschenakker,’ bladz 35, van ‘rozegeurige namen en schitterende kunstparadijzen,’ bladz. 138 van eene verheffing der vrouw gelijkvloers met den man, terwijl, bladz. 139, het werkwoord vereenzelvigen is gefabriceerd.
De Schrijver zou onze welgemeende opmerkingen verkeerd verstaan, zoo hij meende, dat zij ten doel hadden, hem van de uitgave der beloofde beschouwing van vrouwen uit het tijdperk der Mozaïsche en Christelijke bedeeling te willen terughouden. Integendeel, wij moedigen hem daartoe aan, en herhalen de betuiging, dat hij, naast groote gebreken, een' gunstigen aanleg vertoont. Zoo hij de eerste vermijdt, kan de laatste hem in staat stellen, om iets

{==300==} {>>pagina-aanduiding<<}
goeds te leveren, dat niet terstond in den breeden stroom van stichtelijke lektuur verzwolgen en vergeten wordt. En dat te meer, daar hij niet slechts voor vrouwen, maar ook voor mannen, en niet alleen voor de leden van zijn bijzonder kerkgenootschap, maar voor Christenen van alle namen schreef. Wij prijzen daarom zijnen arbeid aan onze lezers aan. Deszelfs lezing zal, onder Gods zegen, voor verstand en hart niet verloren zijn.


Karakterschetsen van sommige personen, voorkomende in de Lijdensgeschiedenis van Jezus; met betrekking tot hunne gezindheden jegens Hem. Door J.L. Ewald. Uit het Hoogduitsch. Tweede Druk. Te Groningen, bij J. Oomkens. 1841. In gr. 8vo. 120 bl. f 1-25.

Dit werkje is door vroegeren druk reeds aan onze landgenooten bekend. Het stelt kortelijk en op stichtelijken toon maria van Bethanië voor als eene proeve der meest kiesche en heilige liefde (doch de zalving van jezus door maria behoort eigenlijk niet tot de Lijdensgeschiedenis); petrus, als een beeld van ebbe en vloed in de liefde voor jezus (een minder gelukkig gekozen opschrift); johannes als blijk van vertrouwelijkheid en liefdeädemende gehoorzaamheid omtrent jezus; in pilatus ziet de Schrijver onverschilligheid omtrent jezus; in kajafas en de Farizeën, haat tegen onzen Heer, en in het Joodsche volk, wankelmoedigheid omtrent Hem. Men ziet, dat de titel teregt spreekt van sommige personen. Meer dan deze eenvoudige aankondiging behoeven wij van dezen herdruk niet te geven.





Een woord van herinnering, ter gelegenheid van de tegenwoordige verdeeldheden in de Hervormde Kerk. Eene Leerrede over Luk. IX:55b; door M.A. Amshoff, Predikant te Groningen. Te Groningen, bij J. Oomkens. 1842. In gr. 8vo. 32 bl. f : - 30.


{==301==} {>>pagina-aanduiding<<}

Welke de eigenlijke geest zij van onzen eenigen Meester, jezus christus; op hoe onderscheidene wijzen vroeger en later van dien geest is afgeweken, en hoe duur onze verpligting zij, om ons van dien geest bewust te zijn, wordt in deze welgestelde Leerrede, met eenen blik op hetgeen tegenwoordig de Hervormde kerk in ons vaderland beroert en verdeelt, doelmatig ontwikkeld. Wij hadden er wel iets bij gewenscht, om aan te sporen tot het betrachten der liefde in het beoordeelen van hen, wier razende drift al dit rumoer aanrigt en opstookt; tot het bedenken, dat zij niet weten, door wat geest zij gedreven worden. Aan de Leerrede gaat vooraf een brief aan des Opstellers grijzen vader, waardigen Evangeliedienaar te Emmen, waarin men beider verstand en hart van de gunstigste zijde leert kennen. Ons kan uit dat gesmade en gelasterde Groningen niet te veel toekomen, waardoor, beter dan door duizend redekavelingen, bewezen wordt, dat men er zoekt op te wassen in Hem, die ons eenig Hoofd is, en voor Diens zaak zijnen tijd nuttiger en beter besteedt, dan met woordverdraaijen, smalen en verguizen, waardoor men waarlijk wel toont, niet te weten, van hoedanigen geest men is!


Herinneringen van den Hervormingsdag. De Liefde handelt niet ligtvaardig. Paulus. Te Breda, bij F.P. Sterk. 1843. In gr. 8vo. 44 bl. f : - 40.

Zeer gepast herinnert de Schrijver van dit stukje aan de woorden van den Tijdgenoot, 3de deel, No. 2, bl. 47: ‘Men schrijft en handelt zelden uit innige overtuiging van datgene, wat men voordraagt; zelden uit liefde, warme liefde tot waarheid en regt; zelden, omdat men hoopt nuttig te zijn.’ Deze Herinneringen bezitten alle kenmerken, hoe men ook denke over de waarheid, die hier voorgesteld wordt, dat de Steller schrijft uit volkomene overtuiging van hetgeen naar zijn oordeel waarheid is; waarheid, welker kennis hij belangrijk, ja hoogst noodzakelijk meent te zijn.

{==302==} {>>pagina-aanduiding<<}

De inhoud van dit geschrift doet de gevoelens en gewaarwordingen kennen, onder wier indrukken de Schrijver, een Leeraar der Hervormde Kerk, zich voorbereidde tot de viering van den laatsten Hervormingsdag, op den 6 November 1842, en van welke de Leerrede bij die gelegenheid, voor eene kleine gemeente van Hervormden onder eene zeer Roomschgezinde bevolking, het resultaat was, gelijk dan ook de hier en daar ingevoegde fragmenten uit deze Leerrede aantoonen, hoe de Schrijver zijne denkbeelden op den kansel ontvouwde en toepasselijk voordroeg.
Deze herinneringen zijn minder vatbaar om van dezelve eene schets te geven. Indien zij ook niet, ieder denkbeeld, op zich zelf staan, volgen zij elkander op in eene orde, geregeld door eene aaneenschakeling van gedachten, die door den aard des onderwerps te zeer subjectief is, om altijd opgemerkt te kunnen worden. Ziet de Schrijver zich door de omstandigheden des tijds gedrongen, zaken op te merken, wier voorstelling aan sommigen minder aangenaam zal zijn, zoo geschiedt dit op zulk eene wijze, dat ieder, die gematigd is, ieder, die op verlichting prijs stelt, het zegel van zijne goedkeuring aan het hier gestelde zal hechten. Zoo lezen wij o.a. bladz. 29: ‘De Maatschappij tot Nut van 't Algemeen, ons zoo dierbaar, omdat zij een liefelijke band is, die duizenden verbindt, omdat zij verlichting en beschaving verspreidt en veel doet tot opbeuring van den minderen stand en ter vorming der jeugd, en berekend was voor de schoonste verbroedering van Protestant en Roomsche, wordt van de Ultramontaansche partij aangerand, waar zij haar kan bereiken. Het onderwijs in Nederland, onze roem, want het onderwijs der meest beschaafde volken kan er niet tegen opwegen, dat onderwijs, ingerigt zoo wel ten behoeve van den Roomsche als van den Protestant, wordt rusteloos belaagd, hartstogtelijk soms aangetast, om dit schoon gebouw van zoo veel nut omver te werpen; en zoo zou ons niets overblijven, dan uit de puinhoopen een nieuw gebouw op te trekken. Reeds is de hooge regering gedrongen of verlokt, om, in toegevendheid aan den vijand, ver te gaan;

{==303==} {>>pagina-aanduiding<<}
reeds hebben de Jesuiten zich op het gebied van het onderwijs verre weten in te dringen.’
Hooren wij ook het woord, waarmede de Leeraar zijne kleine gemeente bemoedigt: ‘Neen, het licht zal hier niet van den kandelaar worden weggenomen. Wie weet, hoe velen en wie, hier nog eens, in het licht des Euangeliums zullen leven, want de goede zaak des Euangeliums moet toch eenmaal zeker triumpheren. Er komen eens andere tijden; het gebouw van Rome moet en zal instorten; het is niet op de Petra des Heeren gebouwd; het is een kunststuk van menschelijk vernuft; tot hetzelve is de naam van christus geleend, maar Hij zelf is daarin miskend; het wordt door list zamengehouden, en - waar de Jesuiten aan dat gebouw werken - dikwerf door boosheid. Het moet en kan instorten. Het gebeurde te Wittenberg vóór 325 jaren, met deszelfs verbazende gevolgen, kan zich herhalen; de gebeurtenissen zijn in de hand van den Albestierder. Geheele scharen zijn reeds vatbaar voor de vrucht van omwentelingen, die voor de Christelijke wereld bereid worden. - Ook Nederland worden reeds betere dagen beloofd. Dat deel van deszelfs Roomsch-Catholijken, hetwelk zoo schoon toeneemt in beschaving en in de beoefening der wetenschappen, bevat reeds de beginselen van betere tijden, strooit de zaden van een gelukkiger leven, ook in Nederland. - En komen zij eens - misschien nog lange na onze dagen - dan bestaat onze gemeente nog, gelijk zij nu na luther reeds bijna drie eeuwen bestaat; dan reikt de menigte haar de broederhand; dan zal men ons roemen, en zeggen: ‘hier waren eenmaal die weinigen, die het woord Gods getrouw bewaarden, wat hun ook tegen liep; hier staat nog die tempel, dien zij behielden, waarin zij niet ophielden te vergaderen ter aanbidding naar jezus leer, al stroomden ook de scharen, eeuwen lang, hem voorbij. Dat is eene schoone gedachtenis van ons; deze moeten wij hebben, in haar onder onze
nageslachten eens herleven; de roem van zoo genoemd te worden is begeerlijk; en zij zal onze roem

{==304==} {>>pagina-aanduiding<<}
zijn, als wij behouden, wat wij hebben, opdat niemand onze kroone neme.’
Wij achten dit stukje de aandacht waardig van allen, die belang stellen in de kennis en beoefening der Christelijke waarheid en deugd. Groot is het voorregt van de gemeente, voor welke zóó gesproken, die naar den in dit geschrift heerschenden geest bestuurd en onderwezen wordt; zij waardere haar voorregt op den regten prijs. De Eerw. Schrijver worde bemoedigd door de ondervinding, dat ook zijne Herinneringen gezegend worden tot volharding in het geloof aan het Evangelie en tot opwekking van zijne geloofsgenooten, om hunne godsdienstige belijdenis te versieren met eenen Christelijken wandel.


Verhandeling over den Klompvoet en soortgelijke misvormingen; benevens derzelver behandeling met en zonder operatie, toegelicht door eenige ziektegeschiedenissen; door W.J. Little, M.D. Uit het Engelsch. Met 41 Houtsneefiguren. Te 's Gravenhage, bij K. Fuhri. In gr. 8vo. XVI en 267 bl. f 3-90.

Een man, zijne bestemming in de beoefening der letteren gevonden hebbende, lijdt aan eene misvorming der voeten. Welligt was het juist deze, welke hem daartoe meer bijzonder gebragt heeft? Na zijn doel reeds bereikt te hebben, wordt hier de aandacht meer bijzonder bij dit gebrek bepaald. De Geneeskundigen, die echter de behandeling ook vroeger niet voorbijgezien hadden, leggen er zich thans nog meer op toe, middelen uit te denken en in het werk te stellen, om dit gebrek te verhelpen en te genezen. Men zoude bijna zeggen, de peesdoorsnijding of klieving maakt furore onder de Geneeskundigen en het niet Geneeskundig publiek! De Heer c. van osenbruggen, varuslijder, kreeg waarschijnlijk door het meer bekend worden der pogingen, om zulke gebreken te verhelpen, aanleiding, om voor zijne misvorming hulp te zoeken. Waarschijnlijk gedreven door het bekende: Etenim omnes ar-
{==305==} {>>pagina-aanduiding<<}
tes, quae ad humanitatem pertinent, habent quoddam commune vinculum, et quasi cognatione quadam inter se continentur, (ciceronis oratio pro Archio poëta) trachtte hij zich bekend te maken met een of ander over dit onderwerp handelend boek, alvorens zich aan de kunstbewerking te onderwerpen. Zijne aandacht werd gevestigd op het werk van Dr. w.j. little, die, zelf Geneesheer, met dit gebrek, den Klompvoet, behebd was. Deze zocht genezing en vond haar bij Dr. stromeijer te Hanover; een man, die zich omtrent het geheel der behandeling van misvormingen zeer verdienstelijk gemaakt heeft. De Heer van osenbruggen, terwijl hij de hulp van den zoo gunstig bekenden Hoogleeraar p. hendriksz inriep, dacht tevens ook het Geneeskundig publiek geene ondienst te doen door het overbrengen der Verhandeling van Dr.
little uit de Engelsche taal in de onze; eene gewis niet gemakkelijke taak, zoowel wat de vertolking, als verdere overbrenging betreft. Het schijnt echter, dat de Heer van osenbruggen deze moeijelijkheden wist te overwinnen, geholpen voor het Geneeskundige door Dr. l.s.a. holtrop, terwijl in den Heer bal, te Delft, iemand gevonden werd, geschikt om de houtsnede te bezorgen.
Moge de Heer van osenbruggen verder gevonden hebben hetgeen hij gewenscht en verwacht heeft! In October 1840 schreef hij: ‘Mijne aanvankelijke herstelling geeft mij daartoe (tot dank en hoogachting) ruime stof, en ook om redenen, buiten mij gelegen, wensch ik, dat mijne geheele herstelling hunne (der Heeren Prof. p. hendriksz en Dr. w. hendriksz) ijverige pogingen met goeden uitslag moge bekroonen.’ - Tot hiertoe hebben wij echter nog niet gezien het te geven verslag van den Hoogleeraar hendriksz van de behandeling van den Heer van osenbruggen; hetzij in het Tijdschrift, genaamd Boerhaave, of in een afzonderlijk geschrift.
Zoo veel meenden wij te moeten mededeelen omtrent het eigenaardige, waardoor zich deze Verhandeling onderscheidt, geschreven door eenen Arts, die zelf geleden heeft aan een gebrek, waarvan hij later vele anderen genezen

{==306==} {>>pagina-aanduiding<<}
heeft, na vooraf zelf daarvan bevrijd te zijn geworden, vertaald door eenen geleerden niet-Arts, die er ook aan geleden heeft en er hoopt geheel van hersteld te worden.
Ofschoon wij nu den Vertaler dank verschuldigd zijn voor dezen arbeid, die voor hem vele moeijelijkheden moest hebben, kunnen wij niet ontveinzen, dat wij dien liever van eenen Geneeskundige hadden gezien, die bij de veelvuldige ondervinding van little ook iets van de zijne had kunnen voegen. Wij zeggen dit van het Geneeskundig standpunt, zonder daardoor de pogingen of verdiensten van den Vertaler in het minst te kort te willen doen.
Het ware zeker te wenschen, dat door algemeen verspreide taalkennis de overzettingen overbodig werden, zoo als de Heer v.d.B., de beoordeelaar van dit werk in het Archief der Geneeskunde, D. I, bl. 136, dit nog eenmaal hoopt. Wij moeten echter zeggen, dat er door dien verdienstelijken Arts nog al wat verlangd wordt. Men versta dit niet alsof wij geene voorstanders zouden zijn van eene echt wetenschappelijke beschaving. Integendeel, Rec. verlangt steeds in den Doctor eenen vir doctus, die zijnen titel niet gekocht, maar denzelven door vlijtigen en onvermoeiden arbeid verworven heeft. Jammer (men zal hieruit zelf ontwaren, dat Recensent nog tot le bon vieux tems behoort) dat de Latijnsche taal niet meer tot een algemeen punt van vereeniging strekt, tot eene soort van middelpunt ter onderlinge mededeeling en wisseling van gedachten, vooral in bepaalde vakken van Wetenschap, als Geneeskunde, Godgeleerdheid enz. Doch tot aanleering der oude talen wordt thans te veel tijd vereischt! Men zoude langs dezen weg niet kunnen medestoomen, en ligt kwam men tot de eene of andere betrekking te laat. Het jeugdige Europa, en waarom ook niet het ontluikende Nederland? kan geen heil meer van de ondervinding des gevorderden leeftijds verwachten. Men onderwijst thans veel te aangenaam en in korten tijd aan zoo vele Instituten het Grieksch en Latijn. En hoe welluidend klinkt niet eene daartoe uitgevaardigde uitnoodiging in het Fransch, bekrachtigd door het Geneeskundig bestuur in dezelfde taal!

{==307==} {>>pagina-aanduiding<<}

Maar, laat ons tot de klompvoeten terugkeeren. Ook omtrent de algemeene aanleidende oorzaak tot soortgelijke kunstbewerkingen zal de tijd moeten beslissen. De kunst heeft te dezen opzigte groote vorderingen gemaakt; zij zijn onmiskenbaar. Maar de uitbreiding van deze geneeswijze wordt overdreven. De Tijdschriften zijn overvloeijende van gevallen en waarnemingen, meestal met gunstig gevolg; maar doorgaans wordt, althans door de meesten, gezwegen van de gevallen, waar de hoop van den lijder en de verwachting van hem, die te veel toegezegd heeft, schipbreuk hebben geleden.
Doch ook hier valt niet tegen den stroom op te zeilen. Het gaat hier als bij de opkomende stelsels in de Geneeskunde, als bij alle omwentelingen enz.: de geestdrift sleept mede en bedwelmt. Staatkunde, kunsten en wetenschappen gelijken somwijlen naar gastmalen, waar de gasten te veel Champagne gedronken hebben; met dit onderscheid, dat de werking van den eigenlijken Champagne doorgaans spoediger voorbijgaat. Gelukkig, wanneer onder de opgewondenen nog de stem van eenen gamaliël eenigen ingang vindt!
De Inleiding van Dr. little behelst veel, dat waardig is om geweten te worden. De Schrijver is ook met andere te rade gegaan, die vóór hem dit onderwerp behandeld hebben. Hij is niet slechts operateur, maar doet zich ook als wetenschappelijk man kennen. Het ontleed- en natuurkundig gedeelte is ook wèl behartigd. Slechts de verdeeling van het werk is eenigzins zonderling. De eigenlijke Verhandeling over den Klompvoet beslaat slechts 39 bladzijden. De Appendix wordt als 't ware hoofdwerk en strekt zich tot 267 bladzijden uit; terwijl eene inleiding van 59 bladzijden het geheel voorafgaat. De waarnemingen, het onderwerp van den Appendix, zijn zeer uitvoerig en meer dan enkel waarneming. Daardoor wordt echter de beredenering van het geheel moeijelijk en raakt hetgeen tot eene slotsom moest of kon leiden te zeer verspreid en verdeeld. Doch little is de eenige niet, die zich hieraan schuldig maakt. De lezing van zijn werk is zelfs ge-
{==308==} {>>pagina-aanduiding<<}
makkelijk te dezen opzigte, in vergelijking met andere geschriften van zulken aard. Wie herinnert zich hier niet de brieven van lallemand over de hersenaandoeningen, waardoor zij voor den nog niet genoeg geoefenden vaak onbruikbaar worden? Een toekomstige galenus (over de overeenkomst en het verschil tusschen de Jicht en de Scrophulosis, door a.a. sebastian, bl. 102) zoude tevens eenen leeftijd van methusalah behoeven, om al de daar voorhandene bouwstoffen te ordenen.
De uitvoering van het boek is zeer voldoende. Alle platen zijn echter niet eren duidelijk, hetwelk denkelijk meer aan het oorspronkelijke dan aan de uitvoering van den Heer bal te wijten zal zijn. Vele der houtsneden zijn zeer gelukkig uitgevoerd en strekken den kunstenaar tot eer.





Theorie der Plantenteelt met voorbeelden uit de ervaring in het groot opgehelderd en bevestigd. Eene Handleiding voor Land-, Bosch- en Tuinbouwers, die de hoogste opbrengst van den grond trekken willen. Door Dr. Friedrich Schmalz, Hoogleeraar te Dorpat. Uit het Hoogduitsch vertaald door E.C. Enklaar. Te Kampen, bij K. van Hulst. 1842. In gr. 8vo. 246 bl. f 2 - :

Dit beknopt boekje wordt door den Vertaler in zijn voorwoord (sic) hoogelijk geprezen. Nimmer, zegt hij, is hem een werk voorgekomen, hetwelk met meer beknoptheid en duidelijkheid wetenschappelijke onderwerpen voorstelt, en daardoor ook voor hem, die in de natuurkundige wetenschappen geheel leek is, verstaanbaar en aangenaam is. In den lof van algemeene verstaanbaarheid kunnen wij niet geheel instemmen. Wij betwijfelen zeer, of een leek in de natuurkundige wetenschappen alles, en bepaaldelijk 't geen in de tweede afdeeling over den grond en deszelfs scheikundige zamenstelling, gezegd wordt, met vrucht zal kunnen lezen. Hoe dit zij, het boekje is zeker in zijne soort zeer belangrijk. Wij hooren hier een' man spreken,

{==309==} {>>pagina-aanduiding<<}
die als grondeigenaar eene uitgestrekte ervaring met wetenschappelijke theorie verbonden heeft. De eerste afdeeling handelt over het ontstaan, de voeding, den groei en de volkomene ontwikkeling der gewassen (bl. 7-118); de tweede over de middelen, waarvan de natuur zich bedient, om planten voort te brengen, te ontwikkelen en te onderhouden (bl. 119-211); de derde behelst beredeneerde grondstellingen der plantenteelt, welke uit de beide vorige afdeelingen voortvloeijen (bl. 212-227); de vierde afdeeling, eindelijk, vermeldt de uitkomsten van een bedrijf, hetwelk naar de bovenstaande grondstellingen ingerigt en gedreven werd (bl. 228-246). Veel is meer van locaal dan van algemeen belang. Het boekje heeft vooral betrekking op Pruissisch Lithauen, waarin de bezittingen van den Dorpatschen Hoogleeraar gelegen zijn. Desniettemin behelst vooral de derde afdeeling vele wenken, welke van algemeene toepassing geacht mogen worden, en de Vertaler heeft dus aanspraak op de dankbaarheid onzer landgenooten, door dit Duitsche letterproduct op onzen vaderlandschen grond verplant te hebben.
Op de wijze echter, waarmede hij zich van deze taak gekweten heeft, moeten wij eenige aanmerkingen maken. Vooral wordt dit werk ontsierd door eene zeer slordige correctie. Zoo lezen wij, b.v. bl. 34, alle die bevattende zaden, eene zinstorende drukfout voor alle olie bevattende zaden; bl. 53, onderscheidene veranderingen ...... plaats heeft, voor plaats hebben; bl. 94, volgens de door mij verkregene ondervinding ondervinding, waar deze verdubbeling van het laatste woord eene lompe drukfout is; bl. 185, uit den kring, voor uit den dampkring; bl. 215, kampkring voor dampkring; bl. 234: ‘want ofschoon het aantal voeren mest, welke te veld gebragt worden, niet zeer spoedig vermeerderd kon werden, daar de arme grond weinig stroo gaf, maar het vee zoo veel te krachtiger gevoed werd;’ welke zin blijkbaar niet afloopt, daar er niets op het eerste woord want slaat, om nu niet van werden voor worden te gewagen. Wanneer men een boek vertaalt, behoort men het van dergelijke vlekken te zuive-
{==310==} {>>pagina-aanduiding<<}
ren. Somtijds schijnt het eer eene drukproef, dan een afgedrukt werk, 't geen men voor zich heeft. 't Doet ons leed, het oorspronkelijke werk niet te kennen. Daardoor weten wij niet, hoe het gesteld is met de tafel van meijen, die de Schrijver zegt, ten slotte, ter meerdere duidelijkheid, te zullen mededeelen (bl. 123), doch welke wij te vergeefs in het boek zoeken. Zoo weten wij ook niet, hoe de voor ons onverstaanbare zinsnede op bl. 53 te regt te brengen: ‘De wortels hebben tot zoodanige verandering niet alleen het licht noodig, maar zelfs is deszelfs toegang daartoe nadeelig.’ (Waarschijnlijk moet men hier het woord
niet tusschen de woorden licht en noodig invullen). Of het algemeen voor onze landbouwers verstaanbaar zij, om van faktoren te spreken (‘Hoe harder het bekleedsel des zaadkorrels is, des te meer dampkringslucht en vochtigheid behoeft hij, des te magtiger moeten deze beide factoren daarop werken’), zouden wij gerustelijk betwijfelen. Ook is het ons niet bekend, dat het woord verzompt, 't geen herhaaldelijk gebezigd wordt voor moerassig (sumpfig), bij ons gebruikelijk is; doch mogelijk is dit eene hier of daar aangenomene provinciale benaming. Wij kunnen dus de vertaling niet zeer prijzen, en raden den Heere enklaar, in 't vervolg bij dergelijken arbeid minder blijken van overhaasting te geven, en alzoo de nuttige strekking zijner pogingen door grooter zorgvuldigheid aan te bevelen.





Leerboek der algemeene Aardrijksbeschrijving, of Handboek der aardrijkskundige wetenschappen voor alle standen, uit de nieuwste bronnen geput; door J.C. Beijer, gepensioneerd Leeraar van de Koninklijke Nederlandsche Militaire Akademie. In één Deel. 1ste en 2de Aflevering. Te 's Gravenhage en te Amsterdam, bij de Gebr. van Cleef. 1842. In gr. 8vo. 320 bl. f 4-40.

Niet zonder eenigen ophef is dit werk in een Boekverkoopers Prospectus aangekondigd: ‘Er zijn vele en zeer voortreffelijke werken over de kennis der aarde, maar al het

{==311==} {>>pagina-aanduiding<<}
voorhanden zijnde roept, bij de belangrijke voortgangen in het gebied der wetenschap, steeds om iets nieuws, of volgt, uit hoofde van de wijze der voorstelling en geheele behandeling van het onderwerp, eene rigting, die met het doel, dat wij ons in dit werk voorgesteld hebben, niet overeenkomt. Veel van hetgeen onze Letterkunde in dit vak bezit, is verouderd, of het stelt slechts een dor geraamte voor van alle merkwaardigheden, waarvan de aarde voor den opmerkzamen beschouwer zoo vol is. Andere wezenlijk verdienstelijke werken toonen, door hunnen geringen omvang, dat zij op geene volledigheid aanspraak kunnen maken; terwijl daarentegen vele aardrijkskundige werken door eene schrikkelijke wijdloopigheid vermoeijen, in plaats van leerzaam te onderhouden. Dit werk zal, met de meeste grondigheid en de slechts eenigzins bereikbare volledigheid, het geheele gebied der aardrijkskunde omvatten, en, bij de grootste beknoptheid, geene der daadzaken onaangeroerd laten, welke in de algemeene natuurkunde der aarde, zoowel als in de bijzondere beschrijving der landen en volken, in aanmerking komen. Zoo zal het een getrouw tafereel van het Heelal, een indrukwekkend beeld van het leven der volkeren op de hun aangewezene woonplaatsen, eene aanschouwelijke voorstelling van de menigvuldige volkstoestanden, in het licht van onzen tijd, opleveren.’
In hoeverre nu het boek aan deze hooge (om niet te zeggen: winderige) beloften voldoe, kan zeker eerst na de verschijning van het geheel worden beoordeeld. Naarmate dus de afleveringen het licht zien, kunnen ze in betrekking tot den omvang der voorgestelde taak meerder worden gerefereerd, dan gerecenseerd. Het begin willen wij wat uitvoeriger aankondigen, om onze lezers, voor zoo verre zij deze twee Afleveringen nog niet mogten hebben gelezen, met derzelver inhoud bekend te maken, waarbij wij tevens de aanmerkingen, die wij onder het lezen maakten, aan hun oordeel en dat des Schrijvers kunnen onderwerpen.
Het boek vangt aan met een kort overzigt van de Geschiedenis der Aardrijksbeschrijving, welke de Heer beijer verdeelt in zes tijdperken, te weten: tot aan de groote volksverhuizing; tot columbus; tot magellaan; tot cook; tot humbold; tot onzen tijd. Wij willen nu op de keuze dezer tijdvakken geene aanmerking maken, maar vragen, of de hier gegevene korte opgave der voornaamste vroegere en

{==312==} {>>pagina-aanduiding<<}
latere land- en zeereizen den naam van eene Geschiedenis der Aardrijksbeschrijving dragen kan? Het bekende werk van cooley (*), zoo meesterlijk door onzen van kampen overgebragt (dat zegt meer, dan vertaald), waarvan dit overzigt een kort uittreksel schijnt, heet: Geschiedenis der aardrijkskundige ontdekkingen, en teregt; want eene geschiedenis der wetenschap, die de Geographie heet (vooral in den zin, welken het aangehaalde Prospectus er aan hecht), is geheel iets anders. En ofschoon het kronijkachtige bij zoo groote kortheid niet te vermijden was, vergenoegt zich de Heer beijer te meermalen met de namen der reizigers en van de door hen bezochte landen of zeeën op te geven, zonder, hetgeen hier eigenlijk de hoofdzaak was, in eene beoordeeling te treden van de diensten, die zij aan de aardrijkskunde hebben bewezen. Verscheidene belangrijke reizen van den laatsten tijd, gelijk van ross, la place, boelen en anderen, worden niet genoemd. Deze Afdeeling wordt besloten met een kort, en daardoor vrij oppervlakkig overzigt van eenige aardrijkskundige werken. Het uitvoerige en uitmuntende werk van van wijk had toch, dunkt ons, meer, dan de eenvoudige melding van den naam des Schrijvers, verdiend. Het bevreemdde en speet ons, niet meer dan een paar woorden aan te treffen nopens voorname Atlassen, een zoo belangrijk hulpmiddel bij de beoefening dezer wetenschap. Over het geheel mogt de Heer beijer wel in het oog hebben gehouden, dat hij een leerboek schreef, eene handleiding, een handboek, zoo als hij het zelf noemt. Daarin kan
niet alles breedvoerig worden behandeld, maar de lezer, de leerling, heeft regt om te verwachten, dat de Schrijver, die als zijn leermeester optreedt, hem aanwijze, waar hij nader en uitgebreider onderrigt kunne bekomen; de aanhaling van het belangrijkste en aanwijzing van het beste mogt, indien wij wèl zien, niet gemist worden.
De tweede Afdeeling beschouwt de aarde als een gedeelte van het heelal, en begint met een beknopt overzigt van de populaire sterrekunde. Eene korte geschiedenis dier wetenschap is waarlijk op anderhalve bladzijde niet te geven. De voorstelling van het zonnestelsel, volgens tycho brahé, is onjuist: ‘Volgens hem bevindt zich de aarde in het middel-
{==313==} {>>pagina-aanduiding<<}
punt der wereld, en de zon wentelt in 24 uren rondom de aarde.’ Dit is het niet, waardoor zich tycho's onderstelling van die van ptolemeus onderscheidt, maar dat de zon met de overige planeten gezamentlijk om de stilstaande aarde worden rondgevoerd. Waar gezegd wordt, dat de vaste sterren in de onderscheidene sterrebeelden met de letters van het Grieksche Alphabeth worden aangeduid, is eene kluchtige misvatting ingeslopen: ‘met dien verstande, dat de grootste D, de tweede B, de derde V heet, enz.’ Hier heeft de zetter eene α voor eene d, en eene γ voor eene v aangezien, en de verbeteraar der drukproeven schijnt ook al geene Grieksche letters gekend te hebben. Eene misvatting van den Schrijver zelven is deze: ‘Herschel toonde aan, dat de planeten gedeeltelijk van andere hemelligchamen vergezeld zijn, welke zich om dezelve bewegen.’ Hij weet toch wel, dat de wachters van Jupiter en sommige van Saturnus lang vóór herschel's tijd bekend waren, en de eersten, reeds kort na de uitvinding der verrekijkers, door cassini zijn ontdekt? Bij de teekens der planeten zegt beijer: ‘Saturnus wordt door een zeissen aangeduid, als een zinnebeeld van den tijd.’ Mis; het is, even als bij Jupiter, de verminkte voorletter van den Griekschen naam;
♄ is eigenlijk K, de eerste letter van Κρονος. De teekens van den Dierenriem volgen elkander niet, gelijk men hier leest, van het Oosten naar het Westen, maar van het Westen naar het Oosten op. Geographische Lengte en Breedte worden aldus beschreven: ‘De Lengte op aarde wordt van zeker punt, hetwelk men als het begin aangenomen heeft, af gerekend. De Breedte op aarde stemt niet met den afstand van bedoelde plaats, tot den evenaar, overeen.’ Zoo staat er letterlijk; maar wie ziet niet, dat het eerste hoogst onbepaald, het laatste juist het omgekeerde van de waarheid is?
De lijst der sterren, die eigene namen hebben, kon, (indien wij over het doel van deze Afdeeling: de aarde beschouwd als een gedeelte van het heelal, wèl oordeelen) gelijk meer, gemist worden. Nu zij er staat, behoorde niet van sommige, maar van alle, de grootte te zijn opgegeven. Er zijn ook enkele sterregroepen bij opgenoemd, die toch geene afzonderlijke sterren zijn, gelijk de Fortuin in den Stier; de Hyaden; de Jakobsstaf (later wordt dit bekende drietal sterren in den Gordel van Orion nog eens onder den naam van de Drie Koningen genoemd); de Pleyaden; het

{==314==} {>>pagina-aanduiding<<}
Zevengesternte, hetwelk in deze Alphabetische lijst tusschen Schedir en Sirius is geplaatst. - Op bladz. 67 staat, ‘dat de Ring van Saturnus zich eenmaal om zijne Planeet beweegt, gedurende dat deze zijnen omloop om de Zon voleindt.’ Intusschen hebben naauwkeurige waarnemingen in de laatste tijden aangetoond, dat de ring, of het stelsel der ringen, in ongeveer 10, 5 uren omwentelt om eene as, die loodregt op het gemiddelde vlak der ringen (*) staat, door welke waarnemingen de theorie bevestigd wordt, dat deze beweging voor de stabiliteit noodzakelijk is; gelijk dan ook de waarnemingen van schröter, die vooral tegen de aswenteling schenen te strijden, voldoende door olbers en anderen zijn verklaard geworden. Trouwens, ofschoon de opgaven, die het zonnestelsel betreffen, over het geheel met de waarheid overeenkomen, de Schrijver is hier blijkbaar niet op eigen grondgebied; anders zou hij niet geschreven hebben: ‘Hoe meer herschel zijn teleskoop verbeterde, des te meer Sterren kon hij zien. Wat zoude men zien, indien het mogelijk ware, de kijkers tot het tienvoud hunner tegenwoordige kracht te brengen!’ Want de theorie leert, en de waarneming bevestigt, dat, wanneer men de kracht der kijkers overdrijft, de helderheid van het uitspansel tevens zoo toeneemt, dat het flaauwe licht der met mindere werktuigen onzigtbare sterren er nagenoeg door overschenen wordt. Doch het is hier de plaats niet, om dit naauwkeuriger uiteen te zetten. Zoo schijnt ook de Schrijver zonder helder nadenken geschreven te hebben: ‘Menigwerf is de vrees geuit geworden, dat eenmaal eene komeet de aarde zoude kunnen ontmoeten. Het staat echter als 281,000000 tot
1, dat zulk een geval geene plaats zal hebben, ofschoon het, naar sommiger gevoelen, niet geheel buiten het bereik der mogelijkheid ligt.’ Mogelijkheid bestaat, zoodra ééne term der rede grooter dan 0 is.
Hetgeen voorts van de wiskundige klimaten, den Almanak enz. gezegd wordt, gaan wij zonder aanmerkingen voorbij, behalve dat het gezegde: ‘Het oude Romeinsche jaar begon als de Zon op den 1 Maart in den eersten Graad van den Ram trad,’ onmogelijk alzoo kan zijn. Zeer naauwkeurig

{==315==} {>>pagina-aanduiding<<}
en uitvoerig is hetgeen vervolgens gezegd, en met tafeltjes voorzien is, over de onderscheidene projectiën, of het ontwerpen van geographische netten voor kaarten.
Zooveel van de dusgenoemde wiskundige aardrijksbeschrijving. De natuurkundige splitst zich in drie Afdeelingen, ‘te weten: 1) in de natuurkunde van het vaste, of in beperkten zin, de zoogenoemde Geologie; 2) in de natuurkunde van het vloeibare, of gepaster, de Hydrologie; en 3) in de natuurkunde van het luchtvormige, of de Atmosphaerologie, gewoonlijk ook Meteorologie genoemd.’ De Schrijver begint met het laatste, de Atmosphaerologie, welke hij ten onregte Meteorologie noemt, daar door het laatste meer de veranderingen in de gesteldheid des dampkrings worden aangeduid. Wij hebben op deze eerste Afdeeling geene aanmerkingen. De tafels van vergelijking der verschillende thermometerschalen zijn gemakkelijk, en die van verschillende temperatuur, gevallen regen, enz. op onderscheidene plaatsen der aarde, uitvoerig en naauwkeurig. Alleen vragen wij, wat beijer meent met: ‘de jonge scoresby heeft zeer vele (sneeuwfiguren) afgeschetst, waarbij men kan opmerken, dat er immer de getallen 3 en 6 op gevonden worden (dat zal moeten zijn: drie- en zeskantige figuren in zijn), maar de getallen 5 en 10 geheel ontbreken, hetwelk voor het zoo diep gegronde twaalftallig stelsel en tegen het, niet uit de natuur ontleende, tientallig stelsel pleit.’ (Bladz. 132).
Van het zodiacaallicht zegt de Schrijver, dat het bestaat ‘in eene lichtstreep, welke men in de lente na zonnenondergang [voeg er bij: in het Westen], en in den herfst [voeg er bij: vóór zonsopgang] aan den Oostelijken hemel somwijlen bemerkt.’ Maar nu - ‘in den heeten aardgordel wordt dit licht zelden bemerkt, maar des te meer, als men zich noord- of zuidwaarts van den evenaar verwijdert.’ De waarheid is, dat het zodiacaallicht tusschen de keerkringen juist het best en menigvuldigst gezien wordt, en op hooge breedten zeer zeldzaam is.
De tweede Afdeeling, de vloeibare oppervlakte der aarde, begint met het water in het algemeen, waarbij wij somtijds, gelijk meermalen in dit werk, meesmuilden over het bitter weinige, dat beijer somtijds in zijne lezers onderstelt; b.v.: ‘de breedte des waters [b.v. eener rivier] wordt door den afstand der beide oevers bepaald;’ (bladz. 143); ook: ‘zeer veel is ook verder daaraan gelegen, of het schip goed zeilt

{==316==} {>>pagina-aanduiding<<}
of niet. Een slecht zeiler wordt weldra door eenen voortreffelijken zeiler voorbij gevaren.’ (Bladz. 163.) Ei, zou dat inderdaad waar zijn? .... Eenigzins verkeerd uitgedrukt is de bepaling van het verval des loopenden waters, als zijnde: ‘de afwijking van de regte (lees waterpas-) lijn.’ Ook is het volgende onjuist: ‘In het benedenste gedeelte van haren loop, deelen rivieren en stroomen zich niet zelden in vele armen, en omsluiten alzoo dikwijls eene of meer weerden, die enkel, of zamenhangend, eenen driehoek vormen, wiens spits stroomafwaarts gerigt is.’ Men leze: stroomopwaarts. Nog: ‘Het is eene erkende daadzaak, dat kokend water, ook door de sterkste hitte, tot geene hoogere temperatuur kan gebragt worden, dan die van kokend water, en wanneer men er een warmtemeter in plaatst, stijgt dezelve niet, al brengt men het sterkste vuur onder het water.’ Bijna letterlijk leest men aldus ook bij sommer, Taf. v.h. Heelal, D. III, bl. 15; maar beijer had dan ook, om de waarheid te schrijven, het volgende niet moeten weglaten: ‘Wanneer het water in een geheel besloten vat kookt, en de dampen niet ontwijken, noch in de hoogte stijgen kunnen, zoo bewerken zij, omdat zij in eenen hoogen graad veerkrachtig zijn, zulk eene sterke drukking op het water, dat dit laatste in het zieden verhinderd wordt, en nu eene veel hoogere temperatuur dan te voren kan aannemen.’ - Nog teekenden wij aan: ‘Als men brood met zeewater bakt, wordt hetzelve zeer ziltig, en wanneer het een' dag oud is, zeer bitter.’ Dit is niet alzoo; brood, waarvan het deeg met zeewater is gekneed, is zeer goed, en wordt, waar er gelegenheid is om zuiver vloedwater te bekomen, door velen voorgetrokken. Ook over het lichten der zee wordt gesproken, en onder hetzelfde
opschrift over de zwaarte en temperatuur van het zeewater, ijsbergen, ebbe en vloed, enz. gehandeld; zulks is ongevallig. Over het geheel zou eene verdeeling in § § voor een boek van dezen aard, naar het ons toeschijnt, doelmatiger zijn. Het algemeene overzigt der zee volgens hare groote afdeelingen is goed; de beschrijving van het Noorden fraai; ten bewijze, dat wij niet enkel naar het gebrekkige zoeken, willen wij er een gedeelte van overnemen: ‘De Noordpool is het middelpunt dezer ontzaggelijke zee, die door eene alles verstijvende koude de stoutmoedige pogingen van den mensch, om tot de pool der aarde, of ten minste tot het einde van het vaste land door te drin-
{==317==} {>>pagina-aanduiding<<}
gen, verijdelt. Al worden de lange winternachten door schitterende Noorderlichten verkort, en door verblindende sneeuw en doodsbleeke ijsmassa's verhelderd, zoo belet toch de grimmige koude, welke het plantenleven alle groeijing beneemt, en vele dieren het verblijf in deze streken onmogelijk maakt, de bezielde natuur, zich hier in haren prijkenden dos te toonen. Bieden ook al der ijsbergen vaste en koude gestalten verscheidenheid in hare omtrekken aan, de inwonende kille dood, gebrek aan beweging en leven, vertoont zich toch overal in deze akelige woestenij. Alleen de mensch, overal zijne bakermat met liefde omvattende, aan zijne gewoonten moeijelijk te ontwennen, en daaraan als aan zijnen eigenen wil onderdanig, is, behalve weinige dieren, die door de natuur met eene vetmassa of met dikke pelsen tegen deze alles doodende koude beschermd zijn, in staat, het in de ijshutten uit te houden, en aldaar het leven dragelijk, welligt zelfs behagelijk, te vinden. Waar zelfs het bewegelijke kwikzilver stolt, en eenen staat van vastheid verkrijgt, die het tegen den hamer bestand maakt; waar de vuurwateren, die het uitdoovende leven oprakelen, die tot lust en blijdschap opwekken en tot de krachtigste werkzaamheid van den geest opvoeren, ja door hun vermogen zelfs
den sterksten held neervellen kunnen, waar die wateren, sluimerend en schijndood, in ijs veranderen; waar het ijs van gewoon zoet water, als kristal, aan het staal vonken ontlokt, de verschrikkelijk koude sneeuw den dorst niet stilt, maar vermeerdert, en, in de hand genomen, geene mindere pijn veroorzaakt, dan wanneer men heet ijzer in de hand houdt; daar is het waarlijk niet herbergzaam te noemen.’ Niemand zal ontkennen, dat deze beschrijving sierlijk is; en zij zou het nog meer zijn, indien de uitweiding over de vuurwateren niet grovelijk zondigde tegen eenen stijlregel, door den Heer beijer zelven gesteld (*): ‘In de volzinnen moet eenheid heerschen; dat is, er moet slechts één denkbeeld in elken volzin bestaan. Dit vereischte vordert, dat alles weggelaten worde, wat geene betrekking tot de hoofdgedachte heeft.’
Het land, de derde Afdeeling der natuurkundige aardrijksbeschrijving, beschrijft de onderscheidene vlakten, gebergten, vulkanen en derg., waarbij wij ons thans niet zullen ophouden.

{==318==} {>>pagina-aanduiding<<}

Daarna volgt eene beschouwing van de verspreiding der natuurvoortbrengselen, en wel eerst van de delfstoffen, daarna van de planten, eindelijk van de dieren. Bij het eerste treft men uitvoerige opgaven aan van de hoeveelheid metalen en eenige andere delfstoffen, die onderscheidene rijken opleveren. Breedvoeriger is de beschouwing van het plantenrijk over de aarde, met tabellen verrijkt; en nog breedvoeriger die van het dierenrijk; bevattende eene korte beschrijving der voornaamsten. Bij de raven zegt beijer, ‘dat zij slecht rieken;’ dit moet ruiken zijn, (de stelling als bewezen aangenomen) want er wordt gesproken van het reukorgaan dezer vogelen; niet van de lucht, die zij van zich geven. Ook is het onjuist, dat de bontekraaijen in October vanhier vertrekken, daar dezelve 's winters juist hier zijn; terwijl het gezegde: ‘De Aziatische olifant is grooter dan de Afrikaansche,’ strijdt tegen het onmiddellijk daarop volgende: ‘de olifanten in Abyssinië worden voor de grootste gehouden.’
Het laatste onderwerp in de twee ons toegekomen Afleveringen is de mensch; doch aangezien dit nog niet geheel daarin afgehandeld wordt, zullen wij het, tot eene volgende gelegenheid, voorbijgaan.
Het uiterlijk voorkomen is niet zeer behagelijk. De hoofdzaken zijn met eene kloeke, het overige met eene zeer kleine, echter heldere, letter gedrukt. Twee kolommen bevalt ons nooit. Eene betere aanwijzing der zaken door opschriften en § § noemden wij reeds. Het gezegde zij voor het tegenwoordige genoeg over een werk, waarop wij nog meermalen zullen moeten terugkomen. De aanmerkingen, die wij maakten, benemen niets aan eene algemeene aanprijzing.





Brief aan een Lid der Staten van Gelderland, over de magt der Provinciale Staten uit Art. 220 der Grondwet, van Mr. J.R. Thorbecke. Te Leyden, bij P.H. van den Heuvell. 1843. In gr. 8vo. 73 bl. f : - 80.


Het Strafregt, in verband beschouwd met de vrijheid van geweten en Godsdienst. Te Amsterdam, bij Hoogkamer en Comp. 1842. In gr. 8vo. VIII en 60 bl. f : - 50.


{==319==} {>>pagina-aanduiding<<}

Een Lid der Staten van Gelderland had het advies van Prof. thorbecke gevraagd over het zoo veel gerucht gemaakt hebbende Geldersche Polderreglement, vergeleken met Art. 220 der Grondwet, en daarbij drie vragen gesteld: I. Stemt de wijze, waarop het Reglement tot stand kwam, met de Grondwet overeen? II. Gaat het Reglement de grenzen, welke Art. 220 der Grondwet aan de regelende magt der provinciale Staten voorschrijft, te buiten? III. Welke zijn, zoo in een of ander opzigt het Reglement met de Grondwet onbestaanbaar is, de middelen, om haar te doen gelden?
Met beroep op alles afdoende stukken toont de Hoogleeraar aan, dat de wijze, waarop het Reglement tot stand kwam, met de Grondwet, ja zelfs met allen regelmatigen gang van zaken strijdig was. Wat echter de tweede vraag aangaat, bewijst hij, dat, ofschoon de volksgemeenten binnen de meeste provinciën, gedurende de 10de en 11de eeuw, in erfelijke graafschappen of heerlijkheden ontbonden werden, en na die langzamerhand ontstane omwenteling op vele plaatsen, waar tot dusver de waterstaat een tak van publiek regt was geweest, overeenkomsten de vorige inrigting vervingen, echter het bestel van den waterstaat niet privaatregtelijk is, en de Provincie - overheid het zich tijdig aantrok. Met de 13de en 14de eeuw begonnen de Landsverordeningen er in te voorzien, en haar gezag bepaalde zich tot drie hoofdtakken: 1. verleening van het regt, om een' dijk of eene wetering aan te leggen; 2. wetgeving over de dijkpligtigheid, en 3. regeling van het bestuur. Dit wordt uit eene menigte Dijk- en Landbrieven, Ordonnantiën en Octrooijen gestaafd. Wij vinden hier eene onschatbare verzameling van bouwstoffen tot kennis van het aloude Dijk- en Bedijkingsregt. En wanneer nu de Schrijver het van ouds geoefende regt der Provinciale Overheid in verband brengt met hetgeen aan de Provinciale Staten bij de Grondwet is toegekend, dan leidt hij daaruit af, dat de inhoud van het Geldersche Polderreglement de Provinciale magt, bij Art. 220 omschreven, niet te buiten gaat. Gesteld echter, dat het Reglement in een of ander opzigt (b.v. wegens de wijze van deszelfs ontstaan, en de te laat geschiede koninklijke bekrachtiging, nadat de Staten reeds een ander Reglement, hetwelk niet werd bekrachtigd, hadden vervaardigd); indien dus dat nu, tegen den wensch der Staten, in werking gebragte Reglement, in een of ander opzigt, met de Grondwet onbestaanbaar ware,

{==320==} {>>pagina-aanduiding<<}
hoe men dan zou moeten handelen, om de Grondwet te doen zegevieren, is de derde en laatste vraag, de moeijelijkste om te beantwoorden. De Staten, door wijzigingen te maken en te laten goedkeuren, in een vorig Reglement, hetwelk zij eigenlijk afkeurden, hebben zelve daardoor dat vorige Reglement als hun werk erkend, en hetgene waarlijk hun werk was voorbijgegaan, alsof het niet bestond. De Hooge Raad heeft, bij arrest van 23 Nov. 1841, reeds twee artikelen van het Reglement voor verbindende verklaard. Er schijnt dus van de zijde der Regterlijke Magt even weinig hulp te wachten, als van die der Hooge Regering. Dus een Adres aan de Staten-Generaal, en verantwoordelijkstelling van den Minister? - Doch al ware het, dat men, op nieuw zich tot de Staten-Generaal wendende, verlof verkreeg om den Minister in Regten te betrekken, dan toont de Schrijver aan, dat de Minister zich toereikend zou kunnen verantwoorden. Zou men dan vragen schorsing van het besluit tot in werking brenging van 't Reglement? Maar men zou niet wel eenen Minister kunnen doen veroordeelen, omdat hij eene bevoegdheid der Kroon in rust liet, en de schorsing niet gebeurde, die ook slechts verwarring zou veroorzaken, zoo lang er geen ander goedgekeurd Reglement aanwezig was. De Hoogleeraar zegt niet duidelijk, doch schijnt te wenschen, en dit schijnt ons althans het beste, dat de Staten een nieuw Reglement vervaardigen, waarbij het tegenwoordige wordt afgeschaft, en dat het nieuwe Reglement door den Koning dan worde bekrachtigd.
Op de aankondiging van het advies van Prof. thorbecke laten wij volgen die eener, in ander opzigt, zeer belangrijke brochure van den Heer h.p. scholte, thans Predikant bij de afgescheidene Gemeente te Utrecht. Na een zoogenaamd Voorwoord, volgt zijn Adres aan de Tweede Kamer der Staten-Generaal, met de bijbehoorende ontwerpen van den vierden en tienden titel van het Wetboek van Strafregt, gelijk de Adressant die zou willen gesteld hebben, in de plaats der titels, gelijk zij in het ontwerp van de Regering worden gelezen; terwijl eene Memorie van Toelichting de redenen behelst, waarom Adressant het ontwerp der Regering gaarne in den geest van het zijne veranderd zag.
Op dat alles volgt een Naschrift, waarin de Heer scholte zijne denkbeelden over de onderlinge betrekking van Kerk en Staat eenigzins uiteenzet, en onder anderen ronduit ver-
{==321==} {>>pagina-aanduiding<<}
klaart de scheiding van Kerk en Staat te begeeren, omdat de eerste niet, de laatste wel tot deze wereld behoort. De vrijheid, welke de Afgescheidenen tegenwoordig genieten, schrijft hij toe aan den invloed van den geest des volks, hetwelk tegen eene vervolging was, die haren oorsprong had in dien middeleeuwschen geest van kerkelijke heerschzucht, die nog in hoogere en lagere Protestantsche geestelijkheid leeft en werkt, erkennende hij, dat sommige Leeraars onder de Afgescheidenen niet beter zijn, als zijnde zij wel verstoord, wanneer tegen hen de strafwetten worden ingeroepen, maar zoudende zij het lijdelijk aanzien, zoo tegen anderen, die met den ketternaam worden gebrandmerkt, dezelfde maatregelen wierden genomen. Voor zichzelven echter wenscht hij, dat de Regering nooit weder zich de belangen van deze of gene gezindheid zoo bijzonder aantrekke. Als Bijlage dient tot besluit het Verslag der Commissie voor de Verzoekschriften (Staatscourant van 3 Dec. 1842), uitgebragt bij monde van den Heer van panhuys.
Recensent moet openhartig verklaren, dat het ontwerp van den Heer scholte, in zijn oog, verre de voorkeur verdient boven dat van de Regering. Titel II heeft bij de Regering tot opschrift: Van verbodene Genootschappen en van Godsdienstoefeningen, alsof laatstgemelde in den regel een wanbedrijf daarstelden; bij scholte: Van verbodene Genootschappen en van ongeoorloofde Godsdienstoefeningen. In Art. 1 plaatst scholte, achter genootschap, of vereeniging, ten einde aan te duiden, dat genootschap (association) en vereeniging (réunion) hier hetzelfde is, zoodat niet gelet worde op het getal der bijeenkomsten, maar op dat der leden van het genootschap. Art. 2 vervalt bij scholte, als willende hij aan de Regering het regt tot regeling der kosten van de eerdienst en der verzorging van de behoeftigen alleen dàn toestaan, wanneer door het genootschap voorregten of gelden gevraagd worden. Bemoeit de Regering zich niet met den onderstand van kerken, Godsdienstleeraars en diaconie-armen, dan heeft zij ook geen regt van toezigt op het beheer der fondsen van zoodanige gezindte; door Requestrants Art. 2 wordt strafbaar gesteld alle deelneming aan reeds verbodene genootschappen, die staatkundige of met de wet strijdige bedoelingen hebben, even als bij Art. 1 in het ontwerp der Regering, welk Art. 1 door zijn eerste, bij de Regering vergeten Art. wordt voorafgegaan, en in

{==322==} {>>pagina-aanduiding<<}
verband staat met zijn Art. 3, hoofdzakelijk houdende, dat geene vereeniging of genootschap van meer dan 30 leden zich mag vestigen, zonder ten minste ééne maand vooraf, met overlegging der statuten en aanduiding der plaats van bijeenkomst, aan de plaatselijke Regering daarvan kennis te hebben gegeven. In plaats van Art. 3 en 4 van het ontwerp, heeft de Requestrant drie nieuwe artikels, 4, 5 en 6. Art. 8 stelt de nieuwe bepaling voor, dat, zoo eene godsdienstige vereeniging, behalve de vrijheid van openbare godsdienstoefening, genot begeert van voorregten, aan andere kerkelijke vereenigingen in Nederland toegekend, zij dan daarover moet handelen met de Hooge Regering, om als zedelijk ligchaam te worden erkend. Voorts zijn er nog eenige veranderingen van ondergeschikt belang. Titel X, Art. 1, behoudt de Requestrant, onder deze wijziging, dat hij, in plaats der woorden: zonder dat hem (vóór de inzegening) behoorlijk gebleken is van eene huwelijksacte, de woorden stelt: vóór dat de huwelijksacte is voltrokken. Requestrant is namelijk eens gestraft geworden, omdat hij, na burgerlijke voltrekking des huwelijks, de inzegening verrigt had op vertoon van een stuk, hetwelk, hoewel overeenkomstig met de waarheid en ten stadhuize afgegeven, echter niet den vereischten authentieken vorm bezat, en het hem alzoo wel gebleken, maar niet behoorlijk gebleken was! Art. 2, 3 en 4 van dien titel zijn bij Requestrant door andere, vooral op Art. 4 breedvoerig toegelichte, bepalingen vervangen, daarop nederkomende in Art. 4, 5, 6 en 7, dat daden, door bedienaars van de Godsdienst in de uitoefening hunner bediening, of door uitvaardiging van eenig stuk in hunne kerkelijke bediening, gepleegd, en waarop straffen voor andere staatsburgers bepaald zijn, bij hen met het maximum zullen worden gestraft; dat van alle af te kondigen, te verspreiden of te
drukken stukken, van eenig kerkbestuur buiten het Rijk afkomstig, ten minste 14 dagen te voren, aan de Hooge Regering en het plaatselijk bestuur mededeeling moet geschieden, en, bij ontvangen verbod, de afkondiging enz. moet worden nagelaten, alles op straffe enz., en dat allen, die, onder welken titel ook, eenig kerkelijk bestuur uitoefenen, als bedienaars der Godsdienst zullen worden beschouwd. Al het schijnbaar partijdige tegen het Catholicisme wordt op die wijze vermeden. Men toetse en oordeele!







{==323==} {>>pagina-aanduiding<<}

Beschrijving van Zaandam. Door B. van Geuns. Met Platen. Te Amsterdam, bij J.C. van Kesteren. In kl. 8vo. XI, 431 bl. f 3 - :

De stad Zaandam, beroemd door het verblijf van Czaar peter I, bezat tot nog toe geene afzonderlijke beschrijving. De voornaamste Schrijvers, die men zoude kunnen opgeven, zijn h. soeteboom, die eerst, onder den naam van h.s. soet, eenige werkjes, de Zaanlandsche oudheden betreffende, uitgaf, deze naderhand bij elkander voegde en onder den titel van Oudheden van Zaanland, Stavoren, Vronen en Waterland het licht deed zien, en a. loosjes, die in 1794 zijne Beschrijving der Zaanlandsche Dorpen (met aanteekeningen verrijkt door p. loosjes, az.), te Haarlem uitgaf. Beiden waren ijverige opspoorders van Nederlandsche oudheden, en kunnen dus, met regt, als zeer goede voorgangers worden aangemerkt. Ook mogen wij de werken van onzen scheltema niet ongenoemd laten, die daarin, waar het noodig was, ons naauwkeurige berigten omtrent de gebeurtenissen te Zaandam mededeelde.
Door een en ander voorgelicht, en ondersteund door eenige bescheiden van anderen, ondernam de Heer van geuns, deze Beschrijving van Zaandam op te stellen, en dezelve, in Hollandschen en Franschen tekst, het lezend publiek mede te deelen. Van de nuttigheid der uitgave zijn wij ten volle overtuigd, daar niet alleen Nederlanders, maar ook vele vreemdelingen, Zaandam en bijzonder het beroemde huisje van Czaar peter bezoeken.
Na eene inleiding, waarin de Schrijver eenige redenen aanvoert, die hem tot het zamenstellen van het werkje aanleiding gaven, handelt de Iste Afdeeling over de Rivier de Zaan en de aan hare oevers gelegene plaatsen. Daarna wordt, in eene IIde Afdeeling, over den oorsprong, de ligging en het uitwendig voorkomen van Zaandam en deszelfs woningen gesproken. Twee bevallige steendrukjes, voorstellende een Gezigt op de Havenkom en van het groote Glop, versieren deze Afdeeling. De IIIde is gewijd aan de beschrijving der hoofdgebouwen en sluizen der stad. De Schrijver is vooral hier zeer naauwkeurig, waartoe welligt eenige plaatselijke Archieven hebben aanleiding gegeven.
Na dus het voornaamste der stad te hebben beschreven,

{==324==} {>>pagina-aanduiding<<}
gaat de Heer van geuns, in eene IVde Afdeeling, over, om van het huisje van den Czaar en deszelfs verblijf te Zaandam een omslagtig verhaal mede te deelen. Nog in onzen leeftijd werd dit huisje, zoo als bekend is, door twee Russische Vorsten bezocht, en deze beide bezoeken deden aldaar voorwerpen achterblijven, die door iederen bezoeker met de grootste belangstelling zullen beschouwd worden. Ook deze Afdeeling prijkt met een plaatje, voorstellende peter in den lakenwinkel van noomen; terwijl de afbeelding van het huisje in 1697 op het titelblad van het werkje is geplaatst. Nog vinden wij aan het einde van deze Afdeeling de beschrijving eener merkwaardigheid, en wel van het deksel der doodkist van den beroemden Hollandschen Vice-Admiraal pieter florisz., die in den zeeslag in de Sont tegen de Zweden, in 1658, na met leeuwenmoed te hebben gestreden, sneuvelde; en wiens prachtige graftombe in de Groote Kerk, te Hoorn, bij den brand dier kerk in 1838, zwaar beschadigd werd, doch, ten gevolge eener koninklijke beschikking, op 's Rijks kosten geheel zal hersteld worden.
De Vde Afdeeling handelt over Zaandam's koophandel, fabrijken, molens, scheepsbouw en zeevaart; terwijl met eene VIde, behelzende de beschrijving van eenige algemeene inrigtingen, kleeding, zeden, gewoonten enz. te Zaandam, het werkje besloten wordt.
Twee achteraan geplaatste bijlagen zijn voor den lezer belangrijk: de eerste bevat eene lijst van eenige verouderde of nog gebruikelijke Zaanlandsche woorden en spreekwijzen; de tweede eene aanwijzing van den afstand van, en de verschillende middelen van vervoer naar Zaandam en omliggende plaatsen, die voor ieder reiziger nuttig wezen kan.
Onze Landgenooten zijn, zoo wij vertrouwen, nu eenigzins bekend geworden met den veelzijdigen en belangrijken inhoud van dit werkje. De geschiedenis is in hetzelve naauwkeurig gevolgd, de plaatsbeschrijving beknopt en zaakrijk; en zoo moge dan ook deze beschrijving van Zaandam aan het voorgestelde doel beantwoorden. Wij eindigen dus met den wensch des Heeren van geuns, ‘dat elke vreemde bezoeker van Zaandam en van het beroemde huisje van Czaar peter I hier eene even welkome inlichting, als de Nederlander in het algemeen eene niet onaangename voorstelling en herinnering in hetzelve vinden zal.’ - Moge het Zaandam voorspoedig gaan; en, al is het tegenwoordig niet meer eene

{==325==} {>>pagina-aanduiding<<}
verblijfplaats voor Vorsten uit den vreemde, om in Nederland te leeren, wat het groots, wetenschappelijks en kunstbevorderends aanbiedt, nimmer zal toch Europa vergeten, dat zij het was, die, gelijk de Staatsraad sjockowsky met potlood op een' der marmersteenen schreef, de kiem weleer ontsloot, die grootheid moest aan Rusland geven.
De Fransche tekst is vrij gemakkelijk en vloeijend.





Utrecht et ses beaux Environs. Utrecht, 1842. chez N. van der Monde. Kl. 8vo. XIII et 411 pag. f 2-50.

De Heer van der monde, zoowel vervaardiger als uitgever van dit werkje, heeft door hetzelve aan vreemdelingen, die het grijze Utrecht en deszelfs merkwaardige omstreken komen bezoeken, eene belangrijke dienst bewezen. Hij deelt ons in een kort overzigt de voornaamste schoonheden van het belangrijke Sticht mede. Het is minder zijn oogmerk, ons eene aesthetische beschrijving te geven van het veelvuldige natuurschoon, dat deze provincie oplevert. Vooral uit een Archaeologisch en historisch oogpunt moet dit werkje beschouwd worden. Rec., die verscheidene jaren in Utrecht doorbragt, vond zich hier op verscheidene merkwaardigheden opmerkzaam gemaakt, die hem vroeger onbekend waren gebleven. Over het geheel geeft hij den Schrijver gaarne den lof van naauwkeurigheid, grondigheid en volledigheid. Eenige bedenkingen, die hij opteekende, mogen den Verzamelaar, naar den wensch, in de voorrede geuit, te stade komen, bij een' herdruk van dit boek.
Bij de Domkerk had het orgel afzonderlijke vermelding verdiend; bij de Nicolaïkerk is het geheel vergeten, schoon het, naar wij meenen, van hoogen onderdom en bijzondere constructie is. De vermelding der orgels in de dorpskerken is zeer onregelmatig: dit is op zichzelf wel van weinig belang, maar wij meenen, dat de Heer van der monde beter gedaan had, alles te vermelden, of deze bijzonderheid overal achterwege te laten. Voorts had de gemeente der afgescheidenen te Utrecht, bladz. 85, bij de overige kerken moeten vermeld worden: en of er nabij Mijdrecht nog eene secte bestaat, die gemeenschap van goederen predikt, gelijk wij bladz. 386 lezen, meenen wij te moeten betwijfelen. Bij Doorn is het schoone bosch met de Domlaan, bij Amerongen

{==326==} {>>pagina-aanduiding<<}
de tabaksteelt, bij Soestdijk de voortreffelijke schilderij in het paleis, bij Baarn de nieuwe bewaarschool, inderdaad een modèl voor dergelijke inrigtingen, bij Eemnes de schoone buitenplaats Groeneveld, en bij het Huis ter Heide de nieuwe straatweg naar Zeist onvermeld gebleven. Te Eembrugge is, meenen wij, geene kerk meer, gelijk wij bladz. 273 lezen. Jammer, dat het kaartje van het Sticht zich ten N. niet verder dan Soestdijk uitstrekt. Minder gepast vonden wij de beschrijving van Hollandsche steden, zoo als van Muiden, Naarden enz., welke niet in het plan des Schrijvers lag. Was deze weggebleven, de hier aangegevene Itineraires, ter bezigtiging der omstreken van het Sticht, waren eenvoudiger en min talrijk geworden, daar een reiziger, die zich aan deze regeling zijner route houdt, toch wat heel dikwijls dezelfde dorpen bezoekt. - Bladz. 291 ware eene beknopte historische opgave van den oorsprong der Broedergemeente te Zeist, dunkt ons, niet ongepast geweest. En dat Montfoort, bladz. 361, ‘assez agréable’ is, zal zeker wel niemand den Schrijver nazeggen. Over het geheel komt het ons voor, dat hij met dergelijke aanprijzende epitheta van onze kleinere Hollandsche en Stichtsche steden wel wat mild is.
Dergelijke opmerkingen ontnemen echter weinig aan de waarde van het werkje, voor hetwelk wij den vervaardiger onzen dank betuigen. Eenige bijgevoegde plaatjes, waarvan ons echter die op bladz. 87 voorkwam min juist te wezen, verhoogen deszelfs bruikbaarheid. Het werke mede, om aan landzaat en vreemdeling een der schoonste gewesten van ons vaderland, met deszelfs grijze moederstad, beter te leeren kennen.


Handleiding, ter aanwijzing van het merkwaardigste langs de beide oevers der Moezel, van Trier tot Coblenz. Te Amsterdam, bij Stokmans en Rijnders. 1842. In kl. 8vo. 78 bl. f : - 75.

Een beknopt geschriftje, zoo het schijnt van een jong mensch, die, op een reisje langs de Moezel, al wat de oude stad Trier en derzelver omtrek belangrijks opleveren, naauwkeurig waarnam, het merkwaardigste over het Moezel-dal van plaats tot plaats uit een Duitsch werkje aanteekende, en

{==327==} {>>pagina-aanduiding<<}
dit een en ander tot eene korte handleiding voor Nederlanders, die de Moezel van Trier tot Coblenz afvaren, zamenstelde. ‘Veel meer,’ zegt de Schrijver, ‘dan eene aanwijzing van plaatsen en derzelver ligging en omtrek zal men hier wel niet vinden; maar met dit boekje in de hand zal men echter het Moezel-dal niet doortrekken, zonder het belangrijkste op te merken, dat zich aan beide oevers dier rivier voordoet.’ Wij prijzen dit werkje, hetwelk veel in weinige woorden geeft, zelfs boven uitvoeriger beschrijvingen van die streken, allen, die het fraaije Moezel-dal willen bezoeken, als een' geschikten wegwijzer aan, en om den lezer tot dit togtje uit te lokken, schrijven wij het volgende uit het voorberigt af: ‘Het Moezel-dal is niet minder rijk in schilderachtige natuurtooneelen en merkwaardige gedenkteekenen der Oudheid, dan de beroemdste punten van den Rijn. Deze moge grootscher zijn, de Moezel is zeker romantischer. Tusschen Trier en Coblenz liggen aan de beide oevers dier rivier meer dan honderd dorpen met hunne torenspitsen en burgruïnen, vooral in het zoogenaamde Ridderdal beneden Zell. Men verheugt zich, zoo nabij den Rijn, een dal te ontdekken, dat zooveel schoons aanbiedt; want geen zijtak dier hoofdrivier levert zulk eene reeks van bekoorlijke landschappen, zulk eenen vlijtigen wijnbouw, en zulk eene menigte van merkwaardige oudheden op, als het Moezel-dal. De snelle stroom kronkelt zich door hetzelve in menigvuldige bogten, nu eens in engere bedding langs hooge bergen, dan eens wringt hij zich door donkere slogten langs woeste rotsen, dan weder blikt hij rustig op bekoorlijke oevers, welker heuvelen met welige wijngaarden, vruchtbare ooftboomen of
schaduwrijke bosschen bewassen zijn. En over het gansche dal ligt eene tooverachtige stilte, een aantrekkelijke tint verspreid, die het oog goed doet en het hart tot zachte gewaarwordingen stemt.’





Het Huis Lauernesse. Door A.L.G. Toussaint. II Deelen. Tweede Druk. Te Amsterdam, bij G.J.A. Beijerinck. 1841. In gr. 8vo. 764 bl. f 7-95.

Mieux vaut tard que jamais, deze is de eenige verontschuldiging, die Rec. voor de zoo late aankondiging van dit reeds door zoo velen gelezen en met volle regt bewonderd

{==328==} {>>pagina-aanduiding<<}
werk bij het publiek kan geven; want met de overige redenen dier vertraging, hoewel voor hemzelven en de Redactie geldig, kunnen wij hetzelve niet ophouden, en het zou daarbij ook niets winnen.
Rec. noemde daar het werk door velen gelezen. Zou het dit echter nog wel door allen zijn, in wier handen het had behooren te komen? Zou het welligt niet reeds weder, door den drang der gedurig uitkomende Romans en andere boeken, eenigermate naar den achter-, althans naar den tweeden grond verschoven zijn, waar het nimmer zijne plaats moet vinden? Mogt dit verslag medewerken om zulks te verhinderen; dan ware het, hoe laat ook geplaatst, toch niet geheel vruchteloos geschreven. Want, zoo als wij verder zeiden, het werk is door velen niet slechts gelezen, maar met volle regt bewonderd. En wie hunner, die gevoel en smaak bezit, zou dit niet hebben gedaan? Hier toch is, door eene vrouwelijke hand, maar met eene kracht, die vele mannelijke auteurs beschaamt, en toch zonder iets van dat alles te verloochenen, wat het vrouwelijk gemoed van de schoonste zijde kenmerkt, een tafereel uit een der gewigtigste tijdperken der geschiedenis gemaald: het tijdperk, waarin het licht, ook in ons vaderland, doorbrak, en de nevelen van priesterdwang en bijgeloof verdreef, maar onmogelijk door kon breken zonder dat de hartstogten in beweging gebragt werden, zonder dat, bij wederzijds blakenden ijver, ook wederzijds dwalingen werden begaan, verdeeldheden in familiën en huisgezinnen werden opgewekt, onedele zoowel als edele drijfveren in volle werking werden gebragt. Rondom de drie hoofdpersonen in dit tafereel, den geestdriftigen, jeugdigen volgeling van luther, paul, sterk met zijnen Bijbel en zijnen God tegen alle magten der aarde, den vurigen, tot woedende dweepzucht toe standvastigen aanklever der leer van Rome, aernoud bakelsz, en de edele, reine, teedergevoelige, maar in hare godsdienstige overtuiging onwrikbare, rust, goederen, het bezit des innig geliefden mans, ja het leven daarvoor veil hebbende Jonkvrouwe, ottelijne van Lauernesse, zijn talrijke andere personen gegroepeerd,
ieder in zijne soort belangwekkend, ieder verschillend en karakterestiek geteekend: den ridderlijken, aan pracht en zingenot gehechten, maar tevens smaak vollen en letterlievenden, in vele opzigten vrijgevigen Bisschop philips van Bourgondië; den krijgs- en eerzuchtigen, harts-
{==329==} {>>pagina-aanduiding<<}
togtelijken, maar niet van teederder gevoel ontblooten Hertog karel van Gelder; den schranderen, invloedrijken, uit innige overtuiging aan het geloof der Roomsch Katholijke kerk gehechten, maar tevens menschlievenden, onbaatzuchtigen, waarlijk edelen Vicaris, boudewijn van heerte; de sombere, door teleurgestelde liefde diep gekrenkte, voor hare kunne soms te vurige, maar onversaagde en standvastige johanna; de bijgeloovige, schraapzieke Donna teresia; den stoutmoedigen eersten Nederlandschen martelaar voor de zaak der Hervorming, jan de bakker; de door echt moederlijke liefde bestuurde weduwe reiniersz; hare regt beminnelijke, maar uit zwakheid voor priesterlist bezwijkende dochter aafke, zoo geheel het oud - vaderlandsch meisje, de oud - vaderlandsche vrouw uit den deftigen burgerstand; en verder in het tafereel nog talrijke andere medewerkende personen, allen met levendige, met ware kleuren voorgesteld: waarlijk, al dezen zóó te kiezen, zóó te rangschikken, zóó te schilderen of te schetsen, verraadt reeds de meesterhand, zou het boek reeds boven tallooze vreemde en oorspronkelijke Romans doen uitschitteren, al bevatte het ook niets meer, waardoor het zulks deed.
Doch, het doet zulks door veel meer. Het draagt doorgaande blijken van grondige bestudering der geschiedenis van het tijdvak, waarin het ons verplaatst; en beveelt zich aan door het gelukkig bewaren der eigenaardige kleur van dat tijdvak, die zelfs in de taal der ingevlochten gesprekken behouden is, zonder dat dit laatste tot het kleingeestige en letterlijke vervalt, of zonder dat de beschrijvingen van kleederdragt en ameublement, welke echter, waar 't voegt, niet ontbreken, naar sommiger gewoonte te veel in het beuzelachtig langwijlige vervallen. Het ademt, zonder den eerbied te bemantelen, welken de Schrijfster voor de leer en beginselen der Hervorming voedt, een' geest van onpartijdigheid en beminnelijke verdraagzaamheid, die gunstig afsteekt hij sommiger hartstogtelijk veroordeelen van allen, die, toen en later, aan de Roomsch Katholijke kerk getrouw meenden te moeten blijven, bij sommiger onvoorwaardelijk verheffen van alles, wat door de Onroomschen werd beweerd en bedreven. Het is, zonder daarom ergens op te houden een boeijend leesboek te zijn, tevens een voortreffelijk zedekundig leerboek, ook door de uitmuntende redeneringen, bij elke voegzame gelegenheid door de Schrijfster ingevloch-
{==330==} {>>pagina-aanduiding<<}
ten. Het getuigt alom van eene fijne menschenkennis, die zich niet beperkt bij het opmerken der uiterlijke verschijnselen, maar doorgedrongen toont te zijn tot de diepte van het menschelijk hart, en de verborgenste roerselen daarvan naauwkeurig bespied te hebben.
De Lezer meent welligt te hebben opgemerkt, dat Rec., bij de opsomming van de namen der belangrijkste personen, in dit werk, en van de voortreffelijkheden, waardoor het zich vooral kenmerkt, zich opzettelijk gewacht heeft, den loop des verhaals en de uitkomsten daarvan op te geven, of deze laatsten zelfs ergens te doen raden. Die meening is juist, en hij heeft dit vermeden, dewijl het voor hen, die het boek reeds lazen, overtollig is, terwijl zij, die het nog lezen moeten, daardoor van talrijke en treffende verrassingen zouden worden verstoken. Hiermede wil hij niet geacht zijn gezegd te hebben, dat ééne lezing daarvan voldoende is, en dat men, na de bevrediging der nieuwsgierigheid, het voor immer kan wegsluiten. Integendeel, bij herhaalde en aandachtige lezing zal men telkens meer met de schoonheden van het werk vertrouwd worden, telkens nieuwe lessen opgaderen.
Door het vermijden van de opgave des historischen inhouds vindt Rec. zich echter eenigermate bemoeijelijkt, waar hij, ook om den schijn te vermijden van eene partijdige panegyriek te hebben willen schrijven, eenige bescheidene aanmerkingen wenscht in het midden te brengen. Die aanmerkingen, doorgaans dan ook van ondergeschikt belang, zullen zich derhalve meer tot op zichzelve staande zaken bepalen, dan tot het plan des geheels uitstrekken, waarop hij er, trouwens, geene gewigtige te maken weet. Vooreerst dan, wat zaken betreft, kan hij zich niet onvoorwaardelijk vereenigen met hetgene de Schrijfster zegt, Iste D. bl. 148: ‘Het verbod wekt altijd op tot overtreden.’ Voorzeker, waar geen verbod is, is ook geene overtreding; doch waar zou het, in het maatschappelijke en zedelijke, heen, wanneer niet menig verstandig verbod daar was, om de menigvuldig gewijzigde kwade neigingen en begeerlijkheden in toom te houden. Wel is Rec. ten volle overtuigd, dat de gemoedelijke Schrijfster die onbepaalde uitlegging aan deze hare woorden niet wil gegeven hebben; maar des te meer hadden die woorden, uit vrees voor verkeerde toepassing, vermeden kunnen worden. - Over de soort van apologie der vereering

{==331==} {>>pagina-aanduiding<<}
van maria door de Roomsch Katholijke kerk, die wij IIde D. bl. 58 aantreffen, heeft een ander beoordeelaar elders de Schrijfster bepaaldelijk te regt gewezen; genoeg dus, dat Rec. het in zoo ver met het daar gezegde eens is, dat hij die vergoelijking, hoe roerend ook geschreven, hoe beperkt ook in den eisch der toepassing, liever in het werk van de hand eener Protestantsche had weggelaten gezien; - verder, wat IIde D. bl. 126 beweerd wordt: ‘Verdraagzaamheid is er niet en zal er niet zijn, waar warmte is en gloed,’ komt hem als te sterk gesproken, ja een gevaarlijk wapen in de hand van geestdrijvers, wie en voor welke meening dan ook, voor. Warmte en gloed, waar blaakt die sterker dan in het hart van den echten Christen; en wiens hart omvat tevens meer allen in zijne veel verdragende liefde, dan het zijne? - Van geheel verschillenden aard zijn de aanmerkingen, waarmede Rec. deze zinsnede sluiten wil; de opschriften der achttiende en vijfentwintigste Hoofdstukken, beide in het IIde D. voorkomende, schenen hem toe met den aanleg en doorgaanden geest des werks minder te strooken, behalve dat hij of zij, die de verouderde kunstgreep nog niet kennen mogt, door het opvolgen van den raad, in het eerste dier opschriften gegeven, zich bij het voortlezen nadeel doen zou; en eindelijk, even weinig gelukkig vond hij, IIde D. bl. 270, die dáár zoo onverwachte vermelding van een' onzer tegenwoordige lievelingschrijvers, onder diens aangenomen naam, of die aardigheden, ald. bl. 292, zoo weinig strookende met de stemming, waarin het zoo pas gelezene moet gebragt hebben.
Zullen de aanmerkingen of vragen van Rec. zich ook tot woorden en woordenschikking uitstrekken, dan vraagt hij, of ‘die wij hem kennen,’ Iste D. bl. 152, en wederom, ‘dien hij haar kende,’ ald. bl. 310, geen Gallicismus is, hoedanige vooral geen werk moesten ontsieren, doorgaans als model van stijl en taal aan te merken, naar hetwelk anderen zich zullen trachten te vormen; - verder vraagt hij, of ald. bl. 144, r. 13, geen drukfeil ingeslopen is, en voor veroordeelde niet veroordeele moet gelezen worden; en of, IIde D. bl. 227, r. 14, het nogmaals herhaald niet, ook geen, zelfs eenigzins zinstorende drukfeil is; terwijl hij stellig als drukfeil, bij eene wenschelijke latere uitgave onder het oog te houden, heeft opgeteekend wien voor die, IIde D. bl. 166, r. 13. Kon de geëerde Schrijfster goedvinden, haar

{==332==} {>>pagina-aanduiding<<}
werk alsdan aan eene herziening te onderwerpen, het zou, in genoemde en enkele andere opzigten, er gewis nog door winnen.
Dan, genoeg. Rec. gevoelt, dat hij er zijnen lezers, die met het beoordeelde werk nog onbekend mogten zijn, eenige vergoeding voor schenken moet, door het overschrijven van de eene of andere bijzonder schoone passage, ter proeve van deszelfs geest, stijl en taal. De keus valt echter, vooral bij den band, waaraan hij zich boven vrijwillig gelegd heeft, moeijelijk. Zijn oog rust, bij het doorbladeren, andermaal op de liefelijke schildering van melanchton, Iste D. bl. 153; op de deftige verdediging van de onfeilbaarheid der Roomsch Katholijke kerk, in den mond en volgens de inzigten van den Vicaris, ald. bl. 233; op het krachtig en waar betoog van de onzaligheid des ongehuwden levens der Priesters, ald. bl. 277; op de eigenaardige teekening van den Herfst, ald. bl. 290, en in het IIde D. op de menschkundige ontwikkeling der diepe mismoedigheid, bl. 20; op den stouten gang in de meer opzettelijke schildering van aernoud's karakter, bl. 46; op de fraaije tegenstelling van den indruk, dien het ongeluk in de jeugd en in vergevorderden leeftijd maakt, bl. 143; op de innemende wijze, waarop de aard en voorregten der openbare Godsdienstoefening gekenmerkt worden, bl. 181, en op de naïve beschrijving van den indruk, dien de Roomsch Katholijke eerdienst maakt op een zacht gestemd, maar zwak en tot zinnelijkheid neigend vrouwelijk gemoed, bl. 239; al hetwelk, (met vele andere voorbeelden te vermeerderen), hij hier niet doelloos opsomt, maar met het oogmerk, om de aandacht, onder de lezing, daarbij meer opzettelijk te bepalen, en niet, bij een te oppervlakkig voortlezen, de keurigste nuances voorbij te zien.
Om dan toch iets uit dat alles te kiezen, volge hier, ten slotte, de reeds vermelde teekening van den Herfst, en de tegenstelling van den verschillenden indruk des ongeluks in de jeugd en in vergevorderden leeftijd, ten blijke hoe de Schrijfster de Natuur en het menschelijk Hart beide weet te begrijpen en te schilderen:
(Iste D. bl. 290.) ‘Geene weelderige kleurenpracht sierde meer hoven en velden; waar leliën en rozen hadden geschitterd, hieven asters en herfstseringen nog slechts bescheiden het hoofd omhoog; de meeste bloemen hadden reeds plaats gemaakt voor degelijker vruchten. Het groen verloor

{==333==} {>>pagina-aanduiding<<}
zijne kleur, de boomen hunnen bladertooi; nog waren de takken niet gansch ontbloot van hunnen satijnen looverdos, maar het was geene frischheid meer, waarvan ze blonken, het was een vaal geel met dorrende randen, die (dat) reeds de nakende verlepping voorafging; het waren nevels van spinrag, die ze omhulden; het waren geene gewiekte zangers meer, die er hunne nestjes in verscholen. Linden en eiken wierpen den grond hunnen dorrenden afval toe, als trotsche rijken, die minachtend den armen hunnen koperen penning toewerpen; de schaarsche druif was gezwollen en de lijsterbes was rood: het was herfst geworden. De herfst met zijne dagen van broeijige hitte en zijne dagen van stormen, met zijne mistige nevels en met zijne scherpe blaauwe luchten, met zijne droeve morgens en met zijne vroege schemeringen, met zijne lachjes en met zijne luimen, had de plaats weten in te nemen van zijnen min grilligen voorganger.’
(IIde D. bl. 143.) ‘In de jeugd geeft het ongeluk veerkracht, en aanval wekt op tot wederstand, en de moed wast aan in de mate van het verlies, in de mate van het gevaar; maar zoo niet in den vergevorderden leeftijd; de tegenspoed onderwijst hem alleen moedeloosheid en neerslagtigheid; het is alsof hij den moeijelijken kamp schuwt, die hij weet dat slechts eene kortstondige zege brengt; hij vlijt zich liever neder in matte lijdzaamheid, dan nog eens met kracht den arm op te heffen tot het werk; hij wijkt veel liever ach teruit, ter zijde, naar beneden, dan door een moedig voorwaarts te beproeven wat er nog te winnen zou zijn geweest, en zoo, ondanks dit wegschuilen voor het onheil, het onheil toch tot hem komt, en omsingelt en van nabij bespringt, sluit hij liever de oogen en wendt het hoofd af om het niet te zien, en verstompt zich en zoekt bedwelming en afleiding, in plaats van ten minste kalm en welberaden naar een laatste redmiddel om te zien.’
Wij besluiten met den wensch, dat oorspronkelijke werken van zoo degelijken stempel meer en meer de onrijpe en niet zelden schadelijke vruchten van vreemden bodem onder ons zullen doen versmaden; dat vaderlandsche Schrijvers, met goeden aanleg en voldoende kennis toegerust, zich dezen Roman in menigerlei opzigt ten voorbeeld zullen stellen; dat middelmatige schrijvers daardoor zullen worden afgeschrikt, om ons, door hunne zoogenaamde Historische

{==334==} {>>pagina-aanduiding<<}
Tafereelen, telkens meer met scheurpapier te overladen; en eindelijk, dat der waardige Schrijfster van het Huis Lauernesse lust, krachten en aanmoediging mogen geschonken worden, om ons, onder hare leiding, meerdere zoodanige diepe blikken in de geschiedenis en in de harten der vroegere geslachten te doen slaan.





Gedichten van J.Th. Dutillieux. Te Rotterdam, bij de Wed. Locke en Zoon. In gr. 8vo. 108 bl. f 2 - :


‘En is het tollens niet, het is hem nagezongen!’ 


zegt messchert in zijn bekend, voor den goeden smaak, hopen wij, niet vergeten dichtstuk: De gouden Bruiloft, als de kleinzoon van het grijze bruidspaar op den maaltijd zijne wenschen in rijmen uitstort. Nu, op een bruiloftsmaal gaat dat nazingen van tollens ook kostelijk, en vraagt de welwillendheid en toegeeflijkheid niet meer. Ook den jeugdigen liefhebber der poëzij is het niet euvel te duiden, dat hij, nog niet in staat om zelf te zingen, eenvoudig nazingt. Rec. herinnert zich nog levendig zijne schooljaren en de rijmen, in die dagen vervaardigd, en zoo hij oude papieren wilde doorsnuffelen, hij vond waarschijnlijk ook wel verzen in den trant van:

Weêr klopt mij 't Hollandsch hart in 't lijf 
En zwelt geroerd omhoog: 
Weêr schittert Neêrlands oud bedrijf 
In mijn verbijsterd oog. 


Maar, hoe onschuldig die liefhebberij ook zijn moge, groot is de dwaasheid van hem, die dergelijke jeugdige, nietsbeduidende proeven in het licht meent te moeten geven. Tollens zelf heeft dezen trant als uitgeput; hij zou er ons zeker niet meer van geven, en lacht waarschijnlijk met den onverstandigen naäper, die deze soort van verzen weder opdreunt. Tot die nazingers van tollens, maar waarvan men met dubbelen nadruk zegt: Het is tollens niet! behoort de jeugdige vervaardiger van dezen bundel. Hij zegt ‘twintig jaren oud te zijn, en schoon het gewaagd is, op dien ouderdom met eenen bundel op te treden, zoo moest hij, om zichzelven te bevredigen, tot die optrede overgaan. Zelf

{==335==} {>>pagina-aanduiding<<}
kan men over zijne dichtvoortbrengselen niet oordeelen; dat dus de openbare critiek zulks doe!’ Maar had de jongeling dan geene vrienden, geene raadslieden, die bevoegd en genegen waren, om hem met hunne meerdere ondervinding en bekwaamheid bij te staan? Was er niemand, die hem het ongeradene en dwaze te kennen gaf van de uitgave eener verzameling gedichten, die geene de minste dichterlijke waarde hebben, die misschien in den huiselijken kring met genoegen gehoord werden, maar die nooit verder hadden moeten komen, dan de grenzen van dien kring?
Ongaarne vallen wij eenen eerstbeginnende hard; maar hijzelf verlangt eene critiek, en onpartijdigheid vordert, dat wij hem raden, het vooreerst bij dezen eersteling te laten, en zich te vergenoegen met de uitspanning, die het maken. van dergelijke stukjes kan opleveren. Wij zeiden, dat hij onder de nazingers van tollens behoort; hij is dit, voor zoo veel zekere gemakkelijkheid, om woorden in rijm en maat te brengen, en eene trouwe nabootsing van enkele kenmerkende trekken, zonder eigen dichtgenie, het hem maken kunnen. Men ziet dat reeds uit den aanhef van het eerste stuk, hetwelk den heldendood van van speyk bezingt. Waarlijk, na alles, wat daarover bestaat, moest men niet wagen al weder daarop te dichten, zoo men niet iets bijzonders kon geven. Wie hoort niet de naäperij van tollens in coupletten als deze:

Dat vrij een ander, hoog van toon, 
Der vreemden lof bezing'; 
Ook ik vlecht bloem- en laauwerkrans 
Om hunner helden kling. 
 
Maar wee hem, die den heldenmoed 
Op eigen grond niet ziet, 
Of de eer van 't dierbaar vaderland 
Niet meldt in 't hartig lied! enz. 


Het stuk zelf is in Alexandrijnen; maar het zijn meest flaauwe herinneringen van betere beschrijvingen, waarbij men ook in den vorm der regels gevoelt, dat de maker zich tollens als model voorstelde, maar niet heeft begrepen, dat tot de navolging van dat model meer behoorde, dan hij bezat. Waar hij eenige kracht meent uit te drukken, wordt hij soms bespottelijk, b.v. als hij, bl. 9, van de Belgen zegt:

{==336==} {>>pagina-aanduiding<<}

Het vonklend duivlenvuur ontspringt hun keel met vonken,
En daalt op Neêrlands vlag.

Niet beter is het bl. 8:

Eer jaagt het teeder lam het blinde strijdros dood, 
Eer daalt het starrenheir in Tetys koelen schoot, 
Eer zal des menschen hand den loop der aarde stuiten, 
Eer zal voor 's armen nood de deugd haar boezem sluiten, 
Eer ziet zich 's menschen ziel de sterflijkheid bereid, 
Eer men de Belgen roemt om trouw en menschlijkheid. 


Wie herinnert zich daarbij niet uit zijnen schooltijd het bekende vers in dien trant, eindigende met:

Eer ziet men dat een bok aan bokken 
De gronden van de wiskunst leert, 
Eer een student met vollen buidel 
Van de akademie t' huiswaarts keert. 


Ook het tweede stuk: willem tell, is bitter zwak. Het behoeft geene aanwijzing alweder, vanwaar het begin is ontleend:

Nog drukte vreemde heerschappij 
Der Zwitsren vrijen grond; 
Nog zwaaide er dwang- en plonderzucht 
Den bloeden standaard rond, 


en nog eenige nog's daarbij gevoegd; evenmin is het raadselachtig, waarom zoo vele coupletten met het woord en beginnen. Men vindt ook hier in sommige coupletten eene zekere gemakkelijkheid in den trant van de volgende:

Ik vrees, een Zwitsersch hart in 't lijf, 
Geen strop of moordgeweer; 
Eer ruk ik d' opgesierden hoed 
Met vlag en staak ter neêr; 
 
Eer rigt ik op des dwinglands borst 
Een pijl of scherpe dolk, 
En red alzoo door boog of staal 
Mijn vaderland en volk. 


Doch in zeer vele ziet men ook weder groote zwakheid, b.v.:

{==337==} {>>pagina-aanduiding<<}


En gessler peinst op foltersmart 
En denkt en mijmert door; 
Maar hoe en wat hij denken moog, 
Geen straf komt hem te voor. 


of:

De vrees voor gessler's bloede wraak 
Van pest en alsem wrang 
Hield aller geest met schrik vervuld, 
De harten in bedwang. 


Het geheel is langgerekt en, even als het vorige, zonder eigenlijke poëzij. Er volgen eenige stukjes van korteren adem; doch ook daarin vindt men niets, wat de uitgave verdiende. Men oordeele uit voorbeelden, gelijk deze; het is de aanvang van een stukje: aan de Zon:

Gij, schittrend koning van den dag, 
O Febus, die met zoeten lach, 
Blikt uit den hoogen neder! 
Met dankbaarheid voor u bezield, 
Breng ik, in 't stof ter neer geknield, 
U hulde met mijn veder. 


of uit eene beschrijving van goliath, waarin de Dichter zich eens regt krachtig heeft willen uitdrukken:

Te lang was reeds de reus gesard; 
De speer trilt in zijn vuist; 
Terwijl het bloed, in 't lijf benard, 
Hem wild door de adren bruischt. 
Het schuim, den groven mond ontweld, 
Boort door 't vizier hem heen. 
Zijn blikken rollen vreeslijk rond, 
En waar hij gaat, daar buigt de grond 
Door 't drukken van zijn schreen (!) 


Tot eene laatste proeve nemen wij enkele coupletten uit een rijm, getiteld: Verzoening met mijne Muze, waarvan de platheid en lafheid walging wekken; het rijm begint aldus:

Sinds lang kwam mijn Muze mij vreeselijk kwellen, 
Zij wilde dat ik iets ter neder zou stellen; 

{==338==} {>>pagina-aanduiding<<}

Ik deed het; ik zong van de zon en de maan, 
En dacht toen, o Muze, aan uw wensch is voldaan. 


De Muze, daarmede niet tevreden, waaraan zij volkomen gelijk had, wilde meer van den Dichter hebben, en werd in arren moede door hem verjaagd. Later wenschte hij haar terug, en zij kwam niet, voordat hij besloten had een schimpdicht op haar te maken, en nu verschijnt zij hem; hoe poëtisch hare toespraak was, voele men uit regels als deze:

Hoor, sprak zij, reeds dikwijls zag ik met genoegen 
U klanken en woorden tot dichtregels voegen. 
Vaak hoorde ik u zuchten vol zielsmart en pijn: 
‘Ach, mogt ik ook helmers of bilderdijk zijn!’ 


Na eenigen woordenstrijd komt de volgende overeenkomst tot stand:

Ik zweer, schoone Muze, dus sprak ik verlegen, 
Heb ik ook uw vorig vertrouwen herkregen; 
Dan blijf ik getrouw en standvastig u bij, 
Ik geef u de woorden, gij zingt ze voor mij. 
 
Welaan, sprak mijn Muze, deel weêr in mijn gunsten, 
Ik voer u ten Parnas, ten zetel der kunsten, 
Ik, voedster, neem u als mijn kweekeling aan, 
En voer u door 't leven, met kransen belaân. 


Wat zegt gij, Lezer, van zulke poëzij? Waarlijk het is onbegrijpelijk, hoe iemand zulke rijmelarij in het licht durft geven. De maker zelf moet er toch waarde aan hechten; anders had hij ze wel teruggehouden. Dat men dergelijke rijmpjes maakt, laat Rec. gelden; maar dat men niet genoeg smaak heeft, om te gevoelen, dat zij het licht niet moeten zien, dat is het ergste, want dat geeft weinig hoop voor de toekomst.
Wij stappen van dit bundeltje af; want over de vertalingen zullen wij niet spreken: van groote Dichters nemen wij ook deze gaarne aan; maar waar taal en uitdrukking nog zoo zwak zijn, als hier, kunnen wij ze gerust missen.
Recs. oordeel is dus ongunstig. Hij vond in dit bundeltje wel de bewijzen, dat de Heer dutillieux gemakkelijk rijmpjes en versjes weet te maken, maar eigenlijke poëzij

{==339==} {>>pagina-aanduiding<<}
vond hij hier volstrekt niet. En wat het eerste betreft, goeverneur heeft gelijk, als hij zegt:

Vindt m' onder honderd 
Een, die den slag er niet van vat, 
Elk zegt verwonderd: 
Wat sul is dat! 


En is het nu reeds waar:

Naauw zijn de persen 
Koud van een bundel poëzij, 
Daar gaan weêr verschen 
Ter drukkerij, 


hoe zou het worden, als al die rijmelaars hunne stukken wilden laten drukken? Daarvoor beware ons apollo en de goede smaak de rijmers zelve!


Bloemen gegaard uit den Lusthof der Vaderlandsche Poëzij. Te Amsterdam, bij P.N. van Kampen. 1842. In kl. 8vo. VIII en 208 bl. f 2-75.

Bloemen van Nederduitsche Dichtkunst, Schoonheden uit de Nederlandsche Dichters, Gedichten voor de declamatie, verzameld uit hedendaagsche Dichters, Proeve van vroegere en tegenwoordige Dichters en veel andere dus getituleerde bloemlezingen uit de werken onzer Poëten, worden vermeerderd met deze Bloemen, gegaard uit den Lusthof der Vaderlandsche Poëzij. 't Is alles eene sprokkeling van het groote veld onzer Dichtkunst; 't zijn allen, meer of minder planten uit den grond van onzen dichterlijken kunsthof; en per slot zien wij toch de nuttigheid niet in van al dat bijeenzamelen en herdrukken van stukken, waarvan de beste, vooral van bekende Dichters, in veler geheugen liggen.
Wij hebben van de stukjes, hier vermeld, al verscheiden in onze Almanakken en Tijdschriften, en nader in de werken der Dichters zelven, gelezen. Sommigen van deze bloemen zijn, als Rec. zich zoo eens mag uitdrukken, van een jonger plantsoen: het zijn bloemen, waarop de nieuwe zon, die aan onzen dichtkundigen hemel staat, hare stralen werpt, en daardoor aan dezelven eene eenigzins andere kleur

{==340==} {>>pagina-aanduiding<<}
geeft, dan wij in vroegere opzameling aantreffen. Potgieter, heije, lusturgeon, brester, goeverneur en anderen vinden wij hier; terwijl wij, om niet te spreken van de rozen, uit de hoven van een' bilderdijk, van hall, tollens en dergelijke geplukt, hier ook gebloemte uit den tuin van beets, bogaers, da costa en van den echt oorspronkelijk poëtischen ter haar ontvangen.
De schoonheden van velen dezer stukken zijn reeds vroeger aangewezen geworden: er kon echter hier en daar nog wel een bloempje, uit anderer hof, in het tuiltje verzameld zijn geworden; doch uit het voorberigt blijkt, dat zulks den inzamelaar moeijelijk zou zijn gevallen. Genoeg! er komen Dichtstukken in het boekje voor, die Rec. altijd met genoegen las, en waarvan de lectuur, bij vernieuwing, welkom wezen zal.
Rec. zou den inzamelaar raden, indien hij plan heeft met zijne onderneming voort te gaan, daar wij echter niet voor zouden wezen, omdat wij van soortgelijke uittreksels al rijkelijk voorzien zijn, voortaan geene twee stukjes, die hetzelfde onderwerp behandelen, op te nemen, zoo als hier van greb en nierstrasz: men komt zoo spoedig tot eene vergelijking, die dan altijd voor den een' of ander' min gunstig uitvalt. Dat bidden van nierstrasz is in den waren toon! Het is eenigzins in den trant van tollens, ‘wiens Moeder en gevallen Meisje,’ zoo als wij ergens lazen, ‘de beste voortbrengselen van dat genre zijn, hetwelk thans uit de mode is, - om voor een beter plaats te maken?’ Ook wij kunnen evenmin als de vrager, dien wij daar ontmoetten, op die vraag ja antwoorden; maar durven wel zeggen, dat, indien het waar zij, dat de ware poëzij in de uitstorting van het gevoel gelegen is, er dan geene poëzij meer bestaat.
't Is jammer, dat de dorothea, op het vignet, zoo kort en niet edeler van teekening is; het geheel komt Rec. ook wat stijf en gewrongen voor. Het nachtspook is hier vrij wat beter dan dat, wat wij achter de Romance van bilderdijk, in zijne poëzij, IIde Deel, aantreffen. Hier is de houding van ros en ruiter niet in strijd met de uitdrukking van het gedicht.
En hiermede punctum! want wij zijn niet gezind iets verder van het boekje te zeggen, niet om den inhoud, maar omdat wij van oordeel zijn, dat dergelijke speculaties niet moeten worden aangemoedigd.






{==341==} {>>pagina-aanduiding<<}

Boekbeschouwing.

περι της εὐλογου ἐξαγωγης. Veterum Philosophorum, praecipue Stoicorum doctrina de morte voluntariâ. Scripsit M.M. van Baumhauer, Phil. Theor. Mag. Litt. Hum. Doct. Trajecti ad Rhenum, typis mandavit N. van der Monde. 1842. Formâ 8vâ maj. 392 pagg. f 3-75.

Het onderwerp, aan het hoofd van dit geschrift aangekondigd, wordt voorzeker door iederen vriend van letteren en wijsbegeerte hoogstbelangrijk gerekend. Nog altijd blijft de Stoïsche school een der merkwaardigste verschijnselen, welke de oudere geschiedenis der philosophie weet aan te wijzen. En hoe honderdenmalen ook besproken en beoordeeld, is bepaaldelijk de Stoïsche leer aangaande den zelfmoord een onderwerp, dat ruimte genoeg laat voor vernieuwde wetenschappelijke bewerking. Er zijn hier vragen te beantwoorden, die niet terstond met ééne pennestreek worden beslist; denkbeelden te ontwikkelen, door velen genoemd en geroemd, maar door weinigen in hunne oorspronkelijke diepte gevat; onjuistheden te verbeteren, door velen begaan, en door anderen werktuigelijk nagevolgd. In één woord, de vraag naar de waarde, door de Stoïcijnen gehecht aan den vrijwilligen uitgang uit dit leven, kan geenszins gezegd zijn reeds tot zulk eene duidelijkheid te zijn gebragt, dat hier niets meer te onderzoeken zou blijven.
Strekt bovenstaande opmerking ter billijking van het onderwerp, door den Heer baumhauer gekozen, zij moge tevens den hoogen lof regtvaardigen, dien wij meenen aan zijn proefschrift te mogen geven. Laat ons zien, wat hij hier geleverd heeft. Na eene korte inleiding, ter opgave zoo van de beginselen, waaruit de Stoïsche wijsbegeerte is voortgevloeid, als van de verschillende groote mannen, die zich, in verloop van tijd, zoowel vóór als

{==342==} {>>pagina-aanduiding<<}
tegen deze rigting hebben verklaard, volgt in het eerste Hoofdstuk, p. 7-162, een overzigt van de Stoïsche wijsbegeerte. De gewone trichotomie, Dialectica, Physica, Ethica, wordt ook hier gevolgd. Het tweede Caput, Sapientis informatio, levert menige schatbare bijdrage ter opheldering van de bekende Paradoxen, welke in de uitspraken dezer school ten aanzien van den waren wijze werden gevonden, en ter verdediging van die wonderspreuken tegen de aantijgingen van plutarchus, en van anderen, die zijn voetspoor volgden. In het derde Hoofdstuk wordt de Stoïsche voorstelling van het hoogste goed, waarnaar de mensch op aarde heeft te streven, opgegeven, verklaard en verdedigd. Vervolgens nader tot zijn hoofdonderwerp overgaande, deelt de Schrijver de denkbeelden der Stoïcijnen mede aangaande het leven en den dood, ten blijke, dat zij de kortstondigheid en nietigheid van het eerste erkenden, en de koelbloedige verachting van den laatsten voor kenteeken, pligt en eer van den waren wijze hielden. Het vijfde Hoofdstuk is dan gewijd aan de opgave van de meeningen der Stoïcijnen aangaande den zelfmoord, en aan de herinnering van die wijsgeeren dezer school, welke op deze wijze een einde aan hun leven hebben gemaakt. De ontwikkeling der redenen, waarom zij aan zulk eene ἐξαγωγὴ het attribuut εὐλογος toeschreven, maakt den inhoud van het zesde Hoofdstuk uit. Was echter vooral over het vrijwillig sterven van cato meermalen het partijdigst oordeel geveld, zijne zaak wordt in het zevende Hoofdstuk uitvoerig bepleit, en het ongegronde aangetoond der
beschouwingswijze van hen, die dezen beroemden man naar een' anderen maatstaf beoordeelen, dan naar die der wijsbegeerte zelve, aan welke hij geheel was toegedaan. Is alzoo de Stoïsche wijsbegeerte afgehandeld, het achtste Hoofdstuk behelst de opgave van andere wijsgeeren, die over den zelfmoord gelijke of naverwante gevoelens koesterden. De voornaamste wijsgeerige scholen worden tot dat einde nog kortelijk doorgeloopen. Eene rijke en, voor zoover wij konden nagaan, volledige opgave der schrijvers, die in vroeger en later tijd korter of uitvoeriger over den

{==343==} {>>pagina-aanduiding<<}
zelfmoord hebben gehandeld, besluit waardiglijk dezen arbeid. Ten slotte geeft de Schrijver nog eene lijst van plaatsen der classici, welke in zijn geschrift ter loops of opzettelijk zijn ter sprake gebragt en opgehelderd. Het smartte ons, geene Conspectus Disputationis aan het slot van het geheel te zien toegevoegd.
Strekt deze beknopte inhoudsopgave om den rijkdom der zaken te leeren kennen, die ons hier ter beschouwing worden aangeboden, wij achten het pligt, om er de verklaring bij te voegen, dat de Schrijver zich van zijne taak op eene wijze heeft gekweten, die in ieder opzigt den stempel van echte wetenschappelijkheid draagt. Grondig gebruik der bronnen gaat hier gepaard met eene, geenszins slaafsche, maar zelfstandige raadpleging van anderer arbeid. Met een oordeel, door den geest der ouden doorvoed en gescherpt, paart de Schrijver eene onpartijdigheid, welke hem schijn van wezen doet onderscheiden, alles doet afsnijden wat niet ter zake behoort, en nooit doet zweeren, bij wat reeds door anderen is gezegd. In één woord, wij meenen den geleerden Schrijver een sieraad te mogen noemen der Utrechtsche Hoogeschool, en eene eerste plaats te mogen toewijzen onder hen, die den schoonen band kennen, waardoor letteren, geschiedenis en wijsbegeerte zijn vereenigd. Hoogen lof heeft bij ons bepaaldelijk het Hoofdstuk, dat over cato's dood handelt, en ons, die hier oorspronkelijk een ander gevoelen waren toegedaan, geheel bevredigd en gewonnen heeft. Wij meenen, dat de oplossing van dit historisch en psychologisch problema door de opmerkingen van den Heer baumhauer inderdaad is gevorderd. Ook de Latiniteit is zoo, als men die van een kundig Litterator mag verwachten, zonder aan die breedsprakigheid te lijden, welke anders hier zoo vaak de gezellin der sierlijkheid is. En had welligt het laatste Hoofdstuk grondiger kunnen zijn, wij mogen niet vergeten, dat het eigenlijk alleen als Appendix aan de beschouwing der Stoïcijnen is toegevoegd, welke laatsten des Schrijvers hoofdargument uitmaakten.
Wilden wij over alle bijzondere punten, waar verschil

{==344==} {>>pagina-aanduiding<<}
van opinie bestaat, met den geleerden Schrijver in redewisseling treden, waar zouden wij beginnen, waar eindigen? In plaats van bijzondere opmerkingen, moge de Schrijver ons een paar bedenkingen van algemeenen aard ten goede houden.
De eerste betreft den vorm, waarin hij ons de resultaten van zijn onderzoek mededeelde. Ook wij zijn vrienden eener genetische ontwikkeling van denkbeelden. Of echter, tot regte beoordeeling van der Stoïcijnen leer over den zelfmoord, eene zóó uitvoerige ontwikkeling van hun stelsel in 't algemeen, als ons hier in de drie eerste Hoofdstukken voorkomt, vooraf volstrekt noodzakelijk ware geweest, meenen wij te moeten betwijfelen. De vraag is hier niet naar de waarde dier onderzoekingen op zichzelve, welke wij volmondig toestemmen, maar naar derzelver noodzakelijk verband met des Schrijvers hoofdonderwerp, den zelfmoord. Dat tot regte beschouwing der laatste toch eene opgave zou noodig zijn van hunne denkbeelden aangaande Dialectica en Physica, zou, meenen wij, niet gemakkelijk te bewijzen zijn. Zoo als de Dissertatie thans voor ons ligt, had dezelve eigenlijk moeten heeten: de Stoicorum philosophiâ, inprimis de morte voluntariâ, ex eorum mente explicandâ. Het was ons, alsof de Schrijver gedobberd had tusschen het dubbele plan, om of iets te geven, over deze wijsbegeerte in het algemeen, of over de Stoïsche leer van den zelfmoord in het bijzonder, en nu beiden had willen vereenigen. Wij missen éénheid van plan. Ware het, behoudens beter oordeel, niet verkieselijk geweest, eerst de voornaamste gevoelens vooral der Stoïcijnen en ook van andere wijsgeeren op dit punt op te geven; vervolgens dezelve uitvoerig te verklaren uit der Stoïcijnen leer aangaande de pligten in het algemeen, het hoogste goed in het bijzonder, bepaaldelijk ook uit hun ideaal van een' volmaakten wijze, en hunne begrippen aangaande leven en dood (waarbij dan de voorstellingen der andere wijsgeeren op al deze hoofdpunten
kortelijk hadden moeten vergeleken worden, om alzoo van hunne overeenkomst met of hun verschil van de

{==345==} {>>pagina-aanduiding<<}
Stoïcijnen voldoende rekenschap te geven); terwijl eindelijk aan de hand der geschiedenis had kunnen nagegaan worden, in hoeverre zoo de Stoïcijnsche als andere wijsgeeren, die zichzelven van het leven beroofd hebben, hieromtrent consequent volgens hun verschillend stelsel hadden gehandeld. Het eerste zou dan ten naastenbij overeenkomen met Cap. 5 en 6, het tweede met Cap. 1-4, het laatste met Cap. 7 en 8 dezer hoogstbelangrijke Dissertatie.
Eene andere bedenking betreft den hoogen lof, dien de Schrijver aan de Stoïsche wijsbegeerte in dit opzigt toeschrijft, en aan de voortdurende waarde, die hij nog, blijkens het slot van zijn geschrift, aan hare leerstellingen wil hebben toegekend. Het zij verre van ons, de waarheid dier beschouwingswijze in het algemeen te ontkennen. Voor de regtbank der zedelijkheid behoudt de stoa eeuwig haar regt tegenover de weelderige hortuli Epicureï. En zeker wordt men eenzijdig, wanneer men eene wijsgeerige school wil beoordeelen naar een' anderen maatstaf, dan die harer eigene beginselen en leerstellingen. De waarde van het geschrift des Heeren baumhauer bestaat zelfs vooral daarin, dat hij ons den zelfmoord der Stoïcijnen niet op zichzelven, maar in verband met het verheven geheel dezer wijsbegeerte heeft te aanschouwen gegeven. Maar nu is de vraag, wanneer men alzoo het placitum uit het συστῆμα beoordeeld, de geschiedenis bij het licht van haren eigenen tijd onderzocht, en alzoo eene objectief historische voorstelling genomen heeft, of er dan ook nog een hoogere maatstaf bestaat? Naar ons gevoel is het antwoord op die vraag niet verre te zoeken voor een ieder, die het Christendom kent en waardeert. Het zou hoogst voorbarig zijn, het stilzwijgen van den Heer baumhauer op dit laatste punt aan iets anders toe te schrijven, dan aan de loffelijke zucht, om ons het beeld en den geest der Stoïcijnen zuiver classisch weder te geven, zonder een' enkelen nieuweren omtrek. Maar dit is toch zeker, dat de eischen der zedelijkheid bij het licht des Evangelies eene andere en hoogere rigting hebben verkregen, en dat

{==346==} {>>pagina-aanduiding<<}
dit licht ook onwillekeurig op de geheimzinnige en sombere hallen van zeno's Stoa terugkaatst. Onze Christelijke voorstellingen van leven en dood, van pligt en eer zijn wezenlijk andere, van die der verhevenste oude wijsgeeren niet slechts graduëel, maar specifisch onderscheiden. Kan men dan nog zonder aanmerkelijken teruggang de laatste onbepaald aanbevelen, en schrijven: Commendanda igitur mascula haec philosophia iis praesertim, qui corporis vel animi aegrotudinibus aut fortunae calamitatibus pressi angantur? Wij dachten hier aan het woord van den beroemden Neo-Stoïker lipsius op zijn sterfbed: ‘Domine Jesu, da patientiam christianam. Op dit standpunt van onbepaalde aanprijzing, door onzen Schrijver gekozen, is de volgende wijze restrictie, ‘non ut dolores et labores morte effugiant’ etc. (p. 343) niet geheel consequent: want die deze wijsbegeerte tot leidsvrouw kiest, moet wenschen een wijze naar hare voorschriften te worden. En die dit eenmaal, hetzij dan teregt of te onregt, meent te zijn, heeft ook vrijheid, den regel, sapienti licet, quod vulgari homini non licet, op zichzelven toe te passen, en tot de εὐλόγος ἐξαγωγὴ over te gaan in enkele omstandigheden. En dit zal toch de Heer baumhauer wel niet willen beweren? Neen, het schoone woord van van heusde, (Socr. School, II. p. 151 sqq.) aangaande plato gesproken, mag, met de noodige verandering, ook hier worden herhaald, wanneer wij de Stoïsche voorschriften, om het lijden te verdragen, te
verachten, te ontvlugten, met die van het Evangelie vergelijken. - En men meene toch niet, dat door deze Christelijke beschouwing der oude wijsbegeerte deze laatste in waarde zal verliezen. Juist rijst die waarde hooger: want zoo eerst zien wij, tot wat hoogte de oude wijsbegeerte zich verhief, zelfs buiten het licht, dat ons bestraalt; en blijkt alzoo te gelijk hare ongenoegzaamheid ter onze geruststelling en verbetering, wij hebben tevens den waren toetssteen in handen, om waar van echt goud te onderscheiden, en, wat dan nog overblijft, op te nemen in het heilig verbond tusschen wijsbegeerte en openbaring, tusschen wetenschap en ge-
{==347==} {>>pagina-aanduiding<<}
loof. - Hadden wij van den Heer baumhauer, die ons hier reeds zooveel schonk, nog iets mogen vragen, het ware deze zedelijke beoordeeling der Stoïsche leer naar algemeen erkende Christelijke beginselen. Het ware eene schoone kroon van zijn werk geweest. Blijkens het hier betoonde heldere inzigt in het wezen van pligt en zedelijkheid, ware hij daartoe geenszins onbevoegd te rekenen. En schoon het geschrevene door Dr. t.j. domela nieuwenhuis, in zijne Dissertatie de αὐτοχειρίας facinore, etc. hiertoe belangrijke bijdragen behelst, is daar de zaak, van een wijsgeerig Christelijk standpunt bezien, nog geenszins afgedaan.
Wij scheiden van den Schrijver met de betuiging van onze hooge achting voor zijne bekwaamheden, van onzen dank voor het nut en genoegen, dat zijn werk ons schonk, en van onzen wensch, dat hij een krachtige handhaver van onzen vaderlandschen letterroem moge blijven, der wetenschap ten waarachtigen zegen!





Leerredenen, door J. Clarisse. Te Leiden, bij S. en J. Luchtmans. 1842. In gr. 8vo. 340 bl. f 2-90.

De Nestor onzer vaderlandsche Godgeleerden, clarisse, wiens naam best zonder loftuiting wordt nedergeschreven, schenkt dezen bundel Leerredenen in de eerste plaats aan de Leidsche gemeente, ter gelegenheid van des Hoogleeraars vertrek van daar, en ter vervulling van den door velen uitgedrukten wensch; hij hoopt, dat deze proeven van zijnen kanselarbeid uit den laatsten, schoon niet allerlaatsten tijd (meest 1832-1834) zijner Evangeliebediening ook in zijne vorige gemeenten, Doorn, Enkhuizen, Harderwijk en Rotterdam, met belangstelling zullen worden ontvangen, en ook in een grooter publiek nut stichten. Wij verblijden er ons over, dat de begaafde Man, ook nog in eervolle rust en aan den avond van zijn leven, alzoo een aangenaam en nuttig geschenk heeft willen geven aan zijne veelvuldige hoogschatters. En wat de

{==348==} {>>pagina-aanduiding<<}
waarde dezer stukken zelve betreft - clarisse is reeds te lang en te gunstig, ook door vroeger uitgegevene Leerredenen, als Prediker bekend, dan dat daaromtrent eenige twijfel kunne rijzen.
Deze Leerredenen zijn twaalf in getal. De eerste wijst, naar 1 Petr. I:24, 25, op de bestendige duurzaamheid van Gods woord, tegenover de vergankelijkheid der menschen. De Redenaar bewijst, dat daardoor licht wordt verspreid over 's menschen bestemming - een wapen gegeven tegen twijfelzucht - kracht verleend tot werken - troost geschonken in smarten en zorgen. Eene korte toespraak besluit deze Leerrede, waarin een gewoon onderwerp op eene gansch niet gewone wijze wordt behandeld. - Met Deut. XXIX:29 wordt in, de tweede, een betamelijk gedrag aangeprezen omtrent het verborgene en geopenbaarde in de Godsdienstleer. Eene mengeling van geopenbaard en verborgen valt doorgaans op te merken bij alle aangelegene waarheid, inzonderheid die, welke op de Godsdienst betrekking heeft. Bij het opmerken dier mengeling komt het te pas, het verborgene aan God over te laten, en met het geopenbaarde voordeel te doen voor zichzelven, omdat men anders gevaar loopt, zich te veel in het verborgene te verdiepen en tot dweeperij te worden geleid, het geopenbaarde, wegens het aanklevend verborgene, te betwijfelen, hetgeen in Godverloochening eindigt, en het geopenbaarde, wegens de zucht tot het verborgene, te verwaarloozen, waarvan schijnheiligheid het vruchtgevolg wordt. En eindelijk, handelen wij, gelijk de tekst het voorschrijft, dan handelen wij betamelijk, omdat wij dan handelen overeenkomstig de bedoeling van God - onzen redelijken en zedelijken aanleg - en de leer en het voorbeeld van onzen Heer jezus christus; wij handelen alzoo in het belang van anderen - en van ons zelven. Zij, die meenen, dat het heil der kerk in doode eenstemmigheid nopens de verborgenste en onbegrijpelijkste leerstukken is gelegen, mogen dit stuk wel eens aandachtig lezen. - De derde Leerrede heeft het opschrift:
ellende, verlossing, dankbaarheid, en Ps. CXXX:

{==349==} {>>pagina-aanduiding<<}
3, 4 tot tekst. De drie punten worden, in betrekking tot elkander, geleidelijk ontwikkeld. - De vierde schetst, naar 1 Joh. IV:19, de zuivere bron der liefde voor God. De Prediker zal: ‘I. de kracht en nadruk van 's Apostels drieledige uitspraak opsporen en bepeinzen, om daaruit II. de voortreffelijkheid van de Evangelische Godsvrucht, onder drie gezigtspunten gebragt, aan te wijzen, te ontwikkelen en aan te bevelen.’ Het drieledige der uitspraak van den Apostel is daarin gelegen: dat God ons eerst heeft liefgehad - dat wij Hem liefhebben - en zulks, omdat Hij ons eerst heeft liefgehad. Daarna wendt hij het beschouwde aan: tot gemoedelijk bestuur bij beschouwing van het Christendom - tot heiliging van wandel en levensgedrag - tot vertroosting des gemoeds bij een ontwaakt geweten. - Wat hebben wij aan jezus zending op aarde bovenal te danken? is, in de vijfde Leerrede, de vraag, die met Luk. I:73b, 74, 75 wordt beantwoordt. Vooraf wordt de tekst in den zamenhang verklaard; vervolgens aangetoond, dat de beoefening van echte Godsvrucht het grootste voorregt is, hetwelk God den menschen geven kan, waartoe gelet wordt op het voorwerp, op de dienst zelve, en op ons menschen, die tot dezelve toegelaten worden; daarna ontwikkeld, dat dit voorregt ons, ook naar Gods beloftenissen, geworden is door de komst des Verlossers, omdat deze de ware Godsdienst leerde, toonde, mogelijk maakte, daarbij helpt en bewaart. Dit een en ander wordt besloten met opwekking tot ernstig terug-, dankbaar op het tegenwoordige- en welberaden vooruit-zien, waarbij gebruik gemaakt wordt van de tijdsgelegenheid, de laatste Godsdienstoefening des jaars, na het Kersfeest, na het Avondmaal. - De
bede om rigting der harten tot de liefde voor God, 2 Thess. III:5a, wordt in de zesde Leerrede behandeld. Die liefde is wenschelijk, want zij is redelijk, betamelijk en weldadig. Zij is moeijelijk, want de strekking des harten is anders, en die liefde omvat oneindig veel. Wij moeten daarom met paulus bede instemmen; dat is redelijk en Christelijk, en moet met werkzamen ijver gepaard gaan. - Min of meer

{==350==} {>>pagina-aanduiding<<}
sluit zich aan deze de zevende, die, naar Hebr. XIII:20, 21, met eene bede om volmaking in het goede het Akademiejaar opent. Verklaring en toepassing is de eenvoudige hoofdverdeeling. Bij het eerste wordt gelet: op hetgeen ter eere van Hem gezegd wordt, tot wien de bede in den tekst gerigt is - op de bede en haren inhoud zelve en op de lofzegging, waarin de bede overgaat en eindigt. Het andere deel ontwikkelt de volgende stellingen: 1) Bij al wat wij, in eenigen kring of betrekking op de wereld, te verrigten of te bejagen hebben, moet het doen van Gods wil ons hoogste doel, het toppunt onzer wenschen zijn; 2) om, hetgeen zoo wenschelijk en betamelijk is, ook dadelijk aanwezig te doen zijn, is bidden en werken noodig; 3) tot dit biddend streven naar het doen van Gods wil, hebben wij, Christenen, boven alle andere menschen, de alleraangenaamste en krachtigste aanmoediging in hetgene God voor ons gedaan heeft, doen wil en dadelijk doet. - Vreemd is tekst en onderwerp van de achtste Leerrede: tegen gebedsverhindering, naar 1 Petr. III:7b. De Redenaar doet eerst gevoelen, hoe wenschelijk het zij, dat onze gebeden niet verhinderd worden, hetzij men het gebed beschouwe als eene edele bezigheid, of als een Christenpligt, of als het grootste voorregt, of als voldoening van de dringendste behoeften des harten, of als laatste toevlugt voor de onschuld, de zorg en den onspoed. Daarna wijst hij in eenige stalen aan, waardoor en hoe ons het ongeluk der gebedsverhindering kan overkomen, gevolgelijk ook hoe en waarmede wij het kunnen en moeten vermijden en afwenden. Hier komen in aanmerking: uitwendige omstandigheden, ledigheid van geest en hart, verstrooijing van gedachten, ongeloof en twijfelzucht, angstvalligheid van een beschuldigend geweten. Een kort woord ten besluite volgt dit diep menschkundige stuk, naar ons
gevoelen, indien men ten minste onder zooveel voortreffelijks nog keuze mag hebben, een van de schoonste des bundels. - Een zeer bekend onderwerp is dat der negende: Job's lijdzaamheid, naar Job I:21b. In die woorden wordt opgemerkt: vooreerst, erkentenis, onder het leed en deszelfs

{==351==} {>>pagina-aanduiding<<}
pijnigend gevoel vastgehouden, van die groote waarheid, dat het God, de Heer, is, die alles bestuurt, en door wiens hooge beschikking, onder welke het den sterveling past ootmoedig te bukken, gegeven zoowel als genomen wordt; ten tweede, de dankbare herinnering, te midden van het akelige gevoel van gemis en verlies, van het vergunde genot - van hetgeen de Heer gegeven had; ten derde, de levendige voorstelling, onder al het stekende en brandende van de bitterste boezemsmart, dat, wat ook genomen worde, en hoe grievend dit zij, het door eene onberispelijke hand, door de hand des Heeren, den eeuwig-getrouwen, door die des Gevers, terug genomen wordt; ten vierde, dat Hij, die geeft en neemt, voor zijn geven niet alleen, maar ook bij zijn nemen, geloofd moet worden, en het waardig voorwerp blijft van godsdienstige hulde en opregte aanbidding. Wij nemen deze opgave letterlijk over; zij geeft, gelijk in meer dezer Leerredenen, aanleiding, om op te merken, dat de bekwame Opsteller wèl gedaan hadde, de opgave van zijne verdeeling doorgaans korter en puntiger uit te drukken. - De tiende Leerrede schetst, volgens Jes. L:10, 11, een nederig geloof en trotsch ongeloof als onderkend in tegenspoed. Eene breedvoerige verklaring van den op de eerste lezing niet zeer duidelijken tekst gaat vooraf. Daarna wordt het onderwerp, aanstonds toepasselijk, behandeld. - De elfde (wij moeten ons bekorten) is eene Leerrede ter nabetrachting op den gedenkdag der Hervorming, in 1839, tevens dien der invoering van het Christendom in deze gewesten. De tekst is Openb. III:11. Zij wekt op tot standvastige aankleving van Christendom en Hervorming. Na tekstverklaring dringt de Redenaar de vermaning in zijnen tekst aan, door aan te wijzen, dat de naam van Hervormde Christenen, dien wij dragen, ons eene kroon op het hoofd
is, en dat het onberadenheid, lafhartigheid [bij de gedachte aan onze groote Voorvaderen], ondankbaarheid en roekeloosheid zou zijn, ons die te laten afrukken. Voorts beantwoordt hij de vraag: wat zegt het, te houden, wat wij hebben? Niet te bezwijken voor de kracht der vij-
{==352==} {>>pagina-aanduiding<<}
anden, die ons aanvallen; zij zijn: ongeloof, bijgeloof, onverschilligheid, zelfverheffing, misbruik, overdrijving. Het bijgevoegde woord van den Heer: Ziet, ik kom haastelijk, leidt tot de toespraak ten slotte. - De laatste Leerrede, over Openb. V, geeft eerst eenige ophelderingen over dat geheele Hoofdstuk; verklaart vervolgens bijzonder het hemelsch lied ter eere van christus, en vermaant eindelijk tot instemming met het hart in de lofverheffing van God en van den Heer; tot erkentenis en overtuiging, dat jezus christus, naar den wil van God, die is, voor wien Hem de hemellingen verklaren, en dat gedaan heeft, waarvoor zij Hem dank en eere toebrengen; tot het doen overgaan dezer verstandelijke overtuiging in toeëigenend geloof en gevoel des harten, en laatstelijk tot openbaring van dat gevoel in den wandel.
Uit dit korte, schoon breeder, dan wij ons hadden voorgesteld, uitgeloopen verslag zien onze lezers den rijkdom van zaken, die hun hier ter overweging aangeboden worden. En wie, dien de groote en veelomvattende schat van kundigheden niet onbekend is, welke den Hoogleeraar ten dienste staat, bij zijne gelukkige gave van opmerking, gerijpt oordeel, langdurig nadenken en rijke menschen- en wereldkennis, kon daaraan twijfelen? Somtijds legt men onwillekeurig het boek uit de hand, omdat men tijd en nadenken behoeft, ten einde dien rijkom in hoofd en hart op te nemen, en Ref. dacht weleens aan de toehoorders, die den Redenaar toch niet konden stuiten in den vloed zijner denkbeelden; - waarlijk! het is geen wonder, dat velen in de Leidsche gemeente wenschten, het gehoorde nog eens te lezen. Maar deze preken zijn niet alleen uiterst zaakrijk; zij zijn ook, schoon hier en daar nog al wat nadenken vorderende, zeer eenvoudig van dispositie. Onze opgave der plannen heeft doen zien, dat men hier verrassende, kunstige, schitterende schetsen te vergeefs zou zoeken. De orde is meestal natuurlijk; velen zouden misschien wel van oordeel zijn, ‘dat ieder het wel zoo kan’; maar hier zit het ware geheim der kunst. En wij schatten het eene hoogst loffelijke eenvoudigheid in den

{==353==} {>>pagina-aanduiding<<}
man, die zoo veel en zoo velerlei weet, wanneer hij zijne toehoorders niet rondvoert door velden van beschouwing, die, hoe aanlokkelijk ook, niet zoozeer van dadelijk nut zijn, maar het Evangelie van jezus christus, dit geheel, maar ook dit alleen op den voorgrond stellende en overal doende uitkomen, op grond van dat Evangelie aanspoort tot die liefde jegens God en de menschen, waarin zich de kracht van dat Evangelie doet kennen. Alzoo is hier de Evangelieprediking, in den eigenlijken zin des woords, allergelukkigst verbonden met vertroosting, vermaning en waarschuwing. Dat mag wel in onze dagen gepast gerekend worden, waarin sommigen van het eigenlijk kenmerkende van het Evangelie der verlossing in christus liever niet hooren, en den Prediker meer toejuichen, die van Gods grootheid en goedheid in de schepping spreekt, of van de wegen zijner Voorzienigheid, of van 's menschen hoogen aanleg of dergelijke onderwerpen, overwaardig om bepeinsd en in het licht gesteld te worden; maar die op zonde en schuldvergiffenis en op het kruis van christus minder gaarne opmerkzaam gemaakt worden, omdat - dit hun minder onderhoudend dunkt. Van die gepastheid getuigt ook menige les, die niet in algemeenheden blijft hangen, maar met alle bescheidenheid en beschaafdheid - en wie verwacht het anders van eenen Redenaar, van wien wij ons nog eene fraaije Redevoering over de wellevendheid, als eene Christelijke deugd, herinneren - in bijzonderheden gegeven en aangedrongen wordt. Daarvan getuigt mede de keus der onderwerpen, gelijk uit het boven gegeven overzigt blijken kan, en waarvan vele genomen zijn uit het jaargetijde, of uit de plaats gehad hebbende viering van het H. Avondmaal, of van Christelijke feesten, of andere aanleidingen.
Deze Leerredenen zijn vrij lang; nu men ze in druk heeft, en op zijn gemak leest, hindert dit minder. Anders, de Hoogleeraar clarisse plagt niet kort te prediken; wat stond hem ook altijd een overvloed van zaken ten dienste! Doch jonge Predikers raden wij in dit opzigt niet tot navolging van dit, anders uitmuntend voorbeeld.

{==354==} {>>pagina-aanduiding<<}
Met den wensch, dat God den waardigen Grijsaard, die zooveel voor de Godgeleerde wetenschap in Nederland gedaan heeft, nog een aangenaam genot schenke van zijne welverdiende rust, eindigen wij deze aankondiging.







Feestrede over het honderdjarig bestaan der Evangelisch Lutersche Kerk te Middelburg, gehouden Mei 1842, naar Ps. LXXXIV vs. 3a door H. Haaring, Predikant aldaar. Met Aanteekeningen en Bijlagen. Te Middelburg, bij J.C. en W. Altorffer. 1842. In gr. 8vo. 68 bl. f : - 75.


Feestrede ter viering van het tweehonderdjarig bestaan der Evangelisch-Luthersche Gemeente te Zaandam. Naar aanleiding van Psalm CXLIII vs. 5a; gehouden op den 31 Julij 1842, door C. Ricken, Leeraar bij voornoemde Gemeente. Te Amsterdam, bij M. Westerman en Zoon. 1842. In gr. 8vo. 43 bl. f : - 60.

Deze beide, uit hetzelfde Kerkgenootschap afkomstige, en bij gelijksoortige gelegenheid uitgesprokene Feestredenen kunnen geschiktelijk te zamen worden aangekondigd. Eigenlijke beoordeeling dezer stukken komt minder te pas. Nogtans mogen wij wel zeggen, dat de laatste ons veel beter behaagd heeft, dan de eerste, die zeer droog is uitgevallen. Des Eerw. ricken's rede getuigt van 's mans bekwaamheid voordeelig, en wij hopen niet, dat vrees voor te klein debiet van een zoo wèl bewerkt stuk oorzaak is, dat het voor rekening van den Schrijver gedrukt werd. Er komen verscheidene in het licht, die vrij wat minder beteekenen. Wij wenschen van beide het beste nut in de gemeenten, voor welke zij werden uitgesproken, en tot welke zij de naaste betrekking hebben. Opwekking tot getrouwe prijsstelling op uiterlijke Godsvereering en belangstelling in hetgeen deze betreft, is in onzen tijd niet overtollig.



{==355==} {>>pagina-aanduiding<<}

Twee merkwaardige Actestukken. Eene Bijdrage tot de kennis des Pausdoms en der Roomsch-Katholieke Kerk in de zestiende en achttiende Eeuw. Aan alle Katholieken, dien het ware Christendom ter harte gaat, in eenen Christelijken zin opgedragen. Naar het Hoogduitsch van K. door J.L. Adriani. Te Kampen, bij K. van Hulst. 1842. In gr. 8vo. 39 bl. f : - 50.


Betoog, dat onze tijd de aanvang is van den onvermijdelijken, nabij zijnden val der Pauselijke Hierarchie, uit 2 Thess. II:3-12, in verband met de tijdsomstandigheden afgeleid. Tot bestrijding van welk gevoelen de gansche Ultramontaansche partij dringend uitgenoodigd wordt, opdat deszelfs waarheid of onwaarheid aan Roomsch en Onroomsch blijken moge. Te Amsterdam, bij A.B. Saakes. 1842. In gr. 8vo. 44 bl. f : - 40.

Deze beide vlugschriftjes zijn ons ter aankondiging toegezonden. Ofschoon betreurende, dat het rijk van onkunde en duisternis nog in onze eeuw met zooveel voordeel op veroveringen uitgaat; ofschoon van harte de nederlaag van het Ultramontanisme wenschende, niet alleen voor de Protestantsche, maar ook in het welbegrepen belang der Katholieke kerk, en ofschoon der zaak van een vrij en onbelemmerd onderzoek in het stuk van Godsdienst en Christendom van geheeler ziel toegedaan; willen wij deze stukjes liefst niet breedvoerig beoordeelen. Ons Tijdschrift heeft meer eene letterkundige strekking, dan dat het vele bladzijden aan den strijd tusschen Katholicisme en Protestantisme zou kunnen wijden.
De twee actenstukken, in het eerste opgenomen, zijn: een advies van drie Bisschoppen, te Bologna in het jaar 1553 aan Paus julius III gegeven omtrent de beste wijze, om de wankelende magt der Roomsche kerk te bevestigen, waarin men dikwijls meesmuilt over de Paters, die slim

{==356==} {>>pagina-aanduiding<<}
genoeg waren, om de gevolgen te berekenen, en dienovereenkomstig maatregelen aan te raden. Dit stuk troffen wij elders, maar nergens zoo volledig aan. Niemand zal er zich de lezing van beklagen. Minder beduidt de geloofsbelijdenis van den Keurvorst friedrich august van Saksen, toen hij van de Evangelische Godsdienst tot de Roomsch-Katholieke te Weenen in 1717 overging. Het is in alles het gewone.
Het andere stukje is zeer scherp geschreven, maar ofschoon wij in de toepassing van 2 Thess. II:3-12 van den Schrijver verschillen, wij gelooven, dat hij in zijne beschuldigingen tegen de Pauselijke Hierarchie volkomen gelijk heeft. Of hij sommigen de oogen zal openen? Wij hopen het.





Pathologische Studiën, door Dr. C. Gobée, Officier van Gezondheid (der) 1ste klasse enz. Iste Deel. Te Utrecht, bij J.G. van Terveen en Zoon. 1843. In gr. 8vo. VIII en 237 bl. f 2-20.

De Heer gobée, een onzer werkzaamste Militaire Artsen, (wij vinden deze onderscheiding gepaster, dan den dorren titel van Officier van Gezondheid) (*), levert hier wederom eenige vruchten van zijne werkzaamheid, als eene soort van vervolg op zijne Klinische Bijdragen (†).
Aan het hoofd van zijn werk prijkt eene Fransche zinspreuk, aan magendie ontleend, welke inhoudt: ‘dat men niet langer een slaafsche navolger der voorgangers moet wezen.’ - Uit den aanhef van het werk zelf zou men meenen, dat dit gezegde eene soort van leus ter voorbereiding van eene omwenteling ook in de Geneeskunde moet worden. En waarom zou die geest in de Genees-
{==357==} {>>pagina-aanduiding<<}
kunde niet even werkzaam kunnen zijn als elders? Dan zal het heeten: het oude is voorbijgegaan! De Ideaalromantische school worde verder in de Geneeskunde evenzeer te niet gedaan, als wijlen werther, grandison, enz., die thans van geenen invloed meer zijn. Eene klassieke school zal of liever is reeds in hare plaats getreden, en verheft zich op de puinen van Carthago deleta; want het festina lente behoort ook tot den tijd, die reeds verre achter ons ligt. Het korte leven trachtte zich door middel van den stoom te verlengen, en er zal iets uitgedacht behooren te worden, om den noodigen tijd te vinden voor alle Specialiteiten, waarmede het opkomend geslacht tegen wil en dank gevoedsterd moet worden, om zeer speciaal te worden, opdat zoo doende de algemeene band, die de wetenschappen onderling verbindt, verscheurd worde. Weg met den Ideaal-romantischen archias en die nog van zijnen rade mogten zijn! Waartoe ook Grieksch en Latijn verder aangehouden, althans volgens het sedert korten tijd zoo letterkundig geworden Handelsblad van 28 April 1842. Het zal den studerenden nog gaan als de ganzen, vooral te Straatsburg, welke tegen wil en dank eten moeten, om vette levers te verkrijgen, een onmisbaar ingrediënt voor de pâtés au foie gras, wier volmaking nog
speciaal door kolenpoeder bevorderd wordt.
De Schrijver dezer Studiën tracht te bewijzen, dat wij bezig zijn ons van de slaafsche navolging te ontslaan; dat in de Geneeskunde ook vooruitgang plaats heeft, en wel door den invloed, welken thans de Physiologie op de Ziektekunde uitoefent en moet uitoefenen. Zij brengt licht in de duisternis! Zij doet meer: zij vergroot de voorwerpen, zoodat zij beter zigtbaar worden, en men ze ook beter onderkennen en onderscheiden kan. Konden wij maar een Mikroskoop vinden, die door het omkleedsel (die Schale) van haller heen kon dringen ins innre, en mogt er een kroes opgespoord kunnen worden, waarin het leven bevestigd kon blijven, terwijl het overige ontleed wordt, wat al reuzenschreden waren er dan niet gedaan!

{==358==} {>>pagina-aanduiding<<}
Alexander dumas met de Middellandsche zee tusschen zijne beide beenen, zoo als hij bij den optogt der Fransche dichters en geleerden staat afgebeeld, zou geene karikatuur meer zijn. Trouwens, reuzenschreden zijn ook een geliefkoosd denkbeeld der vooruitwillende massa's van dezen tijd.
Maar, ondanks al dezen vooruitgang, zegt ons de Schrijver, na zijne excursiën op het veld der opslorping, der ontleding van levende dieren, van het gebruikmaken des Mikroskoops: ‘Aan eene exacte positieve Geneeskunde in dien zin, gelijk velen dezelve zich voorstellen, kan welligt nimmer gedacht worden, en den naam eener ars conjecturalis,’ (dat is, wij zullen het maar vertalen, eene gis- en geene wiskunst) ‘welken haar vóór 18 eeuwen een leek gaf, zal zij wel steeds behouden.’ Zij is dus in die achttien eeuwen nog al zoo heel hard niet vooruitgegaan, ten minste niet met reuzenschreden, tenzij in sommiger verbeelding.
Men zal evenwel den Schrijver met genoegen volgen, wanneer hij onderzoek doet, wat de Geneeskunde door dit alles van lieverlede gewonnen heeft. Eigenlijk is zij nog bezig winst te doen of te zoeken. Dit blijkt, wanneer de Schrijver, met een scherp kritisch oog, het klatergoud van het ware tracht te scheiden, en als met de wan in de hand het koren van het kaf te zuiveren. Zoo als hij met de wan omgaat, blijft er niet heel veel over; er verstuift veel meer, en het goud staat als schaarsche korrels tot het zich glinsterend verspreidende bladgoud, hetwelk luchtig op den wind heendrijft. De bekwame Schrijver heeft echter winst weten te doen voor de kunst en de wetenschap met den reeds voorhanden geringen schat, en het is te hopen, dat langs zulken weg er nog grootere aanwinst door den tijd zal gedaan worden. Met genoegen stellen wij dan ook tegen het van magendie ontleende gezegde: ‘Ne nous trainons plus servilement sur les pas de nos devanciers,’ het navolgende van den Schrijver over: ‘Onze jonge Artsen daarentegen mogen de ondervinding der eeuwen niet als onbruikbaar achten, en slechts de hedendaagsche

{==359==} {>>pagina-aanduiding<<}
bewerking der Geneeskunde voor de alleen bruikbare houden.’ (Bl. 47.)
Bij de koortsen zullen wij niet blijven stilstaan, om met den Schrijver te twisten over hetgeen wij even min met zekerheid weten als hij. Wij kunnen evenwel de koortslijders geruststellen, dat wij daarom toch de koortsen zullen blijven genezen als voorheen. ‘Dat is zonderling!’ zullen sommigen zeggen; men hoort zoo dikwijls de Artsen zich uiten: de oorzaak of de naaste oorzaak, dat is de ziekte zelve, gekend zijnde, valt het gemakkelijk haar weg te nemen; en - men zal koorts genezen kunnen, zonder haar juist te kennen?’ Wij zouden hierop zeer veel kunnen antwoorden; maar het is in de Geneeskunde eene even min nutte zaak als in de Godgeleerdheid en Regtspleging, alles met opene deuren te behandelen en coram populo. - ‘Maar, wat wordt er dan van de Publiciteit?’ - Het onderzoek, wat eigenlijk koorts is, is meer een onderwerp van geleerde bespiegeling; het streven om eene alles afdoende bepaling te geven, hetwelk doorgaans mislukt, is hoogstens eene uitspanning voor de geleerden. Komt het er op aan, een' koortsigen toestand bij eenen lijder te onderscheiden, dat valt zoo moeijelijk niet; de lijdende zegt het dikwerf zelf, en sedert een paar duizend jaren is, op het voetspoor van hippocrates, reeds menige koorts genezen geworden.
Na deze onderwerpen vooraf kritisch en wel eenigzins ironisch behandeld te hebben, gaat de Schrijver tot het meer ernstige onderwerp, de door hem gedane ziektewaarnemingen, over. Het zijn echter niet enkel verhalen, dat de Schrijver genezen en hoe hij genezen heeft; dat hij daarentegen wel een' enkelen lijder verloren heeft, die volstrekt niet te behouden was, en waarvan de lijkopening tot een afdoend ontegenzeggelijk bewijs verstrekt. De meeste der gedane waarnemingen worden op het wetenschappelijk gebied overgebragt. Eene meer uitvoerige beschouwing, met uiteenzetting en beoordeeling dezer gevallen, is evenwel beter geschikt voor een geneeskundig tijdschrift. Wij

{==360==} {>>pagina-aanduiding<<}
zullen dus, wat deze waarnemingen betreft, in geene bijzonderheden treden, maar bepalen ons in het algemeen te zeggen, dat de ziektegevallen wèl waargenomen en beschreven zijn; dat de behandeling doorgaans aan den aard der ziekte of het gebrek wèl voegt. De keus der geneesmiddelen was derhalve doelmatig, en wie somwijlen een ander geneesmiddel dienstiger zoude oordeelen, die herinnere zich het variis modis bene fit. De lijders worden niet met geneesmiddelen overladen, en meestal het eenvoudige boven het te zeer zamengestelde gekozen. Indien men omtrent sommige gevolgtrekkingen met den Schrijver niet van hetzelfde gevoelen is, men kan hem toch geene scherpzinnigheid van redenering ontzeggen.
Het is echter Dr. gobée's geestigheid, welke hem somwijlen, vooral in het bespiegelend gedeelte, ondanks zichzelven eene weifelende houding doet aannemen. Men weet dikwijls niet, vooral in den aanvang, of de Schrijver met het onderwerp is ingenomen, of later er wezenlijk den draak mede steekt, en hetgeen door hem dubbelzinnig geprezen werd slechts schijn was, om zijne afkeuring later des te scherper te doen uitkomen. Zulk eene wijze van beschouwing en van behandeling kan de genen, die nog niet genoeg geoefend zijn, en die daardoor niet altijd ernst en scherts weten te onderkennen, bij gemis van de noodige vereischten ter onderscheiding, wel eens in zeer bedenkelijke verlegenheid brengen. Men zoude ons misschien bij tegenbedenking op unzer, weickard, may, fr. hoffmann en eenige anderen kunnen wijzen, aan welke men den naam van humoristische Artsen kan geven; ook hij, die onder den naam van Meester maarten vroeg schreef, behoort naast de genoemden te staan: maar zij allen wisten een goed en tevens gepast gebruik van de satyre te maken, door haar het minst of wel in 't geheel niet te bezigen, waar zij de kunst uit het oogpunt van de science exacte behandelden, en het streven van den Schrijver strekt toch daarheen, voor zoo ver dit bereikbaar zij. Wij moeten echter bekennen, dat het moeijelijk valt, te midden van de door elkander schreeuwenden, als in de Ren-
{==361==} {>>pagina-aanduiding<<}
contre bij asmus, (*) steeds ernstig te blijven, al vereischt dit ook het onderwerp.





Grondbeginselen der Horticultuur (Tuinkunst.) Naar het Engelsch van John Lindley, Professor in de Kruidkunde, Vice-Secretaris van het Genootschap van Horticultuur te Londen, enz. Met Bijlagen door W.H. de Vriese, Professor in de Kruidkunde te Amsterdam, enz. In 's Gravenhage en te Amsterdam, bij de Gebr. van Cleef. 1842. In kl. 8vo. VIII en 373 bl. f 3 - :

Het werkje, waarvan wij hier eene Nederduitsche vertaling aankondigen, bevat eene beknopte handleiding tot de wetenschappelijke uitoefening der tuinkunst, welke met de kruidkunde in naauw verband staat, en tevens de som der onschuldige genoegens vermeerdert, die de mensch in den toestand van beschaving zich verschaffen kan. De orde, welke door den Schrijver bij de zamenstelling dezer Grondbeginselen gevolgd is, komt hierop neder. Het eerste Hoofddeel ontvouwt beknoptelijk de verschijnsels van het plantenleven; het bevat eene physiologie der gewassen, voor zoo ver die voor het doel des werks vereischt werd. Tot dit eerste Boek (bl. 5-98) behooren zeven Hoofdstukken; het eerste handelt over de kieming, het tweede over den wortel, het derde over den stengel, het vierde over de verrigtingen der bladeren, het vijfde over de bloem, het zesde over de vruchtrijping, het zevende over de warmte, waarin de grenzen van warmte, welke de planten kunnen verdragen, de gevolgen van eene te hooge warmte en van eene te sterke koude, der afwisseling van temperatuur bij dag en nacht, bij winter en zomer, worden aangewezen. Een diep indringen in den aard der verschijnsels en in het scheikundige of ontleedkundige gedeelte der wetenschap kan men hier niet verwachten, en

{==362==} {>>pagina-aanduiding<<}
reeds in zijne inleiding waarschuwt ook de Schrijver zelf, dat men het hier te vergeefs zou zoeken. Het tweede en uitgebreidere Boek handelt over de wetenschappelijke gronden, waarop de kunstbewerkingen der Horticultuur berusten (bl. 99-289). De hier behandelde zaken zijn gerangschikt in twintig Hoofdstukken, waarvan de inhoud door de volgende opschriften wordt aangewezen: (1) warmte van den bodem; (2) vochtigheid van den grond; (3) vochtigheid van den dampkring; (4) ventilatie; (5) zaaijen; (6) bewaren van het zaad; (7) inpakken van het zaad; (8) vermenigvuldiging door oogjes en knoppen; (9) vermenigvuldiging door bladeren; (10) stekken; (11) markotten; (12) enten en oculeren; (13) snoeijen; (14) schermen [beter beschermen]; (15) potten; (16) verplanten; (17) instandhouden der rassen door zaden; (18) verbetering der rassen; (19) rust der planten; (20) over den grond en de bemesting. Hierachter heeft de bekwame en ijverige Vertaler nog drie bijlagen gevoegd (bl. 291-373), welke het eenentwintigste, tweeëntwintigste en drieëntwintigste Hoofdstuk van dit tweede gedeelte uitmaken: (21) over het overbrengen van levende planten uit overzeesche landen naar Europa, inzonderheid uit Indië naar Nederland; (22) geschiedenis van eenige voorname cultuur-planten, inzonderheid Chrysanthemum, Camellia, Cactus; (23) nadere beschouwingen omtrent de zoogenaamde bastaard-voortteling en bastaard-besmetting. Bij de laatste bijdrage heeft de Hoogl. de vriese vooral gebruik gemaakt van de prijsverhandeling van gaertner, in het vierentwintigste deels eerste stuk der Natuurkundige Verhandelingen van de Maatschappij van Wetenschappen te Haarlem, in 1838 in het licht gegeven, waarvan hij de hoofdzakelijke resultaten mededeelt. Eenige weluitgevoerde houtsneêfiguren, in den tekst gedrukt,
helderen enkele zaken in het eerste Boek op, gelijk ook hetgeen in het tweede Boek over de vermenigvuldiging door oogjes en knoppen, door bladeren, door stekken, markotten, enten en oculeren, en over het snoeijen, schutten en het potten gezegd is.

{==363==} {>>pagina-aanduiding<<}

Wij hebben het werkje met aandacht gelezen, en aarzelen geenszins, hetzelve aan de behartiging van allen, die in de tuinkunst belang stellen of daarvan hunne bezigheid maken, met ruimte aan te bevelen. Reeds de naam van den Schrijver, met lof in de wetenschap bekend, strekt tot eene aanbeveling. De vertaling komt ons voor, over 't geheel met zorg te zijn uitgevoerd; tot eene grondige beoordeeling echter ontbreekt ons de vergelijking met het oorspronkelijke, 't welk niet in onze handen is. Enkele bijzonderheden en kleine aanmerkingen voegen wij hier slechts ter loops bij, niet zoo zeer om den Vertaler te doen zien, dat wij zijn werk naauwkeurig doorlazen, dan wel om hem bij een' mogelijken tweeden druk van eenige dienst te zijn.
Bl. 3, reg. 4 en 5: ‘terwijl bovendien zoodanige beschouwingen geene, tenzij onmiddellijke betrekking hebben tot derzelver dagelijksche werkzaamheden.’ Hier vordert de zamenhang en het verband blijkbaar middellijke betrekking, in plaats van onmiddellijke betrekking. Het woord indirect zal waarschijnlijk tot deze feil aanleiding gegeven hebben.
Bl. 10, reg. 4-7: ‘De warmte schijnt het levensbeginsel in werking te brengen; de lucht, welke bevat is in de ontelbare, slechts door den microskoop waar te nemene, doet de holten van het zaad uitzetten,’ enz. Behalve het onaangename der woordschikking in het ‘slechts door den microskoop waar te nemene,’ mishaagt ons ook de schrijfwijze microskoop, waarvoor elders microscoop gelezen wordt, terwijl met evenveel regt mikroskoop kan geschreven worden; eindelijk ontbreekt, achter het bijvoegelijk naamwoord ontelbare, een zelfstandig naamwoord, waarop het slaan moet, waarschijnlijk: holten of cellen.
Bl. 54, reg. 2-4: ‘Tot voortplanting, namelijk door het voortbrengen van knoppen uit derzelver oppervlakte, kunnen slechts weinige planten dienen.’ Hier moet, voor het woord planten, zoo het schijnt, bladeren gelezen worden.
Bl. 67, reg. 7, 8: ‘De laatsten kunnen vruchtbaar

{==364==} {>>pagina-aanduiding<<}
zaad voortbrengen, de eersten zijn daartoe ongeschikt.’ Wij hebben reeds gezegd, het oorspronkelijk werk niet ter vergelijking bij de hand te hebben, en kunnen dus niet bepalen, of deze zonderlinge tegenstrijdigheid op rekening van den Schrijver te stellen zij, dan wel aan eene misstelling in de vertaling moet worden toegeschreven? Door de eersten namelijk worden hier hybride planten aangeduid; uit twee verschillende soorten ontstaan; van deze wordt zonder beperking gezegd, dat zij onvruchtbaar zijn, en nu volgt, eenige regels later op deze zelfde bladzijde, deze opmerking: ‘Bepaalde daadzaken hebben intusschen bewezen, dat bastaard-soorten wezenlijk vruchtbaar kunnen zijn, en dat men alzoo geene zekere gevolgen kan trekken uit de bovengemelde, al te algemeen als waar aangenomene overeenkomst van planten en hoogere dieren.’
Bl. 90. Hier lezen wij, in eene tabel over de gemiddelde temperatuur van den grond, in de kolom der Schrijvers, den naam catacombes, waardoor zekerlijk geen persoon wordt aangewezen, maar de onderaardsche holen van Parijs (de catacombes) bedoeld worden.
Bl. 91, reg. 10: ‘de gemiddelde temperaturen des zomers en 's winters tusschen de 19o-24o Fahr. afwisselen.’ Zulks zou beteekenen, dat de hoogste temperatuur 24o Fahr. was, en het verschil derhalve 5 graden; doch de bedoeling is blijkbaar, dat het verschil tusschen de minima en maxima van 19 tot 24 graden Fahr. bedragen kan. In de tabel van ferguson vinden wij 55,2o als maximum, 33o als minimum, dus een grootst verschil van 22,2o Fahr.
Bl. 218, reg. 12-14: ‘Men vult dien pot met kleine stukjes van een alluviaal terrein, welke stof men in den omtrek van Canton in stukjes, ter grootte van eenen gewonen boom, verbreekt.’ Wat aardstukjes zijn ter grootte van eenen gewonen boom kunnen wij niet verklaren. Mogelijk moet men lezen: ter grootte van eenen gewonen boon. Ook is het voorschrift ter verkrijging van dwergboompjes op de wijze der Chinezen hier te kort en onvolledig opgegeven. Het kon gevoegelijk achterwege blijven, zoo men het niet in al deszelfs deelen uiteen kon zetten.

{==365==} {>>pagina-aanduiding<<}

Bl. 342 laatste regel: ‘Het afvallen van knoppen te verhinderen, tracht men door velerlei middelen te bereiken.’ Hetzelfde had korter en beter aldus gesteld kunnen worden: ‘Het afvallen van knoppen tracht men door velerlei middelen te verhinderen.’ Veelligt noemt men dit eene kleinigheid; maar beknoptheid en duidelijkheid zijn de grondslagen van een' juisten en sierlijken stijl. Ook lazen wij meermalen hygrometrisch, waar wij liever hygroskopisch zouden geschreven hebben, b.v. bl. 18. Andere dergelijke opmerkingen, die wij onder de lezing maakten, kunnen wij thans bij het doorbladeren niet wedervinden, en, afkeerig van vitterij, willen wij er geen jagt op maken.





Geschiedkundig Overzigt van de Besturen, die, vóór de herstelling van Nederland in 1814, elkander in Drenthe zijn opgevolgd. Door J.S. Magnin, Archivist van het Gouvernement van Drenthe enz. 2de Stuk, 1ste Gedeelte, 1839. 2de Stuk, 2de Gedeelte, 1842. Te Groningen, bij J. Oomkens. 185 en 315 bl. f 4-75.

De Heer magnin vervolgt op eene vrij uitvoerige schaal het belangrijk werk, van welks eerste deel wij vroeger verslag deden. (1839, bl. 697 en volg.) Hij geeft niet alleen eene Geschiedenis van Drenthe, maar tevens een groot aantal meest onuitgegevene oorkonden, en daarbij eenige afzonderlijke Hoofdstukken, waarin de Geschiedenis der bijzondere Heerlijkheden, zoo wel als de maatschappelijke toestand des volks en de aard en gang van deszelfs Bestuur worden toegelicht. - Het eerste stuk van dit tweede deel behelst het tijdvak van 1046-1395. Het geschiedkundige wordt in het eerste Hoofdstuk afgehandeld en in het vijfde of laatste nog nader toegelicht. Het grootste gedeelte van dit stuk is dus toegewijd aan een grondig onderzoek naar de magt der Kasteleins te Coevorden; naar het aandeel van het Drentsche volk in het bestuur van het land, (vooral belangrijk - alles ging hier uit van den grondeigendom) en aan eene bijzondere behandeling der Heerlijkheid Ruinen. - Het tweede stuk loopt van den jare 1395 tot het jaar 1522, of tot op de ver-
{==366==} {>>pagina-aanduiding<<}
overing van Coevorden en Drenthe door den Hertog van gelder, waardoor de Bisschoppelijke regering in Drenthe een einde nam. Dit stuk is op dezelfde wijze als het vorige behandeld. Ofschoon al de algemeene geschiedkundige berigten met zorg en vlijt zijn opgezameld, beslaan echter de bijzondere Heerlijkheden, (Coevorden en Ruinen) met en benevens eene uitvoerige beschouwing van het Drentsche Landregt, de grootste plaats. Vooral het aan dit laatste toegewijde Hoofdstuk (bl. 61-174) is bijzonder lezenswaardig. Daarmede staan ook in verband de vijf zeer belangrijke Bijlagen, bl. 229-315 medegedeeld, waarvan de eerste eenen veel verbeterden tekst geeft van het Drentsche Landregt, gelijk het in 1412 op last van den
Bisschop frederik van blankenheim is in schrift gesteld, en hetgeen tot dusverre slechts uit eene gebrekkige mededeeling van a. matthaeus (in notis ad Anon.) en daaruit in de Oudheden en Gest. van Groningen bekend was. - Men zal uit deze beknopte opgave genoegzaam ontwaren, dat dit werk van den Heer magnin niet alleen voor de Geschiedenis van Drenthe onmisbaar is, maar dat het daarenboven vele gewigtige bouwstoffen bevat, waaruit de geschiedenis en oudheden ook der naburige gewesten kunnen worden toegelicht. - Moge het den ijverigen Schrijver niet aan belangstelling en aanmoediging ter voltooijing van zijn inderdaad moeijelijk en gewigtig werk ontbreken!





Een Winter in de West-Indiën, beschreven in gemeenzame Brieven aan Henry Clay, van Kentucky; door Joseph John Gurney. 4de Druk, uit het Engelsch vertaald door Mr. C.J. Zweerts. Te Amsterdam, bij M.H. Binger. 1843. In gr. 8vo. 248 bl. f 2-40.

Onder de menigvuldige geschriften, welke tegenwoordig het licht zien, behooren vooral die, welke betrekking hebben op de afschaffing der slavernij. Onder bovenstaanden titel geeft de Schrijver, in den vorm van brieven, gerigt aan den Heer clay, een aanzienlijk persoon in den Noord-Amerikaanschen Staat Kentucky, verslag van eene reis, opzettelijk ondernomen, om den toestand der Negers, na de emancipatie op de West-Indische Eilanden, te onderzoeken. Achtereenvolgende, na van Nieuw-York te zijn vertrokken,

{==367==} {>>pagina-aanduiding<<}
bezocht hij op dezelve de Eilanden Santa Cruz (Sainte Croix), St. Thomas en Tortola, St. Christoffel, Antigua, Dominika, Jamaika en Cuba, en nam van deze laatste plaats de terugreize naar Noord-Amerika aan. De beide eerstgenoemde Eilanden aan de Deensche en het laatstgenoemde aan de Spaansche kroon behoorende, zoo is de slavenstand aldaar nog niet afgeschaft, en de Schrijver in de gelegenheid geweest, denzelven op die plaatsen in volle werking te zien. De slavenhandel wordt daar onder de Spaansche of Portugesche vlag gedreven. Op de Britsche Eilanden komende, is de Schrijver ooggetuige van de gevolgen van de afschaffing der slavernij, en geeft, in eene vergelijking tusschen de vrijheid in de West-Indische en de slavernij in de Noord-Amerikaansche Staten, het navolgende resultaat van zijne bevinding op; namelijk: 1. Dat de vrijgelaten Negers goed arbeiden op de plantaadjes hunner meesters; 2. dat, hoe meer voortbrengselen er ter markt gebragt worden, hoe goedkooper de arbeid wordt; 3. dat de vaste goederen in waarde zijn gerezen en nog dagelijks rijzen; 4. dat de persoonlijke welvaart der arbeidende bevolking onder het stelsel der vrijheid tienvoudig is verbeterd, en dat 5. de zedelijke en godsdienstige verbetering van dat volk onder de vrijheid meer dan gelijk staat met de verbetering van hunnen uitwendigen toestand; terwijl hij daartegen overstelt: 1. de hoeveelheid werk; 2. dat de slaven moeten onderhouden worden, doch dat de onkosten van zulk een onderhoud in de Vereenigde Staten grooter zijn dan in de West-Indische; 3. de waarde van den grondeigendom; 4. de uiterlijke welvaart der Negers, en 5. de zedelijkheid en de Godsdienst.
De Schrijver zet al deze punten breedvoerig uiteen, en geeft de middelen op, welke, zijns inziens, behooren in het werk gesteld te worden, om tot nog betere uitkomsten te geraken.
Het Eiland Cuba bezoekende, geeft de Schrijver een overzigt van de wijze, waarop de slavenhandel op hetzelve gedreven wordt, en vindt daarin aanleiding, om in eenige punten te beweren, welk aandeel Noord-Amerika nog steeds aan den slavenhandel in Afrika blijft nemen; als 1. het bouwen der schepen; 2. het misbruiken der Noord-Amerikaansche vlag; 3. de behulpzaamheid der Noord-Amerikaansche kooplieden; 4. de medewerking van den Handels-Consul in de Havanna, en 5. de aanwending van kapitalen. Ten slotte

{==368==} {>>pagina-aanduiding<<}
eindigt de Schrijver het werk met den aan den Heer clay gerigten wensch, dat de Noord-Amerikaansche Staten spoedig het voorbeeld van Engeland mogen volgen en de vrijheid schenken aan hunne zwarte medebroeders.
En wat heeft nu de Vertaler beoogd met dit werkje in het Nederduitsch over te brengen? Ook op onze bezittingen in de West-Indiën bestaat de slavernij nog, en wij weten, dat wij, vroeger of later, er toe zullen moeten komen, om onze slaven te emanciperen, te meer, daar Suriname ten westen begrensd wordt door Britsch-Guiana, waar de Negers vrij zijn, en ten oosten door Caijenne, dat aan Frankrijk behoort, waar over de afschaffing der slavernij in de kamers gehandeld wordt. Dit brengt natuurlijk Suriname in eene moeijelijke positie, dewijl de Surinaamsche Negers, de rivier de Corantijne overtrekkende, op Britsch grondgebied, en, de Marowijne overstekende, op Franschen bodem zijn. Op welk eene wijze bij ons de emancipatie zoude plaats vinden, is nog onbekend. Wij hebben het voorbeeld van Engeland voor ons; dat wij er ons dus aan spiegelen en ons door den schijn niet laten verblinden! De Schrijver haalt hier en daar cijfers en de getuigenis van voorname personen aan; dan de officiéle rapporten der Engelsche Gouverneurs luiden minder gunstig, en het in 't afgeloopen jaar uitgekomen boekje, the Island of Trinidad, geeft te kennen, dat de Negers voor de emancipatie nog niet rijp waren. Referent, eenigen tijd in onze kolonie doorgebragt hebbende, is er van overtuigd, dat sommige plantaadje-eigenaren en administrateurs (zaakwaarnemers) begonnen zijn, in verschillende zaken verbeteringen daar te stellen, welke niet anders dan heilzaam kunnen geacht worden. Het komt hem voor, dat het van belang zou kunnen worden de vrije kolonisatie te bevorderen, ten einde de Negers mogen zien, dat de Blanken ook kunnen en willen werken, want daarin ligt de groote knoop: de Neger verstaat, door vrij te zijn, niet te moeten werken, getuige daarvan
Demerary, waar in 1838 zesendertig scheepsladingen minder uitgeklaard werden dan het jaar te voren. Ook de aanwezigheid der eigenaars kan hier veel goeds stichten. Zulk een eigenaar is dan steeds in hun midden, kent beter hunne behoeften, en, door hen in vele zaken te gemoet te komen, bewerkt hij, dat de slaaf zich vaster aan zijnen meester hecht, ofschoon in dezen ook nog al vrij wat te wenschen overblijft; want de dank-
{==369==} {>>pagina-aanduiding<<}
baarheid is geene doorgaande deugd der Negers. Onder andere voorbeelden zoude Ref. hier kunnen verhalen het wegloopen van twaalf Negers, in 1838, van de plantaadje la Singularité, in de beneden - Comewyne; eene plantaadje, waar de Negers het zeer goed hebben, en waar gezet des Zondags gepredikt wordt. Heeft nu de eigenaar of administrateur alles gedaan, wat mogelijk is, om het lot der slaven te verbeteren, dan kan de dag komen, waarop de emancipatie, ook in onze koloniën, kan plaats vinden; de Negers zullen dan daarop voorbereid wezen en de waarde der vrijheid kunnen beseffen.
Ref. eindigt dit verslag met den wensch, dat voorzigtigheid en wijsheid, zoowel in het belang der koloniën als in dat der slaven, het lot dier menschen verbeteren, en verlichting, Godsdienst en zedelijkheid hiertoe het hare in ruime mate mogen aanbrengen. Voor hen, die niet vreemd willen zijn met alles, wat de menschheid betreft, zullen deze Brieven voorzeker welkom wezen, die ook voor het godsdienstig gevoel eene aangename lectuur opleveren.





Beschouwing van het nieuwe ontwerp van wet op de burgerlijke Pensioenen. Te Middelburg, bij J.C. en W. Altorffer. 1842. In gr. 8vo. 28 bl. f : - 40.


Proeve, om te geraken tot eene nieuwe algemeene Wetgeving op het Armwezen in Nederland. Door F. van Sorge, Directeur der Nederl. Maatsch. van Veeverzekering en Secretaris der Gemeente Biggekerke. Te Middelburg, bij A.J. de Wilde. 1842. In gr. 8vo. XVIII en 132 bl. f : - 50.

De zich niet genoemd hebbende Schrijver der Beschouwing van het nieuwe ontwerp van wet op de burgerlijke Pensioenen, welk ontwerp geenszins is aangenomen, schijnt geen voorstander te zijn van het gevoelen, dat op den Staat de verpligting rust tot verzorging van den Ambtenaar in zijnen ouderdom, of in geval van eerder onvermogen om den Staat te dienen. Trouwens, naar dat beginsel zou eveneens op de bevolking de pligt rusten, om een pensioen te geven aan afgeleefde Genees- en Heelkundigen, Praktizijns enz. Want, hebben deze vrijwillig hun beroep gekozen, en worden zij

{==370==} {>>pagina-aanduiding<<}
door hunne begunstigers betaald, ook alle ambtenaren zijn vrijwillig in dienst van het Rijk, en worden er door bezoldigd. Wil men zich in weduwenbeurzen of pensioenfondsen verzekeren, dit staat aan ambtenaren even vrij, als aan ieder ander. Doch indien men eenmaal aanneemt, dat de Staat pensioen moet geven, dan mogen ook de ambtenaren genoodzaakt worden tot opofferingen, om eenmaal voor zich of de hunnen van zulk een gedwongen pensioenfonds mede te kunnen trekken. Dit erkent de Schrijver, dezelfde denkelijk met dien der hier tevens aangekondigd wordende Proeve over het Armwezen. Eenige oordeelkundige aanmerkingen worden over het pensioenfonds medegedeeld, en, daar het ontwerp niet is aangenomen, verwachten wij nu, volgens de belofte op bl. 26, zijn Algemeen overzigt omtrent de bestaan hebbende en bestaande Pensioenfondsen, met het daarbij behoorend onderzoek van de vraagpunten, bl. 27 voorgesteld.
In zijne Proeve, om te geraken tot eene nieuwe, algemeene Wetgeving op het Armwezen in Nederland, verzet de Heer f. van sorge zich in de eerste plaats, met het oog op de gevolgen daarvan in Groot-Brittanje, tegen de zoogenaamd wettelijke liefdadigheid, en stelt als toekomstig grondbeginsel voor, bl. 16, dat alle onderstand, hetzij die door den Staat, de Provinciën, de Gemeenten, de Instellingen van liefdadigheid of Particulieren verstrekt worde, vrije weldaad is jegens hem, die denzelven geniet, en mag geweigerd worden, wanneer er redenen toe bestaan.
In het tweede Hoofdstuk: Algemeen Armbestuur, stelt hij voor, bl. 27: in plaats van het thans heerschende stelsel van subsidie en bemoeijing van de burgerlijke autoriteiten met de handelingen der Diakoniën, dat het onderhoud der Armen, voor zoo ver het verstrekken daarvan noodig en nuttig wordt bevonden, verklaard worde te zijn een last van het algemeen Armbestuur in iedere stad of gemeente, behoudens de verligting of ontheffing, welke door andere liefdadige instellingen aldaar aanwezig, in overeenstemming met derzelver statuten of reglementen en den aard harer inrigting, zullen kunnen worden te weeg gebragt; terwijl de Provinciale Staten, in elk gewest, de provinciale reglementen in dien geest zonden moeten ontwerpen en aan den Koning ter goedkeuring aanbieden.
In het derde Hoofdstuk behandelt de Schrijver de huisbe-
{==371==} {>>pagina-aanduiding<<}
zoekingen, te doen door vrijwillig zich daartoe verleenende, of des noods, op verbeurte van boete ten behoeve van de algemeene armen, te benoemen armenbezoekers.
Het vierde Hoofdstuk heeft tot opschrift: de Diaconiën. De Schrijver wil onder anderen, bl. 65, dat geene verdere subsidiën ten behoeve van kerkelijke Armbesturen uit de gemeentefondsen meer zullen kunnen worden aangevraagd; doch bij voorkomen van een grooter getal armen, dan waarop bij de begrooting was gerekend, of dan uit de werkelijke inkomsten der Diaconie kunnen worden onderhouden [hetgeen, naar Recensents inzien, altijd het geval zal zijn], deze armen ter verzorging aan het algemeen Armbestuur, uit den post van onvoorziene uitgaven, kunnen worden opgedragen; waarvan dan echter almede in de kerken aan de gemeente, na de godsdienstoefening, vooraf zal moeten zijn kennis gegeven.
Zeer belangrijk is het vijfde Hoofdstuk: Provinciale inrigtingen tot het verschaffen van werk aan de armen, wenschende de Schrijver de aanstelling van Provinciale Commissiën, geldleeningen tegen 3 ten honderd in het jaar, en des noods gedwongene leeningen tegen 2½ ten honderd, om werkinrigtingen daar te stellen en in stand te houden. Er zijn zeker veel bezwaren tegen, en alleen het gebrek van nationaliteit bij de rijken, die weinig willen ondernemen, als zij niet van ongeveer 5 pct. jaarlijks zeker zijn, kan dergelijke middelen noodig maken. Intusschen de Auteur voert zeer veel aan tot voordeel van zijne wijze van zien.
De Gestichten van Liefdadigheid maken het zesde; andere Instellingen tot leniging, vermindering of voorkoming der armoede het zevende; de bedelaars het achtste (willende hij met het onderhoud der opgezondene bedelaars den Staat en geenszins de bijzondere gemeenten belasten); de weezen het negende, en de Maatschappij van Weldadigheid het tiende Hoofdstuk uit. Een welgesteld slot behelst de algemeene inzigten en wenschen des Schrijvers.
Over alle behandelde punten een opzettelijk onderzoek aan te vangen, ligt buiten de strekking van ons Tijdschrift, en zou alleen eenige nommers er van kunnen vullen. Wij bepalen ons dus tot de verklaring, dat de Heer van sorge zijne denkbeelden duidelijk, bescheiden en krachtig heeft uiteengezet, en zijn werkje allezins waardig is naauwkeurig te worden nagelezen en getoetst.



{==372==} {>>pagina-aanduiding<<}

Beschouwingen omtrent de Broodzetting, in betrekking tot de verbetering van het brood en de vermindering van den broodprijs. Door eenen Ambtenaar, met werkzaamheden, dezen tak van bestuur betreffende, belast geweest. Te Utrecht, bij L.E. Bosch en Zoon. In gr. 8vo. 93 bl. f : - 90.


Bedenkingen over de Jagt, als onderwerp van wetgeving beschouwd. Het Jagtreglement zoo als het konde zijn in het Koningrijk der Nederlanden, of Bedenkingen over de noodzakelijkheid eener herziening van hetzelve, in verband met de bestaande wetgeving, en het wederkeerig belang van den Staat, de grondeigenaren, en liefhebbers der jagt. Te Utrecht, bij N. van der Monde. In gr. 8vo. 84 bl. f : - 80.

De Schrijver der Beschouwingen omtrent de Broodzetting zegt, in zijne voorrede, bij dezelve de resultaten mede te deelen, welke eene twintigjarige ondervinding hem ten aanzien van het behandelde onderwerp heeft doen verkrijgen. De zoo wel practische als theoretische kennis, welke hij in het werkje zelf ten toon spreidt, doen ons geen oogenblik aan de waarheid twijfelen van deze opgaaf des ongenoemden Auteurs, wiens welgeschreven opstel wij aan allen, die op de broodzetting of rijding, (gelijk men haar anders wel noemt) dat is op de regeling zoo van de hoedanigheid der verschillende soorten van brood, als op den prijs daarvan, invloed uitoefenen, of de wetgeving daaromtrent helpen bepalen, ter overweging aanbevelen.
Het tweede hier aangekondigde werkje, mede van eenen ongenoemden, maar blijkbaar van een' anderen Schrijver, verdient gelijke aanbeveling bij allen, wien eene goede wetgeving op de Jagt ter harte gaat. De Steller is niet alleen zeer gematigd in zijne denkbeelden, maar bewijst eene geschiedkundige regtsstudie betrekkelijk het gekozen onderwerp met beoefenende kennis der Jagt in al hare genoegens en bezwaren, zoo voor jagers als grondeigenaars, in zich te vereenigen. De opmerking over de transactiën, bl. 34 en 35; die over het gevaarlijke, dat iedereen jagtacte, en dus regt om met vuurwapenen door het veld te dwalen, kan

{==373==} {>>pagina-aanduiding<<}
verkrijgen (bl. 36); die nopens het bij Art. 9 van het tegenwoordig Jagtreglement vergunde, dat namelijk zonen met hunnen vader of diens jager op dezelfde acte kunnen jagen, ten gevolge waarvan sommige stukjagers, d.i. lieden, die van de uitoefening der jagt eene soort van ambacht maken, soms met drie of vier zonen gelijk het jagtveld gaan afstroopen: al deze opmerkingen komen Recensent gegrond voor, en reden te geven, om eene betere wetgeving in dezen te wenschen. Doch ook tot dien wensch alleen, geenszins tot berisping der Regtbanken, kan de opmerking, bl. 34, geleiden, dat zoo vele overtreders worden vrijgesproken, omdat zij bewijzen, dat hier of daar een paal ontbrak, die er had behooren te staan, niettegenstaande het eveneens bleek, dat die paal er weleer gestaan had, maar kort te voren, soms den vorigen nacht, was weggenomen. De Schrijver dwaal, wanneer hij den Regter, hij heeft gelijk, wanneer hij de wetgeving in dezen beschuldigt. Zoo lang de wet vordert, dat eene gereserveerde jagt op zekere wijze zal zijn afgepaald, om het regt van reserve te genieten, spreekt het van zelf, dat de overtreding van binnen de palen eener gereserveerde jagt het wild te vervolgen, wegvalt, als de beschuldigde bewijst, dat er geene behoorlijke afpaling bestond. Alleen dan, wanneer het bleek, dat de van overtreding verdachte den paal had weggenomen of doen wegnemen, zou het ontbreken van dezen of genen paal hem niet baten. Of echter het bezwaar, in de afpaling gelegen, wel geheel verdwijnen zou bij de door den Schrijver voorgestelde verpachting der jagt gemeentensgewijze, en of die verpachting wel eene verbetering zou zijn, wordt door vele bevoegde beoordeelaars betwijfeld. In elk geval verdient de Schrijver allen dank voor de gegevene wenken. Wij hopen, dat zijne bijdrage ernstig zal worden overdacht, en er een nuttig gebruik, tot verbetering der ook op dat punt vele leemten bezittende wetgeving, van moge gemaakt worden.







Taelcongres en Vlaemsch Feest, gehouden te Gent den 23 en 24 October 1841, beschreven door F.A. Snellaert. Gent, Algemeenen Boekwinkel van H. Hoste. 1842. In gr. 8vo. 80 bl. f : - 90.

Onder de zonderlinge verschijnselen van de geschiedenis

{==374==} {>>pagina-aanduiding<<}
der laatste jaren behoort ook, naar het oordeel van Rec., de verlevendigde ijver, waarmede, sedert de eerste drift der revolutie is bekoeld, in België de Vlaamsche taal wordt beoefend. Welk een kreet was er eenmaal opgegaan, toen de Hollandsche taal, onder het bestuur onzes vorigen Konings, algemeen moest worden ingevoerd! Na de scheuring der beide rijken zou men verwacht hebben, dat de beoefening der Vlaamsche taal althans niet zou zijn toegenomen, of dat wij haar enkel zouden aantreffen als eene soort van leuze, die de Orangistische partij van de overigen onderscheidde. De uitkomst heeft het tegendeel geleerd. Er is misschien nimmer een tijd geweest, waarin de belangstelling in de nationale taal (want voor een groot gedeelte van België is dit toch het Vlaamsch) zoozeer was opgewekt. Dichters en schrijvers bedienden zich bij voorkeur van deze taal, en een aantal maand- en tijdschriften, alle in het Vlaamsch, zagen achtereenvolgend het licht. Doch de geest van woeling en onrust had nog niet uitgewoed; hij openbaarde zich nu in taalkundigen strijd en oorlog. De spelling werd het onderwerp van den twist. Men verlangde eenparigheid, en elke partij zocht de andere tot haar gevoelen over te halen. ‘Er staen,’ zoo schrijft snellaert, ‘by ons eigentlyk maer twee spelling - stelsels tegenover elkander, - de zuivere of gewyzigde spelling van des roches, en de spelling van byna al de tegenwoordige schryvers in België. De scheidmuer tusschen beiden is de schryfwyze van de of den in den eersten naemval enkelvoud van 't mannelyk geslacht. - De schryvers.... zou men kunnen beschouwen over te zyn gegaen tot het stelsel van den Heer willems, hetwelk van het Bilderdyksche schier alleen door de verlenging van a en u door e
onderscheiden is.’ De strijd werd met hevigheid gevoerd, en, gelijk dat dikwijls gaat, vreemde zaken werden met de blootwetenschappelijke twistvraag verbonden. ‘De Desrochisten,’ verhaalt de Schrijver, ‘bragten de Belgische nationaliteit in de kwestie, en zy wisten zoo veel te schreeuwen en te fluisteren, dat vele gemoederen zich ontstelden, als droeg het partikel de het geheele leger van den Prins van oranje op de schouders. Er bestond, volgens hen, eene Vlaemsche tael, onderscheiden van eene Hollandsche tael, en de spelling onzer schryvers was louter vermomd orangisme.’ In dezen stand van zaken schreef de Maatschappij tot bevordering der Nederduitsche Tael- en

{==375==} {>>pagina-aanduiding<<}
Letterkunde in 1836 eene prijsvraag uit over de spelling; doch de zaak kreeg nog ernstiger aanzien, toen Koning leopold haar als eene Gouvernementszaak beschouwde, en de taalgeleerden opriep, om eene Verhandeling in te zenden, waarin de geschiktste middelen zouden worden aangewezen, om tot de gewenschte eenparigheid in taal en spelling te komen. Twaalf stukken kwamen bij de Maatschappij in, waaruit op den 17 Augustus 1839 bekroond werd de Verhandeling van den Heer mussely, Onderwijzer te Kortrijk. Ten gevolge van deze bekrooning en het oordeel over de andere ingeleverde stukken, bragt de Heer bormans een rapport uit, waarbij de aanneming van acht taal- en spelregels werd aangeraden.
Dit rapport bragt veel sentatie te weeg. Rec. kan zich niet onthouden hier andermaal de woorden van den Heer snellaert te laten volgen. ‘De Desrochisten schreeuwden nog heviger dan ooit: drukkers van kerk- en gebedenboeken maekten chorus met eenige Brabandsche en Westvlaemsche schoolmeesters, en de dagbladen zag men hunne kolonnen met protestatiën gevuld. Wat het ook kostte, in de spelling der Commissie, die op een enkel punt na degene der meeste schryvers was, moest het geheim middel zitten om België aen Holland te hereenigen. Doch de toenaem van Oranjegezinden was te veel gebezigd, om er nog een gewenscht uitwerksel van te mogen verwachten: nu was het niet meer België dat zich aen Holland wilde prys geven, noch bevond zich het hoofdkwartier van Belgiës vyanden in Gent; de spelling was de weg geworden langs waer men de verovering van Holland beproeven wilde, en de bestokers van die nieuwsoortige propagande waren niets minder dan onze hooge geestelykheid! Het partikel de had den nu Koning geworden Prins van oranje laten varen en was het Belgische leger onder zyne bescherming komen nemen.’ Tot welke dwaasheden brengt niet partijzucht, ook daar, waar zij eene wetenschappelijke zaak betreft!
Intusschen, aan de zotheden was nog geen einde; er kwam onder het twisten een nieuw stelsel op, in het Brusselsche dagblad l'Emancipation ontwikkeld. Alle Nederduitsche volken, Hollanders, Belgen en Platduitschers, moesten door middel van de taal tot één huisgezin worden verbonden. De Limburgsche tongval zou omtrent als type van de algemeene spraak dienen!! Waarlijk, snellaert oordeelt te zacht,

{==376==} {>>pagina-aanduiding<<}
als hij beweert, dat dit stelsel uit een gemoed vloeit, ‘dat zyn vaderland groot en magtig wenscht, maer dat het evenwel niets is dan de droom van een eerlyk man.’ Het heeft iets van razernij; en beter is het, wat de Schrijver laat volgen: ‘Indien eens de Voorzienigheid zoodanig over de Avelanders beschikte, wy waren het niet, die het Keulensch of Guliksch, maer de volkeren van Overmaes zouden de tael van vondel aen te leeren hebben.’
In het voorjaar van 1841 kwam eindelijk het verslag van den Heer bormans in het licht, waarbij de Siegenbeeksche spelling als de meest verkieslijke werd verklaard en de schrijfwijze van uu en ij werd aangeprezen. Men besloot nu eene algemeene zamenkomst te houden, ten einde de zaak der spelling te beslissen. Gent werd daartoe de geschiktste plaats geoordeeld, en den 23 October 1841 werd het Taalcongres geopend. Tot hetzelve waren uitgenoodigd de leden der Maatschappij en de Genootschappen, die zich als onderverdeelingen aan de algemeene Maatschappij hadden aangesloten; ook afzonderlijke taalgeleerden meende men niet te moeten uitsluiten. De punten, waarover zou beraadslaagd worden, waren opgegeven, en in den uitnoodigingsbrief waren zoodanige bepalingen opgenomen, als noodzakelijk schenen tot geregelde behandeling van zaken. Ieder der leden zou een kwartier uurs mogen spreken; doch dit zou alleen zijn ter bestrijding van de voorgeslagene regels; de verdediging daarvan zou geheel aan de Commissie verblijven, die ze voorstelde. Bij de behandeling der zaak waren 20 leden der Maatschappij (slechts 8 waren afwezig) en buitendien nog 22 andere taalgeleerden tegenwoordig. De bijeenkomst werd geopend met eene redevoering van den Heer david, Hoogleeraar te Leuven, waarin hij over den opgewekten nationalen geest in België sprak, en over het belang, dat de tegenwoordige bijeenkomst ook in dit opzigt had. Men ging vervolgens over tot het behandelen der voorgestelde taal- en spelregelen, en met bijna algemeene stemmen werd het volgende besloten, dat geheel overeenkomstig was met de voorstellen der Commissie, uitgenomen het derde punt, hetwelk eenigzins gewijzigd was:
1. ‘Men zal de enkel vokaelspelling gebruiken in alle sylben waer de klinker slotletter is, de zoogenoemde scherplange e en o uitgezonderd.’ Met 40 tegen 2 stemmen.
2. ‘Men zal de accenten weglaten, met uitzondering van

{==377==} {>>pagina-aanduiding<<}
die teekens, welke gebruikelyk zyn om eenen byzonderen nadruk of eene samentrekking aen te duiden.’ Met algemeene stemmen.
3. ‘Men zal de tweeklanken ei en ui schryven met de enkele i.’ 40 tegen 2 stemmen. ‘Men zal ooi, aei en ai schryven met de enkele i.’ 28 tegen 11 stemmen. ‘Men zal schryven strooijen, gestrooid, draeijen, gedraeid, met bestendige verlenging der a.’ 31 tegen 3 stemmen; terwijl zich hier en bij andere gelegenheid sommigen van de stemming onthielden. ‘Men zal schryven luijaerd, vleijing, draeijing.’ Met 25 tegen 15 stemmen.
4. ‘Men zal de ch gebruiken vóór de letter t, overal waer de g niet oorspronkelyk is.’ Met 38 tegen 1 stemmen.
5. ‘Men keurt het gebruik der lidwoorden de en een goed in den eersten naemval mannelyk enkelvoud met weglating der n (of en) in de byvoegelyke naemwoorden, welke laetste nogtans, zelfstandig gebruikt, in het meervoud de n aennemen.’ Met 34 tegen 5 stemmen. ‘Men zal geene uitzondering op dien regel maken, wanneer het zelfstandig naemwoord met een vokaal begint.’ Met 32 tegen 2 stemmen.
6. ‘Men zal dt stellen in de vervoeging der werkwoorden op den uitgaende, als gy wordt, bindt, bondt; hy wordt, bindt.’ Met 37 tegen 1 stemmen.
7. ‘Men zal de n behouden in de stoffelyke adjectiva.’ Met 36 tegen 1 stemmen.
8. ‘Men zal naer verkiezing mogen schryven paerd of peerd, waerd of weerd enz.’ Met 38 stemmen voor.
Wij vinden hier vervolgens een verslag van hetgeen bij de feestviering van den volgenden dag heeft plaats gehad; daaronder bekleedt eene voorname plaats de aanspraak van den Heer willems, in zijne hoedanigheid van voorzittend lid des bestuurs der algemeene Maatschappij, en een verhaal van den feestelijken maaltijd en de mededeeling van verschillende dichterlijke uitboezemingen bij deze gelegenheid.
Buiten dit alles vinden wij hier nog de rapporten over de taalkundige questie, ingeleverd door verschillende letterkundige Genootschappen.
Zietdaar een getrouw verslag van dit merkwaardige boekje, dat overigens zeer goed en dikwijls met geest geschreven is, en dat wij in veler handen wenschen.
Rec. sluit zijne aankondiging met een treurig gevoel. Zoo gaat dus in België de belangstelling in de taal uit van den

{==378==} {>>pagina-aanduiding<<}
Staat en de Regering. Zoo acht men het van belang, om openlijk de taalkundigen op te roepen, ten einde te beraadslagen over de regelen der spelling. En bij ons? Ja, daar zijn enkele Maatschappijen, enkele personen, die zich voor de zaak onzer taal beijveren, die de leemten in onze aangenomene spelling aanwijzen. Maar met welke vrucht? De stukken worden in de uitgegevene werken opgenomen, maar geen mensch bekommert er zich verder over. Daar is geene autoriteit, die er zich mede bemoeit. De klasse van het Nederlandsch Instituut, die zich met onze taal en letterkunde bezig houdt, ziet het aan, en, gelijk zij het of der moeite niet waardig of niet van hare attributiën schijnt te achten, om in de dringende behoefte van een taalkundig woordenboek te voorzien, zoo schijnt zij ook de spelling aan haar lot over te laten, en te begrijpen, dat alle latere onderzoekingen nutteloos moeten blijven, en dat men ook daar, waar blijkbaar verkeerdheden zijn ingeslopen, ter liefde van het eens aangenomen stelsel, verkeerd moet blijven schrijven. Of van welk ander wetenschappelijk ligchaam behooren de verbeteringen uit te gaan, dan van het Koninklijke Instituut? Het is erg, dat wij van de Belgen een voorbeeld van belangstelling in de vaderlandsche taal moeten ontleenen; en hoe lang zullen wij nog vruchteloos uitzien en wachten op eene openlijke en noodzakelijke herziening onzer spelling, door eene daartoe bevoegde en geroepene autoriteit?





Auswahl Niederländischer Gedichte. Ins Deutsche übertragen, nebst kurzen historischen, biographischen und niederländische Sitten und Gebräuche schildernden Bemerkungen. Bearbeitet von F.W. von Mauvillon. IIIter Theil. Essen und Rotterdam, bey Bädeker. In kl. 8vo. XXII, 488 S. f 3 - :

Gelijk wij van de twee vorige Deelen van dit werkje in der tijd verslag hebben gegeven, zoo zullen wij ook het derde, dat, blijkens het Vorwort, het laatste is, mede aanmelden. Het bevat vertalingen van gedichten van van lennep (Adegild, Zang 3-6), bilderdijk (Ziekte der Geleerden, Zang 1, 2), da costa, nierstrasz, immerzeel, van harderwijk, helmers, feith, van hall, boxman, tollens,

{==379==} {>>pagina-aanduiding<<}
van der hoop, simons, van loghem, spandaw, p. moens en enkele anderen. De meestbekende, in dit Deeltje vertaalde gedichten zijn: Lofzang op Hambroek, door helmers; Gods Voorzienigheid, van nierstrasz; de dood van Augias, door immerzeel; het menschelijke leven, door w. van haren; de Stoomboot, door boxman; aan den Rijn, van borger; Jan van Schaffelaar en Herman de Ruiter, door tollens. Uit het laatste schrijven wij de vertaling van den aan ieder bekenden aanhef af:

Wo Maas und Waal zusammen strömt, 
Und Gorkum taucht empor, 
Da steht am linken Uferrand 
Ein Schloss, von Alters her bekannt, 
Beschützt durch Mau'r und Thor 
 
Das ist die Feste Loevestein, 
Von der so oft man sprach, 
Ein starkes, gut verwahrtes Schloss, 
Fest gegen donnerndes Geschoss, 
Der Gattentreu zu schwach. 


Over het doorgaans getrouwe en vloeijende der vertaling behoeven wij na het aanhalen dezer twee coupletten, en na hetgeen wij er bij de beoordeeling der twee vorige Deeltjes van gezegd hebben, niet veel te herhalen. Ook op de historische en biographische aanteekeningen hebben wij geene aanmerkingen. In de overigen is eene vrij goede bekendheid met Nederland en de Nederlanders niet te miskennen. Dat echter aan ‘manchen wackern Männern die Aufnahme in Clubs oder in andere geschlossene Gesellschaften’ geweigerd wordt, ‘bloss weil sie Katholisch waren,’ laten wij voor rekening van den Schrijver, die het mehrmals zegt gezien te hebben. (Bladz. 272.) Ook doet hij het (bladz. 273) voorkomen, alsof het artikel (133) der Grondwet van 1814, krachtens hetwelk de Vorst van Nederland de Hervormde Godsdienst moet belijden, niet bij die van 1815 is afgeschaft. Onjuist is de meening, dat de Lutherschen, die te Amsterdam drie kerken bezitten, welligt aan ééne genoeg zouden hebben, wanneer zij niet in twee partijen gescheiden waren. De 21000 Evangelisch- en 12000 Hersteld-Lutherschen zouden waarlijk aan één kerkgebouw, bij eenige prijsstelling op de openbare Godsdienst, niet genoeg hebben. Wanneer

{==380==} {>>pagina-aanduiding<<}
de Schrijver, mede in dergelijke aanteekening, spreekt van de gezetheid der Hollanders op eene onvervalschte bewaring van het ambtsgewaad bij hunne Predikanten, is dit ten deele nog slechts waar, en althans: ‘Kaum dass man jungeren Pfarrern das eigene Haar nachsieht,’ eene groote onwaarheid; maar wanneer hij zich beklaagt over de nalatigheid in het verschaffen van godsdienstig onderwijs en opleiding, op de schepen, aan den in ieder zedelijk opzigt zoo verwaarloosden matrozenstand, dan heeft hij, helaas! volkomen gelijk. Met al onze zedelijke Maatschappijen en godsdienstige Genootschappen zijn wij in dit opzigt nog bitter ten achter. De schandalen in de avondkerken onzer groote steden, waarvan bladz. 277 een zoo zwart tafereel wordt opgehangen, hopen - en gelooven - wij, dat geheel bezijden de waarheid zijn. Niet naauwkeurig is den Schrijver het ontstaan, de oorzaken, het toenemen van, en de houding der Regering omtrent de Afscheiding in de Hervormde kerk berigt; zie bladz. 284. En wat hij vertrouwt van spoedige terugkeering van de Afgescheidenen tot de kerk en van het verdwijnen van den geest van Separatisme, daarvan gelooven wij niets. Het uitdrukken van eene zoodanige verwachting bewijst, dunkt ons, dat men minder met de zaak bekend is. Het is niet onaardig, den vreemdeling eens over het reizen in Holland te hooren; maar onjuist is het, dat jeder Briefpoststation eine Posthaltery beigefügt is. Kluchtig is somtijds het oordeel over zaken, den vreemdeling onbekend. Bij de aanteekening b.v., in welke onze landgenooten een niet smalend, maar loftuitend woord over onze zindelijkheid ontvangen, heet het, dat de Schrijver een paar kwispedoren voor bloemvazen aanzag! Doch dergelijke vergissingen zijn zeldzaam en vergeeflijk. Over het geheel is de Vertaler met ons vaderland en onzen landaard zeer ingenomen, en geeft zijnen landgenooten van vele zaken
een naauwkeurig berigt. Dat men hier en daar onder aan de bladzijden een lijstje van drukfouten aantreft, is niet zeer gevallig.





Romantische Verhalen uit de Vaderlandsche Geschiedenis, door Bergeyk van Hulst. Te Haarlem, bij de Erven F. Bohn. In gr. 8vo. 308 bl. f 3 - :

Al wederom Romantische Verhalen uit de vaderlandsche

{==381==} {>>pagina-aanduiding<<}
geschiedenis; al wederom de achtbare en grijze historie in een romantisch gewaad gehuld! zult gij welligt uitroepen, Lezer, en het boek ter zijde leggen; maar wij raden u, deze drie verhalen te lezen, die Ref. uitnemend hebben voldaan. Ze zijn, zoo veel mogelijk, naar de geschiedenis geschetst, en slechts enkele personen komen er in voor, die niet werkelijk bestaan hebben. Eene korte aankondiging, die tevens eene aanbeveling; is, moge, daar wij overstroomd worden met romantische tafereelen, met geschiedkundige verscheidenheden, met uitgelezene verhalen e.d., thans genoeg zijn. Men vindt hier: De Klok, of de aanslag der Spanjaarden op Sluis, 1606. Edmundus jonkhout, of de verwoesting van Ameyde, 1672. De inneming van Breda, 1577. Uit deze opgave blijkt het, dat deze verhalen aan belangrijke gebeurtenissen uit de geschiedenis ontleend zijn. Even als de stad Sluis, in 1606, door een' zonderlingen zamenloop van omstandigheden gered is van een tooneel, dat maar al te goed in die dagen bij de inwoners van Nederland bekend was, even zoo heeft, tijdens der Franschen verblijf hier te lande in 1672, de Predikant edmundus jonkhout een zeldzaam voorbeeld van vertrouwen op Gods bestuur, te midden van zware rampen, aan zijne gemeente te Ameyde gegeven; (zie kok, Vad. Woordenb. IIIde D. bl. 719) en werkelijk heeft in 1577 de krijgslist van den Prins van Oranje gediend, om de stad Breda weder onder het gezag der Staten te brengen.
In verdere bijzonderheden willen wij niet treden. Waar de geschiedenis dus wordt ingekleed, daar wordt ook aan de beginselen van zedelijkheid en deugd niet te kort gedaan, en wij hebben dus het volste regt, deze Verhalen gunstig aan te kondigen. Zij zullen velen eene aangename en nuttige lectuur opleveren, en tevens kunnen strekken, om loffelijke vaderlandsche gevoelens en eerbied voor het ware en goede op te wekken en levendig te houden.


De Vlugtelingen. Een Verhaal van George Lau. Naar het Hoogduitsch. II Deelen. Te Amsterdam, bij P.J.W. de Vos. 1842. In gr. 8vo. 411 bl. f 4-60.

De Uitgever (of Vertaler) loopt geweldig hoog met dit boek. De Schrijver wordt door hem genoemd de bijna onna-
{==382==} {>>pagina-aanduiding<<}
volgbare lau. Het spijt Rec. zeer, dat hij volstrekt niet met dien lof kan instemmen. Zeker is de bedoeling van den oorspronkelijken Schrijver goed en vroom; hij wil de Christelijke waarheid in het licht stellen en hare noodzakelijkheid doen gevoelen, als het eenige rustpunt in leven en in sterven. Doch de wijze, waarop hij dit meent te moeten doen, heeft zoo weinig aantrekkelijks, dat de uitwerking in de meeste gevallen wel zal achterwege blijven. Er komen hier eene menigte jongelieden voor, bij wie het geheel of gedeeltelijk aan het Christelijke geloof ontbreekt. Maar hunne teekening is zoo overdreven, zoo in het bespottelijke, dat daarin zich niemand, die dit boek leest, zal herkennen. De geheele voorstelling is daarenboven Duitsch en behoort bij ons volstrekt niet te huis. Het tegengift, dat hier gegeven wordt, is dikwijls ook al even overdreven; gelijk II. 71, waar ons gezegd wordt, dat de H.S. het uitdrukkelijk leerstelsel, dat God zelf in christus mensch geworden is, als een hoofdbestanddeel des Christelijken geloofs op den voorgrond stelt. Dat mag door sommigen zoo begrepen worden, algemeen wordt het toch niet aangenomen, en het schijnt Rec. ook in strijd met den geheelen inhoud van christus eigene prediking.
De vertaling is niet in de beste handen gevallen; het ontbreekt niet aan grove Germanismen en fouten: b.v. durven voor mogen, I. 99; ach, gij guit, I. 126, in een ernstig gesprek; de slag voor eene beroerte, I. 135; een duizendtal voor een dozijn, bl. 188; wiens geelachtige gelaatskleur nog meer voorkwam, bl. 189; vernuft voor het Duitsche Vernunft, II. 16, en vele meer. Het vignet is een afgesleten plaatje van een oud boek, gelijk ook de naam van vinkeles aanduidt. Wij kunnen het boek geene tweede uitgave voorspellen, gelijk de Uitgever eenigzins schijnt te hopen.


De Strooper, of Lotgevallen van Joey Rushbrook. Naar het Engelsch van Kapit. Marryat. II Deelen. Te Amsterdam, bij J.C. van Kesteren. 1842. In gr. 8vo. 532 bl. f 4-80.

Hoezeer Rec. behoort onder diegenen, die in de romans van marryat grooten smaak vinden, zoo moet hij nogtans betuigen, dat deze roman hem voorkomt geen van de besten

{==383==} {>>pagina-aanduiding<<}
te zijn, die aan de pen van den veelschrijvenden Zeekapitein zijn ontvloeid. Daar zijn ook hier wel tooneelen, die de kundige hand verraden, gelijk die, welke betrekking hebben op de bekeering van nancy; maar over het geheel draagt dit verhaal blijken van uitputting der verbeelding, en daardoor van eenzelvigheid. Wij zien dat vooral ook in de liefdeshistoriën van de eigenlijk gezegde fortuinzoekers, die een groot deel van het boek beslaan en variatiën zijn op een zelfde thema. Het geheele boek is vol van geweldige onwaarschijnlijkheden, en mist daardoor dat gezonde verstand, wat wij in andere van marryat's werken aantreffen. Van zijne laatste romans bevielen Rec. de (onvertaalde) Poor Jack en Percival Keene veel beter, dan deze Strooper. In een uur van uitspanning intusschen laten zich deze beide boekdeeltjes gereedelijk doorloopen; maar hen zeer aanprijzen, dat kunnen wij niet.


Anna Boleyn, eene Geschiedenis uit de XVIde Eeuw; naar het Fransch van Paul de Musset. Te 's Gravenhage, bij A. Kloots en Comp. 1842. In gr. 8vo. 392 bl. f 3-60.

Onder de Fransche schrijvers van den tegenwoordigen tijd, die zich door bevalligheid, door geestigheid en aangenaamheid van voordragt onderscheiden, bekleedt zeker paul de musset eene eerste plaats. De Revue de Paris telt hem onder hare ijverige medewerkers, en de verhalen van zijne hand mogen onder de fraaiste gerekend worden, die in dat tijdschrift worden opgenomen. Zijn verhaaltrant is levendig en boeijend; zijn stijl los en gemakkelijk; hij bezit eene groote mate van geest en luim, zoodat niet ligt de aandacht wordt vermoeid. Doch het is eene eigenaardige soort van verhalen, waarin hij uitmunt. Men moet het bij hem, gelijk bij de meeste schrijvers van zijne school, niet te naauw nemen met de zedelijkheid zijner stukken. Wij willen niet zeggen, dat hij dadelijk zedeloos schrijft, maar over het algemeen kenmerken zijne verhalen zich toch door eene zekere mate van losheid, die op den rand van het weelderige en wellustige is. Men leze, bij voorbeeld, zijne Femmes de la Régence, in de bovengenoemde Revue vóór eenigen tijd opgenomen; daarin vindt men al die goede en

{==384==} {>>pagina-aanduiding<<}
minder goede eigenschappen van zijnen stijl en trant terug. Het onderwerp zelf was geheel voor hem berekend; en met eene zekere goedhartigheid, die, vreezen wij, eigenlijk uit Fransche ligtzinnigheid en weinig naauwgezette zedelijkheid voortvloeit, gaf hij eene schildering van het leven en de avonturen van onderscheidene dames, die in den tijd van het Regentschap zich door hare galauteriën eenen naam hebben gemaakt.
Het ontbreekt dus paul de musset niet aan eigenaardige verdiensten; maar Rec. zou er aan twijfelen, of die wel van dien aard zijn, dat zij hem de geschiktheid gaven, om eenen goeden historischen roman te schrijven. Zijn voorberigt alleen kan ons daarvan reeds een bewijs opleveren. Hij spreekt daarin ook over de moeijelijkheid van den historischen roman. Hij verbeeldt zich, dat een roman, die eene levensbeschrijving ten grondslag heeft, minder gevaren aanbiedt. De lotgevallen van anna boleyn zijn reeds op zichzelve een roman. Wat de tijdgenooten daarover te boek hebben gesteld, heeft hij angstvallig geëerbiedigd, en slechts beproefd, daaraan leven en beweging te geven. Men moet niet zoeken, zegt hij, wat men, hij weet niet waarom, plaatselijke kleur heeft genoemd. De zeden en gebruiken zijn sedert anna boleyn onderscheidene malen veranderd; maar de menschelijke hartstogten zijn dezelfde gebleven. Eene fraaije redenering, om het gemis van locale kleur te verdedigen! Ja, de menschelijke hartstogten zijn wel dezelfde gebleven; maar de wijze, waarop zij zich openbaren, waarop zij zich in de woorden en daden van de menschen uiten, wordt verschillende naar den tijd, de zeden en gewoonten, het karakter der eeuw. Liefde is hetzelfde gevoel in het menschelijke hart en nu en vroeger; maar zij vertoonde zich anders in den tijd der sentimentaliteit, dan in de zedelooze dagen van den Franschen Regent, dan in de riddertijden, anders bij den bewoner van het zuiden dan bij dien van het noorden, anders in den eenen dan in den anderen stand. De zaak moge zich gelijk blijven, er is eene oneindige verscheidenheid in hare openbaring. Wie dat voorbijziet, hij zal ons niet in het tijdvak weten te verplaatsen, waar de verhaalde geschiedenis voorvalt. Wij zullen telkens de illusie missen, en het gebrek aan locale kleur, om dat woord maar te houden, doet ons ieder oogenblik gevoelen:

{==385==} {>>pagina-aanduiding<<}
zoo kon deze of die persoon niet gesproken, niet gehandeld hebben.
De lezing van den roman van paul de musset heeft deze overtuiging op nieuw bevestigd. Wij herkennen anna boleyn en hendrik VIII niet in de personen, die hier ten tooneele worden gevoerd. Het zijn menschen uit onze eeuw; het zijn Franschen, zoo als de modeschrijvers van den dag ons deze voorstellen; en het boek is daardoor, naar Recs. oordeel, mislukt. Hij zal daarbij niet ontkennen, dat verschillende tooneelen met levendigheid zijn geschilderd, en menig gedeelte zich wèl laat lezen. Doch waarom het boek uit het Fransch, dat toch zoo algemeen in ons land gelezen wordt, in onze taal moest worden overgebragt, ziet hij niet in. Het heeft daardoor nog verloren, wat het in het oorspronkelijke door losheid en aardigheid van stijl aanprijst, die voor onzen schrijftrant welligt minder geschikt zijn. Het uiterlijke is dan ook vrij onbehagelijk; druk en papier zijn slecht, en Rec. zou dezen roman verre stellen beneden de veel degelijker stukken, die, vooral uit het Engelsch, in het vak van den historischen roman ons van tijd tot tijd worden aangeboden.


De Intriganten. Een Verhaal. Naar het Hoogduitsch van F. von Heyden, door L.M. Ernst Koning. Te Dordrecht, bij H. Lagerwey. 1841. In gr. 8vo. 275 bl. f 3 - :

De karakters, die in dit romantisch tafereel worden geschilderd, zijn die van menschen, welke, onder het uitwendig vernis van beschaafdheid, zich de trouweloosste handelingen als een spel veroorloofden, en wier eerzucht geen hooger doel kende, dan elkander in geslepenheid te overtreffen. Men speelde valsch, en de tegenpartij, die niets anders verwachtte, maakte het niet beter. De triomferende valschheid nam, onbekommerd over de verregaande onzedelijkheid, haren prijs. Zoo zien wij hier aan het Hof, in de Kerk, in de zamenleving, als intriganten, mannen zonder geweten, vrouwen zonder eer of schaamte, voortspinnen aan hun verfoeijelijk weefsel, of trachten dat van hunne tegenstanders te verbreken. Wij kennen aan het verhaal de ver-
{==386==} {>>pagina-aanduiding<<}
dienste toe, dat het de boosheid niet op eene uitlokkende wijze voorstelt; het houdt de aandacht op eene aangename wijze bezig, en, ofschoon het geheel verdicht is, draagt het echter de eigendommelijke kleur van het geschiedkundig tijdvak, in hetwelk het geplaatst is. Als eene bijdrage ten behoeve van dat publiek, hetwelk voornamelijk tot uitspanning leest, is deze roman zeer bruikbaar. De Vertaler zal ons wel toestemmen, dat het oorspronkelijke Schinken niet door schenken, maar door hammen had behooren vertaald te zijn, en dat See, waar het hier voorkomt, geen zee, maar een meer beteekent.





De Landverhuizers naar Texas. Historisch-Romantisch Verhaal uit den jongsten tijd. Door H.E.R. Belani. II Deelen. Te Groningen, bij R.J. Schierbeek, Jr. 1842. In gr. 8vo. Te zamen 698 bl. f 6-50.

De Schrijver geeft, even als in hetgeen vroeger van hem in onze taal is overgebragt, ook in dit werk overvloedige bewijzen van zijne bekwaamheid om levendig en bevallig te schilderen. Echter houden wij het er voor, dat hij zich door de levendigheid van zijne verbeelding te zeer tot het verhalen van onwaarschijnlijkheden laat vervoeren; onwaarschijnlijkheden, die hier en daar zoo zeer in het oog vallen, dat zij zelfs het aangename der illusie wegnemen. Zóó is vooral het hoofddenkbeeld hier ontwikkeld, dat een in ongenade gevallen Minister, een martelaar van zijne absoluut monarchale of autokratische gevoelens, het besluit neemt, om zich als volkplanter naar den vrijstaat Texas te begeven, zeer paradox. De karakters en gevoelens zijn zeer overdreven. Zoo zegt onder anderen de Vrijheer von adler: ‘De adel is door God ingesteld om de wereld te regeren. Den adel komen alle regten toe; het volk moet de lasten dragen.’ Indien zulke gevoelens nog door sommigen gekoesterd worden, niet ligt zullen zij in het werkelijke leven zich zoo onbeschaamd openbaren. De vertaling is ook niet overal naauwkeurig; vooral blijkt hier en daar des Vertalers onbekendheid met sommige vakken van wetenschap, zoo als onder anderen met de zeevaartkunde. Zonderling klinkt ook het woord beamten aristocratie, voor hetwelk wij zou-
{==387==} {>>pagina-aanduiding<<}
den verkiezen ambtenaars-aristokratie. Bij deze gelegenheid, ofschoon niet onmiddellijk tot ons onderwerp behoorende, valt ons, door eene niet onnatuurlijke aaneenschakeling van denkbeelden, de vraag in: Waarom schrijft men in onze taal de woorden van Griekschen oorsprong met eene c, b.v. aristocratie, en die van Latijnschen oorsprong met eene k, b.v. klasse?
De Schrijver legt ook eene verregaande onbekendheid aan den dag met de godsdienstige denkwijze van alle Protestanten, zonder uitzondering, daar hij eenen methodistischen prediker onder het bidden met een kruisifiks laat manoeuvréren. Moge dit misschien nog eenigzins verschoonlijk zijn in een' Schrijver, die geene Protestanten van nabij kent, een Vertaler, die voor het Nederlandsch publiek werkzaam is, behoort zoo iets te corrigéren of ten minste niet onaangemerkt te laten. Ofschoon wij, om het aangemerkte, dezen roman juist niet als een model wenschen nagevolgd te zien, ontkennen wij niet, dat vele avontuurlijke voorvallen en ontmoetingen, vele naar waarheid verhaalde gebeurtenissen der geschiedenis van de Zuid-Amerikaansche Vrijstaten ons over het geheel het werk met genoegen hebben doen lezen. Daar het nu ook niets schadelijks voor de goede zeden behelst, meenen wij het gelijk te mogen stellen met zoo vele andere werken, die, indien al niet door hunne belangrijkheid, dan toch op eene negatieve wijze nuttig zijn, door, zonder schade te veroorzaken, voedsel te verschaffen aan den heerschenden leeslust.





Mijn Neef Zacharias. Verhaal van Joris Bromminck. Te Utrecht, bij C. van der Post, Jr. 1842. In gr. 8vo. 143 bl. f 1-50.

Eene soort van Pickwickiaansch romannetje, omtrent hetwelk de Schrijver zeer gelaten het oordeel aan zijne lezers overlaat in de woorden: ‘Die het wil afkeuren, keure het niet goed; die het wil goedkeuren, keure het niet af.’ Van willen moest hier minder sprake zijn, dan van kunnen. Aan het laatste hapert het ons. Niet, dat er niets goeds in is - onder veel geleuter en gebabbel is zelfs echte humor, dien zelfs sterne zich niet zou behoeven te schamen. Jammer maar, dat het slechts op enkele plaatsen is, dat Uncle

{==388==} {>>pagina-aanduiding<<}
toby aan Neef zacharias de hand zou geven. De overige personen - zij vullen het boekje, gelijk zij het vignet op den titel vullen. De Schrijver heeft het, in navolging van meer hedendaagsche lach-schrijvers, schrikkelijk op de Doniné's geladen. ‘Dominé's komen in geen gasthuizen, waar soms aanstekende ziekten zijn, en wat slag zon het voor de kerk van Christus wezen, als Dominé viel,’ en wat daar voor bijtende scherts meer volgt. Zoo zullen ze er zijn, wij kunnen het gelooven; maar toen de Schrijver hier aan zijne scherpe pen den vrijen loop liet, heeft hij waarschijnlijk niet gedacht aan den opofferenden moed, waarmede waardige Godsdienstleeraars de Cholera-huizen bezocht hebben, en wij zouden nog meerdere voorbeelden kunnen noemen, waardoor deze algemeene en losse beschuldiging wederlegd werd. Enkele onwaardigen kunnen evenmin eene vlek op den geheelen stand werpen, als één bromminck (of hoe hij heusch mag heeten) het genre, waarin hij schrijft, kan in minachting brengen. ‘Maar mijn lieve Mijnheer! uw geschrijf loopt zoo wild door elkander, het gaat mijn verstand te hoog.’ (Bladz. 81.) - Nu, die het boekje wil goedkeuren, keure het niet af. De Schrijver zegt dat zelf.





Rijmen van J.C. Pruimers. Tweede Druk. Te Groningen, bij J. Oomkens. In post 8vo. 103 bl. f 1-50.

Wij behoeven dit bundeltje niet te beoordeelen. Bij deszelfs eerste verschijning hebben zich vele stemmen gunstig laten hooren; en de bijzonderheid, dat het sedert lang uitverkocht was, en dat daardoor een nieuwe druk werd gevorderd, pleit voor deszelfs waarde. Met genoegen herlazen wij dan ook de Rijmen van den jeugdigen pruimers, die, helaas, een jaar nadat hij deze bescheidene eerstelingen in het licht had gezonden, door den dood werd weggerukt. Van hem hadden wij, bij voortgezette oefening, voor onze poëzij veel goeds mogen verwachten. Zonderling steekt dit bundeltje af bij de stukken onzer tegenwoordige Dichters door eenvoudigheid, ongekunsteldheid, smaak en geestigheid. Wij hopen hartelijk, dat deze tweede druk velen welkom moge zijn, en de gedachtenis van pruimers, wiens zedige verdiensten bij velen welligt in vergetelheid geraakt zijn, bij allen levendig houden, die in onze letterkunde en poëzij belang stellen.






{==389==} {>>pagina-aanduiding<<}

Boekbeschouwing.

Leerredenen over vrije stoffen, door P.C. Molhuysen, Predikant bij de Hervormde Gemeente te Deventer. Te Deventer, bij J. de Lange. 1842. In gr. 8vo. 300 bl. f 2-80.

Wij zijn geenszins van het gevoelen, dat het veelvuldige uitgeven van preêken, waardoor onze dagen zich onderscheiden, onbepaald is goed te keuren en krachtig aan te prijzen. Maar wij zouden echter van de andere zijde vreezen, ons aan eene lakenswaardige partijdigheid schuldig te maken, wanneer wij het uitgeven van goede, van voortreffelijke Leerredenen afkeurden, alleen omdat er reeds zoo vele in de laatste jaren in het licht zijn verschenen. Wij meenen grond te hebben, om den kanselarbeid van den Eerw. molhuysen, die voor ons ligt, tot de laatste soort te brengen. Daarom is het ons een aangename pligt, het godsdienstig publiek nader met derzelver inhoud bekend te maken.
Dertien Leerredenen worden ons hier aangeboden, verschillend in vorm en inhoud, maar waaronder geene enkele, waaraan men meerdere of mindere belangrijkheid zal weigeren toe te kennen, en meer dan eene, die zich hetzij door het min gewone des onderwerps, hetzij door eene vernuftige wijze van behandeling onderscheidt. En in alle ademt ons dezelfde geest van hoogen eerbied voor het Evangelie, vereenigd met echt Christelijke onbekrompenheid, van mannelijken ernst en warme liefde tegen, welke wij reeds in de vroegere schriften van den gunstig bekenden Opsteller met welgevallen zagen doorstralen. Een beknopt overzigt der Leerredenen zal den lezer doen zien, dat wij hier niet te veel beweren.
De eerste Leerrede heeft, naar aanleiding der bekende uitspraak van onzen Heer, joh. IV:24b, de ware Gods-
{==390==} {>>pagina-aanduiding<<}
vereering ten onderwerp. Eerst wordt aangewezen, waarin zij bestaat. Daartoe worden de drie hoofdvermogens van onzen geest, rede, gevoel en wil, in aanmerking genomen, om aan te toonen, hoe deze ten aanzien der ware Godsvereering kunnen en moeten werken. Vervolgens wordt de opwekking aangedrongen, om voor deze geestelijke Godsdienst niets anders in de plaats te stellen, om haar in haren geheelen omvang te betrachten, eindelijk, om haar bij ons zelven gemoedelijk aan te kleven, en bij anderen te bevorderen.
Jesaia XL:26b is de tekst, en de lessen van den starrenhemel het onderwerp der tweede Leerrede. Na eene korte inleiding over de schoonheden van het dichtstuk, waaruit de woorden zijn ontleend, en over de vorderingen, sedert de dagen van jesaia in de kennis des sterrenhemels gemaakt, wordt uit die beschouwing de herinnering afgeleid onzer onbeduidendheid, maar ook onzer waardigheid - van Gods majesteit, maar ook van Zijne goedertierenheid - van onze bestemming, maar ook van onze pligten.
In de derde Leerrede wordt, naar job X:4, 5, de waarheid, dat God niet den mensch gelijk is, voorgesteld; eerst eene dwaling aangetoond der Heidenen, die door den Bijbel wedersproken is, en vervolgens eene, die ook eenigzins in het Christendom is ingeslopen en onze waakzaamheid verdient. In de vierde wordt een indrukwekkend oogpunt ontwikkeld, waaruit de Bijbel ons de Goddelijke majesteit te aanschouwen geeft. Gods regterlijke waardigheid is het denkbeeld, dat, naar Ps. LXXV:8, eerst nader bepaald, dan in bijzonderheden betoogd, en eindelijk toepasselijk behandeld wordt.
In de vijfde Leerrede - maar waartoe een dor geraamte van ieder opstel ontleed en den lezer ter beschouwing aangeboden? Aan ons beperkt bestek indachtig, noemen wij van de overige alleen de teksten en onderwerpen. V. De dood van david, 1 Kon. XXI:10b. VI. Onze onkunde van den toestand na den dood, job XXXVIII:17. VII. Waarschuwing tegen zinnelijk genot, amos VI:4-6.

{==391==} {>>pagina-aanduiding<<}
VIII. Christelijke welwillendheid, de Brief aan philemon. IX. Avondmaal en hoop des eeuwigen levens, matth. XXVI:29. X. Onze betamende denk- en handelwijze bij Godsdienst-verschillen, Rom. XIV:1-6. XI. De natuur en werkzaamheid der Engelen, Hebr. I:14. XII. Aanprijzing van een werkzaam leven, 2 Thess. III:6-12. XIII. Jezus christus, de Verlosser onzer zonden, 1 joh. III:5a.
Waar wij over de waarde dezer Leerredenen nog eene en andere opmerking in het midden brengen, daar wijzen wij vooreerst daarop, dat hier bij voorkeur onderwerpen behandeld worden naar de behoefte des tijds. De algemeene behoeften der menschen, als zondaren en stervelingen, mogen te allen tijde dezelfde blijven, er zijn ook bijzondere behoeften, uit den geest en de omstandigheden der eeuw van zelve voortgesproten. En wil men wezenlijk nuttig zijn, dan mag het ware wijsheid heeten, niet alleen bij het uitspreken, maar ook bij het uitgeven van Leerredenen op deze behoeften bijzonder te letten. Daarom wijzen wij vooral op de zevende en tiende Leerrede, waarin twee van de hoofdgebreken onzer eeuw, aan de eene zijde de overdrevene zucht om zich in zinnelijk genot te verliezen, en van den anderen kant de neiging om in Godsdienstgeschillen aan nijd en bitterheid toe te geven, zoo juist worden beoordeeld. - Eene tweede goede zijde dezer Leerredenen is hierin te vinden, dat zij de Godsdienst in het naauwste verband met het leven brengen. Zou de reden, waarom zoo menige ernstige Leerrede zoo weinige vruchten draagt, niet mede daarin te vinden zijn, dat het meermalen den schijn heeft, als ware de Godsdienst eene afzonderlijke zaak voor het hart, en niet een heerschend beginsel, dat alle rigtingen en betrekkingen van huiselijk en maatschappelijk leven doordringen, bezielen, heiligen moet? De Heer molhuysen heeft getoond, ook dit gebrek gelukkig te kunnen vermijden, getuige de achtste en twaalfde Leerrede van dezen bundel. Vooral mogen wij, om een' andere bijzonderheid te noemen, de vereeniging niet miskennen van Christelijken en wijsgeerigen geest,

{==392==} {>>pagina-aanduiding<<}
die ons hier allerwege bekoort. En om dien lof te staven, maken wij oplettend op de wijze, waarop de Schrijver in de vierde Leerrede de begrippen van straf en van schuldvergeving ontwikkelt, en op de aanwijzing in de dertiende, hoe verkeerd het is, verlossing van de straf der zonde en ontheffing van hare heerschappij van elkander te scheiden. - Nog mogen wij niet verzwijgen, dat de plannen der meeste Leerredenen zich aanbevelen door groote gemakkelijkheid, eenvoudigheid en geregeldheid aan den eenen kant, terwijl aan de andere zijde voor naauwe aansluiting aan den tekst, aangename verscheidenheid en afwisseling, zoowel in de inleidingen als in de toepassingen, niet altijd de gemakkelijkste deelen der rede, is zorg gedragen. En wil men eindelijk nog eene en andere Leerrede genoemd zien, welke om deze redenen onze aandacht tot zich trok, wij wijzen bepaaldelijk op de vijfde en zesde, die waardiglijk dezen bundel versieren.
Aan den anderen kant mogen wij enkele bescheidene opmerkingen, die ons bij de lezing voor den geest kwamen, niet terughouden. Wij zagen, hoe de Schrijver weet te spreken naar de behoefte des tijds. Maar spreekt hij niet te veel tot het verstand, te weinig tot verbeelding en gevoel? Verre zij het van ons verwijderd, sentimenteele Leerredenen te wenschen, die aan zwakke zieltjes tranen ontlokken, waar eigenlijk niets te beschreijen valt, als het magere der rede, en het verwijfde des redenaars. Nog verder zijn wij van de meening af, dat een poëtisch proza, met beeld op beeld overladen, in de plaats zou mogen treden dier edele eenvoudigheid, waarvan de Heer zelf het voorbeeld heeft gegeven. Maar toch, wij meenen, dat het hart zijne eigene snaren heeft, die niet het eerst door de hand van de koele rede in werking worden gebragt. Wij meenen, dat er waarheid is in het gezegde van den grooten pascal: ‘Dieu a voulu, que les vérités divines entrent du coeur dans l'esprit, et non pas de l'esprit dans le coeur.’ Wij meenen, dat er, in den goeden zin des woords, eene soort van zalving bestaat, die, wel verre van in laf geteem of breedsprakig gekerm te vervallen, onmid-
{==393==} {>>pagina-aanduiding<<}
dellijk den waren toon bij de hoorders weet te treffen. En, mogen wij openhartig zijn, hier meenen wij de zwakke zijde dezer Leerredenen te vinden. Wij kennen den Eerw. molhuysen niet, en weten niet, in hoeverre hij door indrukwekkende wijze van voordragt welligt dit gebrek vergoedt. Maar anders zouden wij niet durven beweren, dat licht en warmte hier altijd in gelijke verhouding staan. - Wij zagen, hoe de Schrijver Godsdienst en leven ten naauwste vereenigt. Maar zou deze vereeniging nog niet indrukwekkender en vruchtbaarder zijn geworden, wanneer hij nog meer in bijzondere toestanden, tijdperken, omstandigheden,
nuances des levens ware ingedrongen? Weinig wordt nog het leven door den geest van het Evangelie geheiligd, zoo men alleen bij algemeene opmerkingen blijft staan, en niet in bijzonderheden treedt, welke voor het gevoel of de ervaring der hoorders bijzonder belangrijk zijn. De achtste en twaalfde Leerredenen bevatten de bewijzen, dat dit denkbeeld voor den Schrijver niet vreemd is. O, had hij het nog meer in het oog gehouden, hoeveel meer zou zijne taal boeijen en roeren! - Wij zagen, hoe de Schrijver getoond heeft, des Apostels lofspraak te begrijpen, toen hij het Christendom eene redelijke Godsdienst noemde. Maar heeft hij daardoor niet wel eens die ware populariteit uit het oog verloren, zich op een veld gewaagd, waar de min beschaafde hem moeijelijk kon volgen, en meer over en voor, dan tot de menschen gesproken? - Wij bewonderden de juistheid van des Schrijvers plannen. Maar, hadden de overgangen van het ééne onderdeel tot het andere niet gemakkelijker en geleidelijker kunnen zijn? Men zie b.v. eens bladz. 146-156. De punten zijn juist gekozen, naauwkeurig gedisponeerd, voldingend ontwikkeld. Maar, hoe staat ieder punt als een klein geheel op zichzelf! Hoe weinig is de hoorder aan het einde van ieder punt op die hoogte gebragt, dat hij van zelf met zijne gedachten reeds tot het volgende over snelt! Wij weten het, de kunst, waarvan wij spreken, is niet gemakkelijk, maar wij meenen ook in den Heer molhuysen iemand te zien, die voor geene bezwaren

{==394==} {>>pagina-aanduiding<<}
behoeft stil te staan, welke andere goede redenaars getoond hebben te kunnen ontwijken. En nu nog zij het ons geoorloofd tegen enkele Leerredenen eene bescheidene bedenking in het midden te brengen. In de eerste Leerrede verwonderde het ons eenigzins, over de ware Godsvereering in 't algemeen gehandeld te zien. Hoeveel goeds en nuttigs hier gezegd wordt, meenen wij echter, dat gevoegelijker, volgens het verband, het geestelijke van de Godsdienst, als haar eigendommelijk, onwaardeerbaar en hoogst leerzaam kenmerk volgens de leer van het Evangelie had kunnen in het licht gesteld worden. Of, om over de laatste Leerrede nog iets te zeggen, het verwonderde ons, dat hier het onwaardeerbare, het alles omvattende der weldaad, (die jezus ons door de wegneming onzer zonden schenkt), ter vervulling van al onze behoeften en wenschen nog niet opzettelijker in het licht is gesteld. Ware op zulk eene wijs de Leerrede niet nog krachtiger en indrukwekkender geworden?
Doch wij moeten ten einde spoeden, en willen de toetsing van andere bijzonderheden, b.v. den stijl der Leerredenen, aan anderen overlaten. Rec. heeft vrijmoedig gezegd, wat hem op het hart lag, in het vertrouwen, dat bescheidene aanwijzing van hetgeen, waarin hij met den Schrijver meent te moeten verschillen, dezen aangenamer is, dan onbeperkte lofspraak. En die eenigzins der zake kundig is, weet, dat de hier ter sprake gebragte punten zoozeer van de subjectiviteit van iederen redenaar afhangen, dat het onmogelijk mag heeten, alle naar denzelfden regel te willen beoordeelen. Hij neemt daarom niets terug van den hoogen lof, dien hij aan dit geschrift van Ds. molhuysen meent te moeten toekennen. Hij beschouwt zijne Leerredenen, als eene aanwinst voor onze vaderlandsche Homiletiek, en schroomt niet dezelve het naast aan die van moll, spijker en huët te plaatsen. En indien het noodig is, na al het gezegde, nog iemand tot de lezing op te wekken, hij doet het van harte, en schrijft daartoe het volgende ten proeve af, uit de schoone Leerrede over onze onkunde van den toestand na den dood. ‘Den uitgang

{==395==} {>>pagina-aanduiding<<}
uit deze orde van zaken kennen wij: van den ingang in de volgende weten wij niets, hoegenaamd. Daar staan wij aan het sterfbed van eenen onzer natuurgenooten, en hooren hem soms nog met verwonderlijke helderheid en scherpzinnigheid van geest spreken en redeneeren.... eensklaps breekt het oog en glinstert niet meer, de ademhaling houdt op, en de leden verstijven.... de dood heeft zich van zijne prooi meester gemaakt, en nu staat onze wijsheid stil. Wij hebben den stervenden tot op de brug vergezeld, die den oever des tijds van den oever der eeuwigheid afscheidt; geen' voetstap verder reikt onze blik; al wat daarachter is, is onverklaarbare duisternis, waaruit zelfs geene onbepaalde omtrekken van het een of ander beeld tot ons overkomen. Hij, die u eenige oogenblikken te voren over welzijn of leed sprak, kan u niet meer aanduiden, met welken indruk de allereerste schrede in de nieuwe wereld gedaan wordt. Gij staat bij het lijk - met een geheim in uwe nabijheid, welks ondoorgrondelijkheid bij zijn groot belang u eene kille huivering aanjaagt. - - Vragen vermeerderen wij met vragen, en de natuur zegt het niet; het graf zwijgt; de dooden komen niet terug: geene stem uit de hoogte of uit de diepte fluistert ons antwoord toe!’





Salomo's Spreuken, Hoofdstuk XXV-XXIX, in Vertoogen, door H.F.T. Fockens. Iste Deel. Te Leyden, bij D. du Mortier en Zoon. 1842. In gr. 8vo. VIII en 358 bl. f 3 - :

Toen Rec. dit boekdeel ontving, sloeg hij de handen verbaasd ineen, en kon zich naauwelijks de stoutmoedigheid begrijpen, die het waagde, om een vervolg te geven op het meesterstuk van onzen eenigen van der palm. Deze zelf beschouwde toch zijnen Salomo als een zijner beste werken. In de voorrede voor den tweeden druk betuigt hij aan dezen boven zijne overige schriften altijd eene groote voorkeur te hebben gegeven, en niet te schroomen

{==396==} {>>pagina-aanduiding<<}
vele dezer vertoogen onder zijne beste opstellen te rangschikken. Waarlijk, er behoorde moed, wat zeg ik? er behoorde eene groote mate van vermetelheid toe, om op zulk een werk een vervolg te durven schrijven; en zoo ooit een dikwijls herhaald gezegde te ongepaster ure en gelegenheid werd aangehaald, het was voorzeker het: ut desint vires, tamen est laudanda voluntas, hetgeen de Heer fockens in de voorrede te zijnen behoeve inroept. - En nu de aanleiding tot het schrijven van dit boek? Wij zullen den Schrijver laten spreken: ‘Na de hulde, die ik aan van der palm toebragt, van de geachte Firma, zoo even vermeld, het verpligtend aanzoek erlangende, om weder eenig geschrift bij hen ter perse te leggen, viel mij bij ontstentenis van iets anders, dat voor dezelve geschikt geacht kon worden, terstond het denkbeeld, waaruit dit werk ontsproten is, in.’ Eene fraaije aanleiding voorwaar! Omdat eene boekhandelaars-firma, niet onvoldaan over het debiet van een vroeger werk, niet ongenegen is, om op nieuw iets uit te geven, en men zoo gaauw niets anders bij de hand heeft, begrijpt men, wel het afgebroken werk van onzen grootsten redenaar en schrijver te kunnen opvatten en vervolgen! Waarlijk, men weet niet, waarover men zich meer verwonderen en bedroeven zal, of over de stoutheid der onderneming of over de ligtzinnigheid, waarmede zij schijnt aangevangen. Doch misschien denkt iemand: de Heer fockens had welligt reeds langer daarop plan; eene voorafgaande studie van den Salomo van zijnen onovertrefbaren voorganger had hem met diens wijze van behandeling gemeenzaam gemaakt, had hem zich als doen vereenzelvigen met den geest en trant van het werk, zoodat hij daarvan geheel doordrongen was en zich bevoegd kon rekenen tot dien hoogstmoeijelijken arbeid. Wij willen 's mans eigene woorden hooren; bl. 257 lezen wij de volgende bekentenis:
‘Volgens den aard en loop mijner studiën, met de meeste van 's mans overige schriften meer gemeenzaam bekend, dan met zijnen Salomo, en de genoemde deelen voor het oogenblik niet bij de hand, als ook niet immer den tijd hebbende, om alles na te slaan,’ enz.

{==397==} {>>pagina-aanduiding<<}
Wij willen daaruit niet opmaken, dat de Heer fockens den Salomo niet kent, maar het blijkt toch genoeg, dat dit boek niet zoodanig het voorwerp zijner studie heeft uitgemaakt, als dat behoorde bij het plan ter vervolging; het blijkt daarbij, wat ook uit den geheelen inhoud duidelijk is, dat de Schrijver met niet weinig overhaasting is te werk gegaan en zich den tijd niet gunt, om behoorlijk te onderzoeken, wat hij toch volgens het plan van zijn geschrijf behoorlijk moest onderzocht hebben.
Doch wij moeten verder gaan en zien, of datgene, wat hier geleverd wordt, eenigzins verdient als een vervolg op het meesterstuk van van der palm te worden beschouwd, of de Schrijver zich zoodanig van zijne taak heeft gekweten, dat wij de beschuldiging van verregaande vermetelheid moeten terugnemen. Wij zullen daartoe in eenige bijzonderheden de wijze gadeslaan, waarop hij de spreuken heeft behandeld. In het algemeen willen wij eerst iets over den stijl van dit werk zeggen. Men weet, hoe zeer in dat opzigt de Spreuken van van der palm onder de juweelen van onze letterkunde behooren, hoe zij als voorbeelden van lossen en bevalligen, schoonen en sierlijken, afwisselenden en zuiveren stijl verdienen geroemd te worden, hoe in vollen nadruk salomo's beeldspraak daarop toepasselijk is, als hij spreekt van gouden appelen in zilveren schalen. Het belang van zulk eenen gepasten en fraaijen stijl wordt door den Heer fockens gaarne erkend; men hoore slechts, bl. 75: ‘Zal dan nu het veel lezen (en hooren) geene kwelling des geestes wezen, of de vrucht uws monds en uwer pen niet spoedig in de zee der vergetelheid wegzinken, jeugdige sprekers in vriendenkringen of opentlijke vergaderingen, en gij, schrijvers, die wenscht, dat uwe werken gelezen worden; de sierlijk afgepaste rede mag dan nimmer door u verwaarloosd worden; de gouden appelen, door u ter genieting aangeboden, moeten in het edelst en keurigst zilver opgedischt worden, opdat het bekoorlijk omkleedsel den smaak van het voortreffelijk ooft verhooge: als de vorm - opdat ik meer eigenlijk spreke - zoo aan den belangrijken inhoud beantwoordt, en uwe

{==398==} {>>pagina-aanduiding<<}
rede los en bevallig, waardig en deftig over hare schijven gaat; dan zult gij de onderscheiding verwerven, waarop uw betoonde vlijt en achting voor het lezend publiek u dubbele aanspraak geven, dat uwe schriften uwen naam tot de nakomelingschap overbrengen, terwijl bij den gerekten en matten of stroeven en onbeschaafden stijl van vele anderen, reeds de tijdgenoot meesmuilt of insluimert.’ Wij vreezen, dat menig lezer in dezen volzin dat keurig zilver niet zal erkennen, waarin het voortreffelijke ooft moet worden opgedischt, en ligt zal meesmuilen over de zonderlinge zamenstelling der periode, of over die vrucht des monds, welke in de zee der vergetelheid wegzinkt; maar wij zien er toch uit, dat de Schrijver het belang van eenen goeden stijl gevoelt en waardeert. Doch moeijelijk laat het zich begrijpen, hoe men bij dat gevoel en die waardering, en met een voorbeeld, als van der palm, voor oogen, schrijven kan, gelijk hier dikwijls geschiedt. Er is eene stroefheid, eene onwelluidendheid, eene zonderlinge periodenbouw in dit boek, waarmede het denkbeeld van eenen fraaijen stijl geheel onvereenigbaar is. Men vindt die gebreken overal terug, en men zal van Rec. niet vergen, dat hij het werk doorloope, om ze aan te wijzen; ieder lezer van eenigen smaak moet ze terstond opmerken. Wil men een paar staaltjes, men zie slechts den eersten volzin, waarmede het eerste vertoog aanvangt. ‘Zoo waag ik het dan, om het door den dood afgebroken werk des grooten van der palms te vervolgen, of dat ik liever zegge, over de, door hem ter behandeling voor den laten avond zijns levens bewaarde, aanmerkelijke gedeelten van het Spreukboek, in soortgelijken trant, vertoogen en verhandelingen te schrijven, die echter ook als een geheel op zich zelf staand, en daardoor tevens voor hen, die zijnen breed uitgedegen Salomo zich niet kunnen aanschaffen, misschien
geschikt werk beschouwd mogen worden.’ Hoe kan iemand, die ooit met eenig gevoel voor het schoone eene enkele bladzijde van van der palm heeft gelezen, zoo iets schrijven? Men zie maar eens dat: over de door hem ter behandeling voor den laten avond zijns levens bewaarde,

{==399==} {>>pagina-aanduiding<<}
aanmerkelijke gedeelten, of nog ondragelijker: een geheel op zich zelf staand, en daardoor tevens voor hen, die zijnen breed uitgedegen Salomo zich niet kunnen aanschaffen, misschien geschikt werk! Zeker is de stijl niet overal zoo beneden alle kritiek slecht, doch het ontbreekt bijna nergens aan stroefheid, moeijelijkheid, gerektheid en lastige ingewikkeldheid der volzinnen. Een paar proefjes tot staving. Gemakkelijk of kort of welluidend of goed gebouwd zal wel niemand deze periode noemen, bl. 70: ‘Daarin toch blinkt onder al hare verbastering, de goddelijke adel onzer menschelijkheid nog steeds helder door, dat, terwijl grootmoedige zelfsopoffering lof verwerft, trouw en edelaardigheid voorspraak vindt in alle harten, onwaardige, laaghartige middelen daarentegen, om zich te bevoordeelen, met het brandmerk der algemeene veroordeeling en verachting geteekend worden, en men op hem, die langs dezen weg triomfantelijk uit de pleitzaal terugkeerde, eenen blik werpt, die hem vernietigt; en, zoo er nog eenig gevoel van menschenwaarde en van achting voor het openbaar gevoelen in zijn binnenste woont, hem de overwinning veel bitterder maakt, dan de nederlaag zou geweest zijn, daar van dien blik der verguizing het vonnis zich afspiegelt, dat als met vlammende letteren in zijn gewisse geschreven staat; het vonnis, waardoor hij zich zelven als een trouwloozen, die alle aanspraak op achting en liefde verbeurd heeft, veroordeeld ziet!’ Niet zoo lang, maar niet minder onwelluidend is het volgende, bl. 214: ‘Waarlijk, wij kunnen den oorsprong van ons aanzijn niet vurig genoeg danken, dat, daar Hij ons uit dierlijke en geestelijke bestanddeelen vormde, en de al ras na de wording van ons geslacht bij hetzelve ingeslopene wanorde van den beginne aan met wijze liefde beperkte en breidelde, Hij zijnen beelddrager en
stedehouder op aarde voorts ten allen tijde die krachtdadige hulp tot zijne beschutting tegen alle inbreuk van het zedelijk kwaad op zijn gemoed, en die beide genoemde hoedanigheden van zijn verstand en hart, verleend heeft. Nu zit de, schoon rondom van vijanden aangegrimde, veilig,’ enz. Rec. eindigt deze aanhalingen

{==400==} {>>pagina-aanduiding<<}
met eene, aan bl. 287 ontleende: ‘Alzoo boezemt de levenswijsheid, ook waar zij geene bepaalde voorschriften voor ons gedrag in bijzondere gevallen kan opgeven, toch ieder deze omzigtigheid in den omgang met menschen in, om, behoudens dieper afkeer van bekrompen en onmenschlievende ergdenkendheid, desniettemin te zorgen, dat, waar de gelaatkunde, die bedriegelijke wetenschap, faalt, onze oplettendheid op des sprekers toon en houding, nevens de ondervinding, die wij overigens van hem hebben, ons vrijware van het gevaar om, door zijnen vriendelijken blik en bevallige scherts verkloekt, den adder, die onder het gras schuilt, niet te ontdekken, zoodat wij ons te laat beklaagden van inderdaad, maar in een' omgekeerden zin, jokkernij van wezentlijken en slecht gemeenden ernst niet onderkend te hebben!’
Men meene niet, dat er geene andere aanmerkingen op den stijl van dit boek zijn te maken, dan die, welke uit deze en dergelijke voorbeelden zijn af te leiden. Wil men zich van het tegendeel overtuigen, dan zie men slechts hoe de Schrijver meermalen of ongelijksoortige beelden bijeenvoegt, of bij zijne beeldspraak uitdrukkingen bezigt, die met de gekozen figuur volstrekt niet overeenkomen; zoo lezen wij b.v., bl. 42, van eenen Koning, die zelf de staatshulk eigenhandig alzoo bestuurt, dat alle schuim zooveel mogelijk afgezonderd, voor het minst onschadelijk gemaakt wordt; bl. 52 van een fijn gesponnen betoog, dat geen steek houdt; bl. 73, van eene lofspraak der erkentenis, die als eene onvergankelijke eerzuil op van der palms grafgesteente prijkt; bl. 113, van een veel opzienbarend luchtverschijnsel, waarvan men niet bemerkt, dat heilzame vrucht op de aarde is afgedaald; bl. 261, van den eenvoudige, die vergeleken wordt bij een blad ‘schoon papier, op hetwelk gij alles kunt schrijven, wat u gelieft; en beklijft het dan soms ook niet, vloeit het menigmaal door, ja, heeft het vrij wat moeite in, om een nog onbebouwd veld te ontginnen en door den ruwen bolster heen een kern te vinden, waarvan iets te maken valt,’ enz. Het schoon papier is dus onder de hand veranderd in eene

{==401==} {>>pagina-aanduiding<<}
stof, waarop iets kleeft, in een zeef, waar iets doorvloeit, in een onbebouwd veld, dat ontgonnen wordt, in een' ruwen bolster met een kern, en eindelijk in eene grondstof, waaruit men iets maken kan. Dergelijken wansmaak vindt men bij van der palm niet, die ook niet, gelijk hier passim geschiedt, van duiding zou spreken, noch ook van het pijnstillende middel, dat uit het Heilige Land tot ons gebragt is (bl. 180), noch ook van het bescherm-volk van Jehova, d.i. dus, even als bescherm-God, beschermheer, enz., het volk, waardoor Jehova beschermd wordt.
Doch genoeg over dit punt. Wij moeten ons tot andere zaken wenden. Op den vorm en de inrigting der afzonderlijke vertoogen zijn, dunkt ons, niet minder aanmerkingen te maken. Ook daar missen wij dien zuiveren smaak en juisten takt, waardoor van der palm zich zoo zeer onderscheidde. Dit laatste, zou men haast zeggen, wordt door Dr. fockens niet zoo grif toegestemd. Zijdelings althans schijnt hij in de volgende woorden diens manier eenigzins te gispen, bl. 9: ‘onmogelijk kan ik mij - dit dient wel te dezer gelegenheid eens vooral herinnerd te worden - in een werk als dit, met grammatikale opmerkingen inlaten; ook zal ik minder over het geheel dan van der palm, mij in uitlegkundig onderzoek met mijne lezers verdiepen. Hiervan toch mag de door hem, na de bewerking van zijnen Salomo uitgegeven Bijbelvertaling, die rijke bron van gelukkige opvattingen en verklaringen, geacht worden mij voor een goed deel te ontslaan; terwijl daarenboven zoodanige uitweidingen mij voorkomen al ras voor den gewonen Lezer, die geen' toegang tot den oorspronkelijken tekst heeft, te veel te zijn, en wegens mangel aan bevoegdheid tot eigen oordeel, doelen nutteloos te worden.’ Zoo dacht van der palm er niet over, toen hij die uitweidingen in zijnen Salomo invlocht; zoo dachten de duizenden van gewone Lezers er niet over, aan wie dat voortreffelijke werk een welkom geschenk was, en nog heeft wel niemand van der palm, wien ook hier, gelijk overal, het ne quid nimis ten regel en zinspreuk was, beschuldigd, als of dat uitlegkundig

{==402==} {>>pagina-aanduiding<<}
onderzoek in den Salomo te veel of doel- en nutteloos ware. Het hangt van de wijze af, waarop het geschiedt; van der palm wist ook daar zijne lezers te boeijen en te overtuigen, zonder dat hij noodig had, gelijk hier telkens en telkens gebeurt, hen te verwijzen naar een toekomstig Latijnsch werk, waarin de Heer fockens den schat zijner geleerdheid zal nederleggen. In het algemeen hindert ons dat gedurige spreken over hetgene hij doen zal en niet doen zal, over de wijze, waarop hij zijne vertoogen zal inrigten, over het voorbijzien van hetgeen zijn voorganger reeds gezegd heeft, enz. Het meeste daarvan behoorde in de voorrede te huis en is misplaatst in de vertoogen zelve, waar het niet te pas komt en de eenheid verbreekt; het overige is een teeken van overhaasting, waartoe geene de minste reden bestond.
Gebrek aan eenheid is over het algemeen in deze vertoogen niet zeldzaam. Bekend is het, dat vele van salomo's spreuken voor verschillende verklaringen vatbaar zijn, die daaraan zeer onderscheidene beteekenissen geven. Hoe handelt nu de Heer fockens bijna telkens? In plaats van uit die verschillende verklaringen degene te kiezen, welke hij voor de juiste houdt, en daaruit het onderwerp der bespiegeling te ontleenen, houdt hij gedurig zedekundige bespiegelingen over al die onderscheidene onderwerpen, eerst over het onderwerp, dat in de spreuk zou worden behandeld, indien de taalkundig onjuiste of geheel verkeerde vertaling de wezenlijk goede en ware was, dan over het onderwerp, waarover eigenlijk in de spreuk wordt gesproken. Doch nu gevoelt men ook terstond, hoe zeer daardoor de eenheid van behandeling wordt weggenomen, niet alleen, maar ook de indruk van het geheel wordt verzwakt, omdat de lezer telkens zich gedrongen voelt om te denken: Ja, zoo kan men van alles alles maken!
Deze wijze van handelen heeft nog een' anderen nadeeligen invloed geoefend op de behandeling der Spreuken: zij is daardoor te zeer verbrokkeld, er is te dikwijls geene ruimte over, om dieper tot de zaak en tot het mensche-
{==403==} {>>pagina-aanduiding<<}
lijke leven in te dringen; het blijft bij oppervlakkigheden en wordt de omnibus aliquid, de toto nihil.
Indien ons oordeel tot dusverre ongunstig was, men meene niet, dat wij daarmede willen te kennen geven, dat er niets goeds in dit boek te vinden is. Integendeel, hier en daar zijn zeer goede opmerkingen en bedenkingen, en daar zijn onder de vertoogen, die Rec. met genoegen heeft gelezen, ofschoon men doorgaande de bevalligheid van van der palm mist. De Heer fockens heeft eene taak aanvaard, voor welke hij niet berekend is, en het verraadt weinig zelfkennis, dat hij niet gevoeld heeft, hoe zeer zijne schrijfwijze die losheid en gemakkelijkheid, dat fijne menschkundige, dien zuiveren smaak en juisten takt mist, die van der palm in zijnen Salomo zoo uitmuntend openbaarde. Zoo dit werk zal worden voortgezet, raden wij den Schrijver ernstig aan, om vooraf door opzettelijke studie meer in den geest van van der palm's Salomo in te dringen en hem de kunst, zoo mogelijk, af te zien. Hij ga vooral niet met overhaasting te werk, en beproeve naderbij te komen aan het voorbeeld van zijnen voorganger, met wien wij hem onwillekeurig moesten vergelijken, daar hij zelf zijn werk als eene voortzetting en voltooijing van den Salomo voorstelt, en betuigt, daarom zoo veel mogelijk buiten de onderwerpen te willen blijven, door van der palm reeds behandeld.
Druk en uitvoering verdienen allen lof.


Alle de Boeken des N. Verbonds, ingerigt naar de behoeften van den tegenwoordigen tijd. Iste Aflevering Te Koevorden, bij D.H. van der Scheer. 1842. In gr. 8vo. 64 bl. f : - 32.

Volgens uitgegeven Prospectus ontvangen wij hier den aanvang der nieuwe uitgave van het N.T., door den Boekhandelaar van der scheer, te Koevorden, aangekondigd. - Hij zegt, zich tot de uitgave des werks bij Afleveringen genoopt te zien, door een uitgevaardigd protest

{==404==} {>>pagina-aanduiding<<}
van een der Provinciale Kerkbesturen van Nederland tegen zijne onderneming, als had zij de strekking, om de Hervormde kerk in Nederland in gevaar te brengen, en het waarachtig geloof der Vaderen te ondermijnen. Wij weten niet, op welk Kerkbestuur de Uitgever het oog heeft, maar hebben ons vruchteloos moêgepeinsd, om eenig verband tusschen die vrees en deze Bijbel-uitgave te vinden. - Het is toch nagenoeg de gewone vertaling, alleen van spel- en taalfouten gezuiverd, met korte inhoudsopgave aan den voet der bladzijden, en eenige weinige aanteekeningen, die toch wel geene ergernis geven zullen. - Wij weten dus niet, waarom wij zouden aarzelen, deze onderneming aan te prijzen. De aflevering, die voor ons ligt, getuigt van groote zorgvuldigheid. Ook de uitvoering verdient lof, en de prijs is zeer goedkoop. Met nog vijf afleveringen zal het werk kompleet zijn, zoodat men voor nog geen twee gulden een doelmatig N.T. kan bezitten. - De Inteekenaren zullen bij de laatste aflevering eene naauwkeurige kaart van Palestina gratis ontvangen. - De ververdienstelijke Uitgever verdient aanmoediging.


De Protestant. Christelijk Tijdschrift. Vel 1-21. Te Amsterdam, bij D. Jacobs. 1843. In gr. 8vo. Per Jaargang f 2-30.

Wij voldoen gaarne aan het ons kenbaar geworden verlangen der Redactie van dit Tijdschrift, om met weinige woorden onze lezers op hetzelve opmerkzaam te maken. Hetzelve heeft ten doel, de Christelijke waarheden volgens de zuivere leer van het Evangelie voor te dragen, zonder zich tot de bijzondere gevoelens van zwingli, luther, calvijn en andere Hervormers te willen bepalen: en tevens om de gebreken, bijgeloovigheden en instellingen van de leer des Pauselijken Stoels onbewimpeld te leeren kennen. Verscheidene Nommers zijn toegewijd aan de wederlegging van het geschrijf van Arnhem's Pastoor tegen de Hervormingsleerrede van Ds. van iterson. En tot

{==405==} {>>pagina-aanduiding<<}
lof der Redactie moge het gezegd worden, dat zij de veelvuldige dwalingen van het Roomsch-Catholicisme meestal op eene overtuigende, gematigde en bevattelijke wijze, vooral ten behoeve der middelbare en min grondig onderwezene klasse, heeft in het licht gesteld. Op bijzonderheden aanmerking te maken, laat ons bestek niet toe. Liever bevelen wij de onderneming allen aan, die de zaak der Evangelische waarheid en vrijheid liefhebben. - Ook van de volgende Nommers, die ons worden toegezonden, wenschen wij van tijd tot tijd eenig verslag te geven.
Een paar bedenkingen aan de Redactie mogen ten bewijze onzer belangstelling verstrekken. - Zij bedenke, dat het Protestantisme niet alleen een negatief, maar ook een positief principe is, en dat hij derhalve het best deszelfs zaak handhaaft, die niet alleen de dwaling bestrijdt, maar ook de waarheid, die in christus is, in het licht stelt. Door het laatste wordt aan de Roomsche kerk welligt nog meer afbreuk gedaan, dan door het eerste. - En ten andere, dat wederlegging van dwazen, als van swieten c.s., boter aan de galg mag heeten. Beter hen stil te laten uitrazen. - De poëzij maakt de schaduwzijde van dit Tijdschrift uit. De uitvoering is onberispelijk. De prijs mag billijk heeten.


Wenschen en Wenken voor de Geneeskundige Wetgeving in ons Vaderland. Te Schoonhoven, bij S.E. van Nooten. 1842. In gr. 8vo. 144 bl. f 1-25.

Indien alle wenschen verhoord, alle wenken behartigd worden, dan zullen de werkzaamheden der Commissie, belast met de taak, ‘om de wetten en verordeningen betrekkelijk de Geneeskundige Politie en de uitoefening der onderscheidene Geneeskundige vakken, zoo als die thans voor dit Rijk van kracht zijn, te herzien, en dezelve in beter verband te brengen met het belang van den Staat en met dat van bijzondere personen,’ voorzeker doel kunnen treffen. Het zal evenwel de Commissie moeijelijk

{==406==} {>>pagina-aanduiding<<}
vallen, uit al het reeds geschrevene eene behoorlijke keus te doen. Zoo als reeds gezegd is, aan voorlichtingen ontbreekt het niet; maar het zal ook hier zijn: de beste stuurlieden staan doorgaans aan wal. Hij, die aan het roer staat, gevoelt het best, met welke zwarigheden hij te kampen heeft. - Het is evenwel reeds gebleken, dat zij, die gepoogd hebben de Commissie van goeden raad te dienen, ook geen doel hebben getroffen; het heeft althans in de Geneeskundige Bijdragen te dezen opzigte mede aan geene teregtwijzingen ontbroken. En indien ook hier beoordeelaars van beoordeelaars optraden, op dezen zoude, op hunne beurt, ook wederom wel wat aan te merken vallen. Zoo blijkt, dat alle menschelijk werk den stempel der onvolledigheid draagt! Iets, hetwelk, wèl behartigd, bescheidenheid en toegeeflijkheid in de beoordeeling van het werk van anderen behoort te wekken, vooral wanneer men bedenkt: homo sum - nihil humanum a me alienum puto. Het werk, dat heden voortreffelijk genoemd wordt, kan niet anders, dan, na den afloop eener eeuw, soms nog binnen veel korteren tijd, van zijne waarde verliezen door de veranderingen, welke de wetenschappen gedurende zulk een tijdvak ondergaan. Indien aan de bescheidene wenschen en wenken van den niet genoemden Schrijver niet geheel a priori is voldaan, a posteriori is toch één vervuld, dat aan de voorstellen der benoemde Commissie publiciteit is gegeven. Door den Minister dit voorstel te doen, heeft zij getoond, wat haar verder ook gebrekkigs en menschelijks moge aankleven, dat zij zich niet bij uitsluiting in het bezit der wijsheid waant te zijn, maar, na hare wijze van zien te hebben medegedeeld, gaarne ook de wijze van beschouwing van anderen wil vernemen.
De Schrijver heeft zijn onderzoek tot vier hoofdpunten bepaald: I. Tot de uitoefening van de onderscheidene takken der Geneeskunde. II. Openbare Geneeskundige ambtsuitoefening. III. Openbare Gezondheidsregeling. IV. Geneeskundig onderzoek en toevoorzigt. Naar ons oordeel zouden II en III onder een en hetzelfde hoofd kunnen gebragt worden. Zij hebben beide tot de ambtsuitoefening

{==407==} {>>pagina-aanduiding<<}
betrekking. - De Schrijver treedt vervolgens in de bijzonderheden. Ook hier ontmoeten wij, als overal, veel, hetwelk tot het wenschelijke behoort. Wij herinneren hier slechts aan hetgeen omtrent de scrophulosis, bl. 104, voorkomt. Ééne bedenking moeten wij nog in het algemeen maken; zij is tegen het gedurig herhalen, van den eenen kant, wat de Regering doen moet of moest; terwijl, bij de geringste handelingen der Regering, men er, van eene andere zijde, dadelijk op uit is, om op te sporen, of zij der individuéle vrijheid ook te na komt. Deed een ieder maar wat zijne hand vindt om te doen en wat zijn pligt vordert, er ware meer gedaan, dan de Regering immer zal kunnen uitwerken. Wij beämen geheel het gezegde van Dr. egeling: (Middelen ter beteugeling van het misbruik van sterken drank, bl. 35.) ‘Laat slechts ieder welgezinde doen, wat hij kan, en anderen daartoe, bij elke gelegenheid, met woord en daad opwekken, het zal niet altijd vruchteloos zijn.’


Beknopte Handleiding tot practische aanwending der Blaaspijp voor Apothekers-leerlingen. Door D. van Son, Apotheker en Chemist te Delft. Te 's Gravenhage, bij W.P. van Stockum. 1842. In gr. 8vo. VI en 45 bl. f : - 60.

De Heer van son schrijft in het voorberigt, dat, de waarde van de blaaspijp erkend zijnde, haar gebruik eene behoefte is in het Laboratorium. Ten einde het gebruikmaken van dit werktuig bevorderlijk te wezen, schreef hij deze Handleiding. Door hare beknoptheid moet zij dienstig worden voor eerstbeginnenden en apothekers-leerlingen. Voor deze is deze beknopte Handleiding ingerigt. Tot dit doel heeft de Schrijver in een kort bestek vereenigd, hetgeen elders in verscheidene scheikundige werken vollediger beschreven is. Ofschoon dit boekje voor eerstbeginnenden opgesteld is, zullen zij toch daarbij de noodige aanwijzing behoeven, om er verder met vrucht gebruik van

{==408==} {>>pagina-aanduiding<<}
te kunnen maken. De blaaspijp wordt eerst beschreven; vervolgens de vlamsoorten, waarbij nog al een en ander valt op te merken, omtrent hetwelk de eerstbeginnende opleiding zal behoeven, om de algemeene regelen, bij de proeven in acht te nemen, wèl te vatten, waardoor hem ook het gebruikmaken van de herkenningsmiddelen (reagentia) voor de blaaspijp gemakkelijker zal worden. In een meer uitgebreid gedeelte wordt gehandeld over de verhouding van eenige zouten, oxyden enz. voor de blaaspijp, en de verschijnselen, die zij met andere herkenningsmiddelen te weeg brengen. Dat de pogingen van den Schrijver doel mogen treffen! - De Drukker schijnt een zeker behagen te hebben gevonden in eene keur van onderscheidings-letteren.





Grondbeginselen der natuurkundige Wetenschappen, door A.M. Constant Duméril, Hoogleeraar in de Natuurkunde aan de Geneeskundige Faculteit te Parijs, enz. enz. enz. Uit het Fransch vertaald en met Aanteekeningen vermeerderd onder medewerking van J.A.B. Kuyper van Waschpenning, Corresponderend Lid van het Genootschap ter bevordering der natuurkundige Wetenschappen te Groningen. Met 33 Platen. Te Breda, bij F.P. Sterk. 1842. In gr. 8vo. XII en 622 bl., benevens Register van LXXIII en uitlegging der Platen van XX bl. f 12 - :

De Hoogleeraar duméril, een der oudste leerlingen van den beroemden cuvier, heeft zich in het begin dezer eeuw en dus ongeveer 40 jaren geleden, als medewerker aan de Lessen der vergel. Ontleedkunde voor de twee eerste deelen doen kennen, en tevens twee elementaire boeken (Traité élémentaire d'Histoire naturelle en Zoölogie analytique) in het licht gegeven, die in hunnen tijd hunne nuttigheid hebben gehad. Later heeft hij, als Professor in de Physiologie (hier op den titel Natuurkunde genoemd,

{==409==} {>>pagina-aanduiding<<}
naar een niet geheel ongewoon, maar toch verkeerd gebruik,) aan de medische faculteit te Parijs en tevens als praktisch Geneeskundige, zeker weinig gelegenheid gehad om zich aan de wetenschap der Zoölogie meer dan in 't voorbijgaan toe te wijden, hoezeer hij voor de Dictionnaire des Sciences naturelles van levrault een' algemeen artikel over de Insekten gegeven heeft, 't geen ook onder den titel van Considérations générales sur la Classe des Insectes afzonderlijk is uitgegeven. In de laatste jaren eindelijk gaf hij nog een bewijs zijner wetenschappelijke werkzaamheid, door de bezorging van eene Histoire naturelle des Reptiles, waaraan echter zijn medearbeider bibron, aide-naturaliste au Museum d'histoire naturelle, een werkzamer aandeel dan hijzelf schijnt genomen te hebben.
Deze opmerkingen over den Schrijver van het thans in het Nederduitsch vertaalde werk, waarvan de derde uitgave in 1825 onder den titel van Élémens des Sciences naturelles het licht zag, moeten alleen strekken om onze twijfeling te regtvaardigen, of de keuze, om onze Nederlandsche litteratuur met de vertaling van dit handboek te verrijken, wel in allen opzigte gepast zij. Want vooreerst is, bij den voortgang der wetenschap, een werk, 't geen voor 17 jaren het licht zag (eene latere uitgave dan die van 1825 is ons van deze Elémens van duméril niet bekend, tenzij men een Belgische nadruk als zoodanig beschouwen wilde), thans naauwelijks meer op de hoogte des tijds; maar ten andere was het werk bij deze uitgave zelve reeds eenigzins verouderd; deze laatste omwerking van den Auteur had het hoofdzakelijk slechts met eene inleiding vermeerderd, waarin eenige oppervlakkige begrippen uit de Physica en Scheikunde in weinige bladzijden werden medegedeeld. Ons publiek is niet groot, en dit moet een spoorslag te meer voor Uitgevers wezen, om in de keuze van vertalingen van wetenschappelijke werken zeer voorzigtig te zijn. Elders kan het eene werk naast het andere bestaan, zoo als in Frankrijk en Duitschland; in ons vaderland moet ook het matig debiet van een of ander weten-
{==410==} {>>pagina-aanduiding<<}
schappelijk werk het reeds zoo beperkte van een ander over dezelfde onderwerpen nog meer tegenwerken en belemmeren. Ondertusschen, wanneer men de nu en dan bij ons in het licht komende vertalingen nagaat, zoude men denken, dat een blind toeval hier de zaak veelmeer dan eene naauwlettende keuze besliste.
Het ligt buiten onzen kring, hier het oorspronkelijke werk van duméril te beoordeelen. Drie elkander opgevolgde uitgaven van hetzelve toonen genoegzaam aan, dat het althans zijne verdiensten bezit en in Frankrijk en ook buitenslands zijn publiek gevonden heeft. Recensent, die zich sinds zijne vroege jeugd met natuurlijke geschiedenis bezig hield, erkent zelf, veel van zijne eerste kundigheden aan de lezing van dit werk, waarvan toen de tweede uitgave het licht zag, verpligt te zijn. Maar de litteratuur was te dien tijde in dit vak veel beperkter aan handboeken dan thans, en bij de beoordeeling van het debiet moet men ook niet vergeten, dat het bij de eerste uitgave opgesteld was om in de Lyceën van het Fransche Keizerrijk, waar men toen de beginsels der natuurlijke wetenschappen onderwees, gebruikt te worden. Thans heeft men voor het onderwijs in de koninklijke scholen en collegiën in Frankrijk de handboeken van jussieu, beudant en milne edwards ingevoerd, en ware ons publiek niet zoo beperkt, dan zouden wij aan onze uitgevers de vertaling dier boeken gerustelijk aanbevelen.
Wij hebben ons alleen bij de vertaling als vertaling te bepalen. Over 't geheel komt het ons voor, dat dezelve met niet veel zorg uitgevoerd, en niet vrij is van onnaauwkeurigheden. Reeds de aanvang: L'Histoire naturelle est une science d'observation, wordt minder juist door deze woorden in het Nederduitsch overgebragt: De natuurlijke geschiedenis is eene wetenschap van zaken en waarnemingen. Het eigenaardige van de bedoeling des Schrijvers gaat, zoo het ons voorkomt, in deze vertaling verloren. Duméril wil te kennen geven, dat de natuurlijke Geschiedenis tot die wetenschappen behoort, die op waarnemingen berusten, in tegenoverstelling van andere wetenschap-
{==411==} {>>pagina-aanduiding<<}
pen, die eenen anderen grondslag hebben. Een weinig verder lezen wij (bl. 1 en 2): ‘Als wetenschap beschouwd is de natuurlijke geschiedenis een deel der wijsbegeerte (philosophia) of van de kennis der dingen, en bevat vier onderdeelen: de eigenlijk gezegde natuurkunde (physica),...... de scheikunde (chemia),...... de natuurleer (physiologia),...... eindelijk de sterrekunde (astronomia.’ Volgens deze woorden zoude de Schrijver de physica, chemie, physiologie en sterrekunde als deelen der natuurlijke geschiedenis beschouwen, terwijl het dan geheel onzeker was, tot welk dezer vier onderdeelen de eigenlijke natuurlijke geschiedenis behoort; want, dat deze noch natuur-, noch schei-, noch sterrekunde, noch physiologie is, weet elk aanvanger. Maar zien wij nu, of de Schrijver werkelijk zelf zoo iets zegt. Bij hem lezen wij: ‘Considérée comme science, l'histoire naturelle est une division de la philosophie, ou de la connaissance de la nature, qui comprend quatre autres parties. De Schrijver zegt dus, dat de natuurlijke geschiedenis een gedeelte der
natuurkennis uitmaakt, welke, behalve deze, nog vier andere deelen bevat, physica, chemie, physiologie en sterrekunde. Op bl. 110 wordt van oorspronkelijke en vulkanische beddingen gesproken, hoezeer de primitive en vulkanische rotssoorten zelden in lagen of beddingen gevormd zijn. Doch in het oorspronkelijke lezen wij niet couches, maar terrains, hetwelk hier min juist door beddingen vertaald is. Ook de druk is niet sierlijk. Punten zijn vaak vergeten. Op bl. 613 leest men in de aanteekening ‘dode ligchamen’ voor doode, sluipwispen voor sluipwespen, en in de voorrede ‘voor welke de vervaardiger zich vleid’ voor ‘zich vleit.’ Dergelijke schrijf- en drukfouten zouden bij naauwkeuriger nasporing in niet geringe menigte voorkomen, en wij hopen niet, dat de vertaler of vertalers van dit werk zich over onze nalatigheid beklagen zullen, daar grootere uitvoerigheid ons tot een veelligt nog minder verschoonend oordeel zou geleiden (bij het doorbladeren b.v. vinden wij nog, bl. 79, Iodium voor Sodium). Ook de platen kunnen niet met die der oor-
{==412==} {>>pagina-aanduiding<<}
spronkelijke Fransche uitgave in naauwkeurigheid worden gelijk gesteld. Fig. 1 b.v., op de eerste plaat der insekten, heeft de achterpoot in den tarsus 4 geledingen, in het oorspronkelijke daarentegen, gelijk ook werkelijk in de natuur, 5; Fig. 2 op diezelfde plaat vertoont aan de middelpooten bij j, j zes geledingen in den tarsus (een getal, dat nimmer voorkomt), in plaats van 5. Op de derde plaat der Insekten heeft fig. 6, bij c, in den palpus der onderkaken, vijf, in het oorspronkelijke zes geledingen; dergelijke onnaauwkeurigheden vertoont ook Pl. 4. Bij de overige platen merkt men mede eene gebrekkige navolging
op, bij figuren der pooten en bekken van vogels, der schedels van zoogdieren, enz. Men vergelijke b.v. fig. 68, bek van een' Mergus, met de oorspronkelijke figuur. Heeft men zich ook bij het vervaardigen der platen van eenen gebrekkigen Belgischen nadruk, in plaats van de oorspronkelijke Fransche uitgave bediend?
Wij kunnen derhalve noch aan de onderneming, noch aan de wijze, waarop zij volvoerd werd, onzen bijval geven.





Neêrlands Heldendaden te Land, van de vroegste tijden af tot in onze dagen; door J. Bosscha, Hoogleeraar, vroeger aan de Koninklijke Militaire Akademie te Breda, thans aan het Athenaeum Illustre te Amsterdam. XXIVste tot XXVIIIste Aflevering, of IIIden Deels 1ste Stuk. Te Leeuwarden, bij G.T.N. Suringar. 1842. In gr. 8vo. 276 bl. Bij Inteek. f 2-75, buiten Inteek. f 3-60.

Besloten wij onze aankondiging van het tweede deel van dit werk (1839, bl. 126) met den wensch, ‘dat des Schrijvers nieuwe werkkring en woonplaats hem niet verhinderen zouden, om dit Vaderlandsch Gedenkstuk op dezelfde wijze voort te zetten en alzoo met roem te voltooijen’ - wij verheugen ons nu, dat deze hoop aanvankelijk is verwezenlijkt geworden. De vijf alsnu aangekondigde Afleveringen bevatten de belangrijkste krijgsbedrijven, waaraan de Nederlanders, sedert den vrede van Aken in 1748 tot in 1809, deelnamen. Het eerste gedeelte van dit tijdvak levert (ge-
{==413==} {>>pagina-aanduiding<<}
lukkige dagen! waarom zijt gij in de geschiedenis des menschdoms zoo zeldzaam?) geene stof op voor dit wert. ‘De eerste tooneelen,’ dus spreekt de Schrijver bl. 2. ‘De eerste tooneelen der handeling, welke wij te overzien hebben, vertoonen ons het Nederlandsche volk, schatten vergaderende in voorbeeldeloozen overvloed, en het Huis van Oranje, in de Republiek met een gezag bekleed, grooter en oogenschijnlijk vaster bevestigd dan het ooit te voren geweest was. Dan in een toeval, schijnbaar onbeduidend, wordt de knoop gelegd van het groote treurspel: een bundel papieren, te weinig bezwaard om naar den bodem der zee te zinken, wordt de aanleiding tot eenen oorlog, en het kanongebulder op Doggersbank wordt de afscheidsgroet aan Nederlands handelgrootheid.’
Te Land werd het zwaard eerst ontbloot in 1787 tegen de Pruisische legermagt. Te regt maakt de Schrijver hiervan slechts in het voorbijgaan gewag: want al hebben velen daarin blijken van kloekmoedigheid gegeven, kan zeker datgeen, wat als legermagt in dien korten strijd verrigt is, moeijelijk in eene Geschiedenis van Nederlands Heldendaden te Land eene aanzienlijke plaats vorderen. De Schrijver verwijst dus voorzigtiglijk naar de Vervolgen op de Vaderlandsche Historiën en andere werken, waarin die gebeurtenissen breed genoeg uitgemeten zijn. - De hoofdinhoud van dit deel vangt alzoo aan met den revolutie-oorlog tegen Frankrijk in 1793. Treuren wij al bij de schandelijke overgave van Breda, wij juichen bij de heldhaftige verdediging van de Willemstad. De eigenlijke veldtogt van 1793, door den Schrijver den Posten-oorlog genoemd, en die van 1794 vinden hunne plaats in de 25ste en 26ste Aflevering. Deze vooral zijn door den Schrijver met ongemeene zorg bewerkt. Hier staat de toenmalige Erfprins (thans Z.M. Koning willem Graaf van Nassau) op den voorgrond, en worden zijne verdiensten als uitmuntend veldheer naar waarde gehuldigd. Zijne roemrijke verdediging der Posten, zijn veldtogt aan de Sambre, de slag bij Charleroy (16 Junij 1794), waar hij overwinnaar bleef, worden op eene waarlijk treffende wijze voorgesteld. Te regt merkt de Schrijver hierbij op: ‘Het moet eenige verwondering baren, dat eene zoo luisterrijke overwinning, waardoor een jong veldheer aan het hoofd van 35,000 man een leger van 76,000 onder zulke gewigtige omstandigheden zegevierend heeft uit het veld geslagen, zoo

{==414==} {>>pagina-aanduiding<<}
weinige vermaardheid en naauwlijks den naam van veldslag, althans onder de veldslagen geenen onderscheidenden naam heeft verkregen. De oorzaak daarvan moet eensdeels gezocht worden in den naijver der Oostenrijksche legerhoofden, anderdeels in de kort daarop gevolgde tijden, waarin de partijzucht niet gedoogde, dat zich de waarheid deed hooren, wanneer zij den lof te vermelden had van eenen Prins van Oranje. Hierbij kwam de minachting, die destijds drukte op al wat Nederlandsch krijgsman was. Eindelijk heeft de nederlaag, welke de Prins van Coburg eenige dagen later het Oostenrijksch-Nederlandsch leger heeft doen ondergaan, de overwinning, door Prins willem behaald, nutteloos gemaakt, en daardoor er den luister van uitgewischt.’
De 27ste Aflevering schetst de veldtogten van 1796-1798 onder Prins frederik van Oranje. Met niet minder warmte worden de roemrijke bedrijven van dezen jeugdigen en uitstekenden veldheer in het licht gesteld. Hoogst lezenswaardig ook na al, wat er reeds over geschreven is, is dit gedeelte. Hierop volgt, onder het opschrift: De Bataven in Noordholland, de Geschiedenis der invasie door de Anglo-Russische armée in 1799. Zeer uitvoerig, en veelzins in een nieuw licht, worden de slag van Bergen en die van Castricum beschreven, en daarbij met onzijdigheid over daendels en dumonceau gehandeld, terwijl menig nog levend krijgsman hier eene eervolle en welverdiende melding erlangt. De laatste Aflevering eindelijk bevat, onder de rubrieken: De Winterveldtogt aan den Mein (1800), De Bataven aan den Donau (1805), De Hollanders in Pommeren en Pruisen (1806 en 1807) en de Nederlaag van schill (1809), die krijgsbedrijven, waaraan de Nederlanders ten behoeve eener vreemde overheersching deel moesten nemen. Vooral is hoogst lezenswaardig het laatste gedeelte van de Nederlaag van schill, vooral ook om de aanmerkingen, die wegens de bewaring en teruggave van het hoofd van dien vermetelen krijgsman gemaakt zijn.
Bij de meest gezette lezing is ons niets voorgekomen, dat eenig spoor van overhaasting zoude verraden. De stof, schoon hier en daar al meer behandeld, wordt nieuw door de wijze van bewerking. De Schrijver voltooije het werk met lust en ijver, en zijne zoetste belooning zij het, dat, met het gedenkteeken, hetwelk hij voor Ne-
{==415==} {>>pagina-aanduiding<<}
derlands eer heeft opgerigt, ook zijn naam bij den nakokomeling in eere zijn zal.





Histoire de la civilisation morale et religieuse des Grecs, depuis le retour des Héraclides jusqu'à la domination des Romains, par P. van Limburg Brouwer, Professeur à Groningue etc. Tome VI. A Groningue, chez W. van Boekeren. 1842. Gr. 8vo. 370 pages. f 3-60.

Volgens hetgeen wij verwachtten, vonden wij ook, in dit laatste deel van dit uitgebreide werk, de slotsommen van des Schrijvers onderzoek over de zedelijke en godsdienstige beschaving der Grieken op eene geleidelijke wijze voorgesteld.
Het 36ste Hoofdstuk begint met eene juiste schildering van de verstandelijke en zedelijke hoedanigheden der Grieksche Godheden; waardoor de antropomorphistische aard van het Hellenisch veelgodendom gepast wordt uiteengezet. De Goden der Grieken waren hun evenbeeld, echter eenigzins geïdealiseerd, wat hun vermogen en schoonheid aangaat, maar voorzien van dezelfde driften, eigenschappen en gebreken. Dit nam evenwel hunnen eerbied voor dezelve niet weg; omdat zij, door het zedelijk gevoel geleid, hen tevens voor handhavers van regt en billijkheid en uitdeelers van geluk of ongeluk aanzagen. De gevoelens der Grieken over het algemeen aangaande de Voorzienigheid waren daarentegen veraf van die algemeenheid en gelijkvormigheid te bezitten, die het gebrekkige van het geloof aan het veelgodendom zouden hebben kunnen te gemoet komen. Het volksgeloof aan bijzondere schutsgoden en dat van den oorsprong des kwaads, en de Goddelijke nijd of wangunst over het ongestoorde geluk der stervelingen, de Nemesis, waren hierin de grootste hinderpalen. Op het einde van dit hoofdstuk komen zeer belangrijke aanmerkingen voor over het onderscheid, dat men tusschen het bestuur der Voorzienigheid en den invloed der menschelijke handelingen maakte.
Het volgende hoofdstuk gaat verder tot de beschouwing der denkbeelden van noodzakelijkheid en het noodlot Moïra, fatum, over.
Des Schrijvers gevoelens over het lot, de voorbeschikking, de ure des doods zoowel, als over de Moïra in het algemeen,

{==416==} {>>pagina-aanduiding<<}
zijn blijken van zijn oorspronkelijk en onbevooroordeeld onderzoek. Het noodlot wordt als soms afhankelijk van den Goddelijken wil en dan weder als onafhankelijk van den wil der Goden voorgesteld. Het noodlot werd door de Schikgodinnen gepersonifieerd. De Schikgodinnen zijn somtijds aan de andere Goden ondergeschikt, en werken in enkele gevallen met deze, als hun gelijken, mede; het is niet dan schijnbaar, dat zij in hare handelingen boven de overige Goden zouden verheven zijn. Hieraan voegen zich zeer gegronde opmerkingen over het onderscheid, dat er tusschen deze verdichte wezens en het noodlot, zoo als het later door de wijsgeeren uitgedacht werd, plaats vond. Vervolgens gaat de Schrijver over, na de eerdienst, die aan de Schikgodinnen gewijd werd, beschreven te hebben, tot de gevoelens omtrent de teekenen, waardoor de Goden hunne bedoelingen en de geheimen der toekomst kenbaar maakten; zoo als de vlugt en het geschreeuw der vogelen, de natuurverschijnselen, de wonder- en andere teekenen, alsmede de droomen. Eindelijk komen hier beschouwingen over het demonion van socrates, en de gevoelens der oude en van sommige der nieuwere schrijvers voor, die wel eene korte beschouwing verdienen.
‘Men zoude kunnen gelooven,’ zegt de Schrijver, ‘dat dit demonion iets vreemds was, omdat hetzelve aanleiding tot de ongerijmde beschuldiging heeft kunnen geven, dat socrates nieuwe Godheden heeft willen invoeren; maar men heeft slechts de aandacht te vestigen op de uitdrukkingen, waarvan socrates zich bediende, als hij van dit verschijnsel sprak, om overtuigd te zijn, dat het geen misverstand, maar eene kwaadwillige uitlegging was, die de oorzaak van deze beschuldiging werd. Socrates, door te zeggen, dat het demonion hem de toekomst openbaarde, duidde hierdoor niet anders aan, dan dat de Godheid, dat is te zeggen de Goden, zulks deden; en hij was er ver af om voor te geven, dat deze Godheid eene andere was, dan die zijne medeburgers aanbaden. Socrates geloofde, dat God hem teekenen gaf, waardoor hij kon weten wat hij doen of laten moest, en het schijnt, dat deze openbaringen ook betrekking op andere personen hadden.’ Dit wordt door de getuigenissen van xenophon en plato gestaafd; terwijl de gevoelens van plutarchus, maximus van Tyrus en appuleus hieromtrent, nader toegelicht en teregtgewezen wor-
{==417==} {>>pagina-aanduiding<<}
den, alsmede die van den Abt fragnier, de lille de sales en wieland, en eindelijk de Schrijver verklaart, het meest met dat van meiners, in het 3de deel zijner Vermischte Schriften voorgedragen, te kunnen overeenstemmen.
Het 38ste Hoofdstuk handelt over de denkbeelden aangaande de Goddelijke regtvaardigheid. De Goden waren wrekers van hunne eigene zaak en de miskenning en beleedigingen hun aangedaan. Deze wraak was somtijds onregtvaardig, de kinderen werden wel eens gestraft voor de misdaden, die door hunne ouders werden gepleegd, en de onschuldigen met de schuldigen gelijkelijk veroordeeld. Ook waren de Goden in sommige gevallen de oorzaak der wandaden, die de menschen bedreven. Echter hadden deze denkbeelden ook hunne voordeelige zijde; want de Goden werden ook als handhavers des regts, der billijkheid en der goede trouw, als wrekers van den meineed en beschermers der ongelukkigen, die hunne hulp inriepen, aangezien; doch het beginsel van wraak bleef in het Godsbestuur den boventoon behouden. Het regt van wedervergelding (Jus talionis) de kracht der vervloekingen, de Alastoren of wraakgeniën, de Furiën, en het verband dier vervloekingen met deze Godinnen, zoo wel als met de Alastoren, die meer dan de Furiën als kwaadgezinde geesten te beschouwen zijn, worden verder overwogen, zoo als ook hunne magt en de aan hen gewijde eerdienst wordt beschreven.
Het 39ste Hoofddeel begint met eene voorstelling der meeningen van de voortduring van het menschelijk bestaan na den dood, het dooden- of schimmenrijk, het algemeene gevoelen omtrent de ziel of de schim, in dat tijdvak nog met dat van homerus overeenkomende. Dit gevoelen was zeer verschillende van dat der wijsgeeren, die de ziel voor het verstandelijk en onsterfelijk beginsel in den mensch hielden. De schim was, volgens het volksgevoelen, op de persoon gelijkende, die zij in het doodenrijk moest voorstellen. Volgens hetzelve had zij kennis van de zaken der wereld, en oefenden de schimmen een' invloed op het lot der levenden uit. Deze volksdenkbeelden hadden eene beslissende werking op de lijkplegtigheden, die daardoor, alsmede de begraving of verbranding, als godsdienstige pligten beschouwd werden, en tevens ook als heilige verpligtingen jegens de afgestorvenen; zoodat het veronachtzamen der begraving als eene groote misdaad en als een groot ongeluk werd aange-
{==418==} {>>pagina-aanduiding<<}
zien; waarom het eene bestendige gewoonte bij de Grieken was, om na eenen veldslag de dooden van wederzijden terug te vragen, ten einde hun de laatste eer te kunnen bewijzen. In het vervolg van tijd ondergingen deze volksgevoelens en die omtrent de uitoefening der Goddelijke regtvaardigheid na den dood verschillende wijzigingen. Aangaande het oordeel der schimmen bleven echter nog vele oude vooroordeelen bestaan. Het verblijf der regtvaardigen werd buiten het rijk van pluto, op de eilanden der gelukzaligen, of in de Elyzeesche velden geplaatst. Hierna geeft de Schrijver eene uitvoerige beschouwing van het leerstuk der zielsverhuizing (metempsycosa) en van de herschepping (metamorphosa); terwijl hij dit Hoofdstuk met de beschouwing van de gevoelens omtrent den overgang der zielen naar den Hemel, en met opmerkingen aangaande de onzekerheid der meeningen en het geloof betrekkelijk den toekomstigen staat, besluit.
Men kan de vier laatste Hoofdstukken als het resumé van het geheele werk aanmerken. De Schrijver onderzoekt hierin de gevoelens der Grieken aangaande de pligten, die de Godsdienst jegens de hoogere wezens voorschreef. Er heerschte in het Grieksche Veelgodendom eene zekere gemeenzame vertrouwelijkheid tusschen de Goden en de menschen, en het onderling belang van beide was een der voornaamste doeleinden van dit Polytheïsmus. Tevens wordt onderzocht, in hoeverre men de Grieken afgodendienaars kan noemen, en de voordeelige zijden van hunne eerdienst in het licht gesteld; voornamelijk door de daarin voorkomende zuiveringen, boetedoeningen, onthoudingen; daar ook tevens, door het spoedig zeldzamer worden, en eindelijk geheel verdwijnen der menschenoffers, de mildere geest der Grieksche Volksgodsdienst, boven die van andere Natiën, kenbaar gemaakt wordt.
De Schrijver gaat vervolgens over tot het onderzoek, hoe de Grieken zelve over hunne Mythologie en hierop gegronde Godsdienst dachten, en toont de verschillende oogpunten aan, waaruit de onderscheidene stelsels van wijsbegeerte dezelve bezagen. Ten tijde der Sophisten en van socrates, begonnen twijfelarij en ongeloovigheid meer algemeen te worden; echter bleef de bijgeloovige eerbied voor de volksgodsdienst in dit tijdvak over het algemeen, zelfs bij meer verlichten, zoo als xenophon, agesilaüs en anderen,

{==419==} {>>pagina-aanduiding<<}
voortbestaan. Vooral was zulks het geval met het bijgeloof omtrent de voorteekenen en wonderen. Hiervan maakten beroemde mannen veeltijds gebruik, om op de ligtgeloovigheid van hunne tijdgenooten te kunnen werken. Dit wordt vooral met het voorbeeld van alexander den Groote gestaafd.
Overgaande tot het onderzoek van den invloed, dien de godsdienstige beschaving op de zedelijke uitoefende, wordt het nadeelige aangetoond van de denkbeelden over de natuur der Goden, over de Voorzienigheid en Goddelijke regtvaardigheid, over het toekomstige leven, over de voorzeggingen der toekomst, en die over de betrekkingen, welke tusschen de Goden en de menschen bestonden, zoo wel als die uit den aard der eerdienst zelve voortvloeiden; terwijl daarentegen wordt aangewezen al hetgeen, dat deze nadeelige werking der Godsdienst op de zedelijkheid heeft kunnen wijzigen. De voordeelige invloed der godsdienstige denkbeelden en instellingen was voornamelijk kenbaar in de betrekkingen der Grieksche Staten onderling, zoo wel in oorlog als in vrede, in de openbare spelen, die met de Godsdienst in de naauwste betrekking stonden, in den eerbied, dien men voor heilige plaatsen en toevlugtsoorden had, in het gezag, dat de Godsdienst op het burgerlijk en maatschappelijk leven, en op de handhaving der nationaliteit uitoefende, zoo wel als op het huiselijke verkeer en individueel geluk. Eene afzonderlijke beschouwing wordt aan de verdraagzaamheid der Grieken in het stuk van Godsdienst gewijd, en voorbeelden bijgebragt van veroordeeling ter zake van goddeloosheid of invoering van nieuwe Godheden, zoo wel als van veroordeeling en vervolging van heiligschennis of misdaden tegen de eerdienst gepleegd; hieruit trekt echter de Schrijver een voordeelig besluit voor de Grieksche Volksgodsdienst, en tracht dit met eenige opmerkingen over de vervolging, die antiochus epiphanes de Joden deed ondergaan, te staven. Besluitende hij zijne taak met eene voorstelling van de oorzaken der scherpe tegeningenomenheid van sommige Christelijke leeraars tegen het Grieksche Polytheïsmus, en een kort en kernachtig woord ten slotte.
Wij kunnen de verzoeking niet weêrstaan, om iets van dit slot, als blijk van den verlichten en onpartijdigen geest van den Schrijver, aan te halen.
‘De Godsdienst der Grieken miste eenen vasten grond-
{==420==} {>>pagina-aanduiding<<}
slag, maar hechtte zich, niettegenstaande zijne dwalingen, aan de beginselen van regtvaardigheid en zedelijkheid. De Goden der Grieken, zoo als die ons door de Dichters worden voorgesteld, verdienden de aanbidding zeker niet; maar het volk vereerde hen niet te min, als regeerders der menschelijke zaken en als regters van 's menschen daden. De invloed, dien de Godsdienst op het regt der volken, op de staatkundige betrekkingen, op het maatschappelijk en burgerlijk leven uitoefende, is niet te ontkennen. Indien deze invloed in tegenspraak met het beginsel van het Grieksche Veelgodendom is, en zoo men van de Goden verwachtte hetgeen zij, volgens de wijze, waarop men hen voorstelde, niet in staat waren te geven, moet men des te meer de kracht van het zedelijke gevoel bewonderen, dat aan de gebreken zelven der Godsdienst te gemoet kwam. Zoo de Grieksche Godsdienst zeer onvolmaakt was, moet men ten minste gelooven, dat dezelve aan de behoefte van hare aanhangers kon voldoen; en het is zeker, dat zij het voordeel had, om geene geestelijke magt aan de wereldlijke te kunnen tegenoverstellen, en dat zij nimmer de wereld beroerde door de overdrevene eischen van hare dienaren. De Godsdienst der Grieken heeft de ontaarding en het zedebederf niet kunnen stuiten, doch welke Godsdienst heeft dit tot nog toe kunnen doen. Maar dewijl, onder het grootste verval der zeden, de Godsdienst nimmer ophoudt haren heilzamen invloed op sommige individuen uit te oefenen, zoude het ongerijmd zijn, te loochenen, dat die der Grieken zulks ooit zoude gedaan hebben; het zoude daarenboven ongeschiedkundig en beleedigend voor de Goddelijke Voorzienigheid zijn. Wij kunnen verzekerd zijn, dat het Heidendom eene der noodzakelijke trappen geweest is, waardoor God het menschelijke geslacht tot de kennis der waarheid heeft willen brengen, en dat, als men moet aannemen, dat de oneindige liefde van den algemeenen Vader aller
stervelingen geen van zijne schepselen verwaarloost, men ook gelooven moet, dat Hij over de godsdienstige opvoeding van alle bewoners van den aardbol gewaakt heeft.
De bovenstaande opmerkingen zijn niet dan het gevolg van de zucht om een ongerijmd en onregtvaardig vooroordeel te bestrijden; voor het overige geloof ik, dat het werk, hetwelk ik kom te eindigen, genoeg bewijst, dat ik hetzelve niet geschreven heb, om als lofredenaar der Grieken op te

{==421==} {>>pagina-aanduiding<<}
treden; maar om eene onpartijdige rekenschap van de Geschiedenis hunner Zeden en Godsdienst te geven. Mijne zwakke pogingen hebben slechts gediend om eenig licht over een gedeelte van de geschiedenis der oude wereld te verspreiden, en ik ben nog te veel doordrongen van de gebreken van mijn werk, om de toegevendheid mijner lezers niet in te roepen. Gave God, dat er een onder hen ware, die op een ruimer schaal het gebouw voltooide, waarvan ik niet dan een gedeelte kon optrekken.’
Wij wenschen den verdienstelijken Schrijver geluk met het voorspoedig volbrengen van eenen arbeid, die de vrucht van eene meer dan twintigjarige studie is, en waardoor het ook aan den vreemdeling kan blijken, dat de grondige geleerdheid nog niet van den Nederlandschen bodem is geweken. Wij zouden gaarne van dezelfde hand, die met zoo veel naauwkeurigheid het Grieksche Veelgodendom in deszelfs vroegsten tijd en bloei beschreef, de Geschiedenis van den val en ondergang van hetzelve ontvangen, toen het door het licht der wijsbegeerte overschenen, door het ongeloof ondermijnd en door vreemdsoortig bijgeloof geheel ontaard, eindelijk voor de hemelsche kracht des Christendoms bezweek. Dit merkwaardig tijdvak in de geschiedenis der menschheid is nog niet volledig behandeld, zoo min in het geschrift van benjamin constant, du Polythéïsme Romain, dat hij als een vervolg op zijn werk de la Religion bestemde, als in dat van tzschirner, wiens Fall des Heidenthums door zijnen vroegtijdigen dood onvoltooid bleef. Wij besluiten met de verklaring, dat wij niemand beter in staat zouden keuren, om in de voetstappen dezer beide beroemde Schrijvers te treden, en daardoor een' waardigen tegenhanger te leveren aan het werk van gibbon, over het verval van het Romeinsche Rijk, dat, hoewel in sommige opzigten niet van éénzijdigheid vrij te pleiten, evenwel een meesterstuk blijft. Mogt de Heer van limburg brouwer hiertoe lust en opgewektheid gevoelen, aan ijver en geleerdheid ontbreekt het hem niet, en wij zouden dan een letterkundig voortbrengsel verkrijgen, waarop wij, even als op het nu voltooide, met regt roem konden dragen.


Krijgskundige Geschiedenis van den Oorlog in het Spaansche Schiereiland en in het Zuiden van Frankrijk, van

{==422==} {>>pagina-aanduiding<<}
1807-1814. (Ontleend aan het oorspronkelijke Engelsche werk van Napier.) Iste Deel. Te Maastricht, bij de Gebr. Ploem. 1842. In post 8vo. VI, 298 bl. f 2 - :

De oorlog op het Spaansche Schiereiland heeft den Franschen doen zien, wat eene Natie, door vaderlandsliefde bezield, door opgewonden geestdrift aangevuurd, verrigten kan, al worden dan ook de legers niet gekommandeerd door bekwame chefs, zoo als er maar weinigen zich in de Spaansche gelederen bevonden. Veel heeft tot het krachtig ontwikkelen van dien strijd en tot ongeloofelijke volharding bijgedragen de bijzondere geschiktheid van Spanje voor den kleinen (guerilla-) oorlog, waarvan in iedere Provincie benden ontstonden, welke zich beijverden om, onder hunne bevelhebbers, de Fransche achterblijvers af te snijden, konvooijen op te ligten, koeriers en estafetten te onderscheppen, waardoor de bevelvoerende Generaals dikwerf dagen lang onbekend bleven met den waren stand hunner troepen in andere Provinciën; terwijl deze benden daarenboven door een Engelsch hulpleger werden ondersteund.
Het werk van den Engelschen Luitenant-Kolonel napier is niet algemeen bekend, eensdeels wegens deszelfs uitvoerigheid, anderdeels wegens de kostbaarheid, door bijvoeging van kaarten en plans veroorzaakt. Het wordt echter voor het beste gehouden dat, onder de menigvuldige werken, over dien oorlog geschreven is. Er bestaat eene Fransche vertaling van onder den titel van w.f.p. napier, Histoire de la guerre dans la Péninsule et dans le midi de la France, depuis l'année 1807 jusqu'à 1814, traduit de l'anglais et enrichi de notes par Mr. Le Lieut. Gen. Comte m. dumas. De Schrijver van het Hollandsche werk noemt het geen oorspronkelijk werk en ook geene vertaling. Hij behandelt het eerste Hoofdstuk op dezelfde wijze als napier. Het standpunt, waarop de Schrijver geplaatst schijnt, de schrijvers die hij heeft kunnen naslaan om het originele werk te toetsen, geven het regt te veronderstellen, dat het zoo naauwkeurig mogelijk is; en de bedenkingen en opmerkingen, van welke hij ieder Hoofdstuk doet vergezeld gaan, getuigen van eene onpartijdige oordeelvelling over de Chefs, welke zoowel het Fransche leger als dat der Bondgenooten hebben aangevoerd. Het lag in den aard der zaak, dat de Engelsche Schrijver nog al partijdig zoude wezen voor zijne landge-
{==423==} {>>pagina-aanduiding<<}
nooten, ofschoon hij zich niet ontziet hunne gebreken op te merken.
Het voor ons liggende Deel loopt van 1807-1809, en is vervat in acht Hoofdstukken. Het I. handelt over het uitbreken van den Spaanschen opstand tot aan den terugtogt van Koning joseph naar den Ebro. II. Veldtogt van Portugal. Vervolg der krijgsgebeurtenissen in Spanje tot op de komst van napoleon. III. Van de komst van napoleon in Spanje tot aan de inscheping van het leger van moore. IV. Beleg van Saragossa en krijgsgebeurtenissen in Katalonië tot in April 1809. V. Krijgsverrigtingen der Franschen in het zuiden van Spanje en tegen Portugal tot aan de komst van wellington. VI. Veldtogt in het noorden van Portugal. Bevrijding van Galicië. Krijgsverrigtingen in Arragon. VII. Veldtogt van Talavera. VIII. Oorlog in Katalonië en verdere krijgsverrigtingen tot aan het einde van het jaar 1809.
Al wat wij hier vinden is in eenen levendigen stijl, ons geheel en al op het tooneel des oorlogs verplaatsende, geschreven, en wekt onder de lezing onze belangstelling bij voortduring op. Hier en daar komen ons, zoo wel bij de handelingen van den Franschman als van den Brit, treffende passages voor; terwijl de verrigtingen van soult in het noorden van Portugal, tot aan den opmarsch van het Engelsche leger naar den Douro, benevens zijn' terugtogt naar Galicië, een hoogstgewigtig gedeelte des werks uitmaken.
Als misschien eene minder bekende bijzonderheid van den dood van den Britschen bevelhebber john moore, die in alle opzigten een man van een uitstekend karakter schijnt geweest te zijn, diene het volgende. Moore sneuvelde in den slag van de Corunna. ‘Toen hij, door den kanonkogel getroffen, van het slagveld werd gedragen, kwam het gevest van zijn' degen in de wijdgapende wonde; men wilde den degen wegnemen, maar met bedaardheid zeide hij: Laat zijn; hij moet met mij van het slagveld gaan. In weêrwil der smartelijkste pijnen verliet hem zijne bedaardheid niet; gedurig beval hij de dragers stil te staan en zag dan met deelneming naar den loop van het gevecht. Onderrigt dat de Britten zegevierden, en tevens zijn einde voelende naderen, zeide hij tegen zijnen ouden krijgsmakker, den Kolonel anderson: “het is eene groote vreugde voor mij, te hooren dat wij de Franschen hebben geslagen; gij weet, dat ik

{==424==} {>>pagina-aanduiding<<}
altijd gewenscht heb zóó te sterven;” Even als de Claverhouse van walter scott vond moore niets schooners dan als Veldheer te sneuvelen, na eene behaalde overwinning. Alsof hij een voorgevoel had van de lasteringen, waarmede zijne vijanden hem zelfs na den dood zouden vervolgen, zeide hij, een oogenblik vóór zijn sterven: “Ik hoop, dat het Engelsche volk tevreden zal zijn; ik hoop, dat mijn land mij regt zal laten wedervaren.” Zijn lijk werd ter aarde besteld in de Citadel van de Corunna en in overhaasting begraven.’

‘No useless coffin confined his breast, 
Nor in sheet, nor in shroud we bound him; 
But he lay like a warrior taking his rest 
With his martial cloak around him.’ 


(Geen onnoodige doodkist beknelde zijne borst en wij wonden hem in geen doodlaken of lijkkleed; maar hij lag daar, gewikkeld in zijnen krijgsmantel, even als een oorlogsman die zich te slapen legt.)
‘Zoo zegt de Dichter van moore's burial (de begrafenis van moore), een overschoon gedicht, dat langen tijd aan byron is toegeschreven.’ Was de dood van moore die van een held, de edelmoedigheid van soult was die den echten krijgsman waardig: hij liet een gedenkteeken oprigten ter eere van zijn' gesneuvelden vijand.
Genoeg van den inhoud dezes werks. Die der Lezers, welke iets zouden wenschen te weten van de redenen, die de Schrijver voor zijne spelling opgeeft, verwijzen wij, om niet te breedvoerig te worden, naar het voorberigt. De Schrijver moge in die spelling meer die van onzen bilderdijk zijn toegedaan: bij liefde voor onze schoone moedertaal mag men toch geene groote mate van onverschilligheid aangaande de spelling der woorden aan den dag leggen; hierdoor treffen wij eene onaangename ongelijkvormigheid in de spelling en in het gebruik der naamvallen aan; en wij zouden eene geheele bladzijde kunnen vullen met aanwijzing derzelve. De Lezer zie slechts bl. 114 en 115, waar het aangehaalde van moore's dood voorkomt: Wij hebben al de misstellingen in onze citatie veranderd. Taal en correctie, met één woord, zijn slecht.
Wij ontvangen hier een overzigt van eenen der gedenkwaardigste oorlogen, door napoleon's heerschzucht aange-
{==425==} {>>pagina-aanduiding<<}
vangen en gevoerd, maar tevens van de krachtontwikkeling eener Natie, die tegen den werelddwinger eenen strijd op leven en dood begon en volhield. Betreurenswaardig dat Spanje's heldenzonen door eene verdeeldheid thans zijn vaneengereten, die hun land tot het droevigste tooneel van partijzucht, overdreven vrijheidzucht, van weifelende zwakheid, van karakterloosheid maakt. Wreedheid en onverzoenlijke wraakzucht leiden nog de handelingen en daden van derzelver bewindvoerders; en daar hier vurige gehechtheid aan de Godsdienst en ginds eene Republikeinsche gelijkheid hare rollen willen spelen, gaat het vertrouwen overal verloren; terwijl deze partijwoede bestanddeelen doet ontstaan, die Spanje op deszelfs grondvesten van welvaren en bloei moeten schokken, en alomme voor handel, landbouw en fabrijken den jammerlijksten toestand openen. Mogten orde, eenheid en vastheid van beginselen bij het burgerlijke bestuur nog eenmaal voor dat schoone land het goede doen geboren worden!







Ontwerpen van Strafwetten en Regtspleging voor het Krijgsvolk te lande en te water, vervaardigd onder de regering van Koning Lodewijk Napoleon. Uitgegeven door Mr. G.W. Vreede, Hoogleeraar in de Regten te Utrecht. Iste Stuk, inhoudende het Rapport der Commissie van Militaire Wetgeving, gedagteekend 8 April (8 Julij) 1807, en het daarbij ingediend Crimineel Wetboek en Reglement van Krijgstucht voor het Krijgsvolk van het Koningrijk Holland (te water en) te lande. Te Utrecht, bij N. van der Monde. 1842. In gr. 8vo. XXIV en 190 bl. f 2-10.

Het gebrekkige der thans bestaande afzonderlijke militaire wetgeving hier te lande is algemeen erkend. Een nieuw Wetboek van krijgstucht voor de gewapende magt te water en te lande wordt reikhalzend te gemoet gezien; maar welkom moet dan ook alles wezen, wat tot bouwstof dienen kan, om tot verbetering der tegenwoordige wetgeving op dat punt te geraken. Voor hen, die hunne inzigten daaromtrent openbaar willen maken, is het zeer nuttig, bekend te zijn met hetgene reeds onder Koning lodewijk was voorbereid, ofschoon het, ten gevolge van het kortstondige van zijn

{==426==} {>>pagina-aanduiding<<}
bestuur, niet in werking gekomen is. Wij verheugen ons daarom, dat Prof. vreede zich de moeite heeft getroost, de stukken te verzamelen en met eene Voorrede te verrijken, welke wij thans als eerste deel van zijn werk aankondigen, en waarvan wij hopen het vervolg weldra te ontvangen. Bij de beoordeeling van dien vroeger verrigten arbeid door een aantal kundige, verdienstelijke en beroemde mannen van dien tijd vergete men echter niet, dat het leger toen bijna geheel uit vreemdelingen, en wel uit zoodanigen, die aan eene vrij willekeurige behandeling gewoon waren, bestond; terwijl daarentegen de krijgsmagt van den Staat tegenwoordig, over het geheel genomen, uit Nederlanders is zamengesteld. Billijk mag men dus eene nog mildere wetgeving verwachten, dan waarvoor men in lodewijk's tijd het leger rijp kon keuren. En echter in dien tijd waren de slagen, hetzij als maatregel van krijgstucht, hetzij als straf, verworpen. Wij zijn dus na 1813 niet vooruitgegaan. Men vergelijke den catalogus der straffen in:
Crimineel Wetboek voor het Krijgsvolk te Lande (8 Julij 1807.)	Crimineel Wetboek voor het Krijgsvolk te Lande (15 Maart 1815.)
Tweede kapittel. Art. 11.	Art. 26.

De Militaire straffen zijn de volgende, als:

1o.De straffe des doods.

2o.Die van gevangenis of confinement.

3o.Die van cassatie.

4o.Die van arrest of detentie.

	De straffen, bij dit Wetboek als Militaire straffen vastgesteld, zijn:

1o.De straf des doods met den kogel.

2o.De kruiwagen (eigenlijk eene galeiboevenstraf, die wordt uitgesproken, maar in 't wezen der zaak nooit ten uitvoer gelegd, derhalve stellig af te schaffen.)

3o.De cassatie.

4o.De slagen met het wegjagen uit de dienst als een' eerloozen schelm.

5o.De slagen met het afnemen der kokarde en arrest of detentie.


(En in Art. 14 ontslag en suspensie.)	


{==427==} {>>pagina-aanduiding<<}

	
6o.De slagen met het afnemen der kokarde.

7o.De slagen met arrest of detentie.

8o.De slagen.

9o.Het arrest of dententie.



Daar bij de Publicatie van 11 Dec. 1813 voor de andere ingezetenen de geeselstraf, en bij het Militaire Wetboek van 15 Maart 1815, voor de krijgslieden, met vijf variatiën, de slagen zijn ingevoerd, zou men wel mogen vragen, of na den opstand tegen napoleon de Nederlanders zoo onhandelbaar zijn geworden, dat men voor militairen de rietslagen, en voor burgers de geeselroeden, onder de middelen van strafoefening niet meer missen kon!






Gedenkschrift der oprigting van het Standbeeld voor M.A. de Ruyter, plegtig ontbloot te Vlissingen, den 15 Augustus 1841. Door de Commissie tot de oprigting. Met gesteendrukten Titel, Vignet en Platen. Te Vlissingen, bij P.C. Verhoeff. 1842. In gr. 8vo. XXXII en 217 bl. f 3-75.

De Commissie, belast met de werkzaamheden ter oprigting van het Standbeeld voor de ruyter, heeft geene gemakkelijke taak ter volvoering gehad. Alle soortgelijke ondernemingen stuiten onophoudelijk op onverwachte moeijelijkheden, die slechts door geduld en volharding zijn uit den weg te ruimen, en niet altijd mag het ook der ijverigste werkzaamheid gebeuren, de zaak tot zulk een gewenscht einde te brengen, als de Vlissingsche Commissie heeft mogen aanschouwen.
Zij legt in dit Gedenkschrift rekening af van hare verrigtingen, en heeft in eenen bundel alles verzameld, wat op de geheele zaak betrekking heeft. Eene eigenlijke beoordeeling van dit boek te geven, komt weinig te pas, en den lezer zal het genoeg zijn, wanneer wij een kort verslag mededeelen van datgene, wat hij hier vinden kan. In het algemeen mogen wij vooraf laten gaan, dat de Commissie ook in het schrijven van dit Gedenkschrift zich uitstekend van hare taak heeft gekweten, en dat het verslag, door haar

{==428==} {>>pagina-aanduiding<<}
gegeven, in goeden stijl gesteld is en zich met genoegen en belangstelling laat lezen. Het bevat de geschiedenis van het geheele plan. In de eerste afdeeling vindt men de aanleiding tot hetzelve en de voorbereidende middelen, om tot de uitvoering te geraken. Het is bekend, dat het Vlissingsche departement der Maatschappij: Tot Nut van 't Algemeen het voorstel van een paar van deszelfs leden, om pogingen te doen ter oprigting van een gedenkteeken voor de ruyter, met algemeenen bijval ontving. Ongelukkig was het tijdstip, waarop de terstond benoemde Commissie hare werkzaamheden moest beginnen. Het jaar 1830 was te rampspoedig, dan dat er met eenige vrucht tot het ondernemen van soortgelijke plannen kon gearbeid worden, en verwonderen kan het ons niet, dat eerst in 1836 eenig verslag van voorloopige werkzaamheden te geven was. Dit verslag was van dien aard, dat men overging tot het in 't werk stellen van pogingen, om de vereischte gelden bijeen te brengen, eerst onder de leden van de Maatschappij, wier afdeeling het eerste plan had geopperd, later in het algemeen door uitnoodiging tot bijdragen aan alle landgenooten. Men vond zich in zijne verwachting niet bedrogen, en mogt zich weldra in genoegzame ondersteuning verheugen, om dadelijk te kunnen overgaan tot de werkzaamheden ter oprigting zelve van het gewenschte Standbeeld.
Wat de Commissie te dien opzigte gedaan heeft, het beginsel, vanwaar zij is uitgegaan, dat het gedenkteeken voor de ruyter ook een gedenkteeken van nationale kunst behoorde te zijn, de wijze, waarop zij gehandeld heeft bij de moeijelijkheden, waarmede zij had te strijden, en de gelukkige uitslag, waarmede hare pogingen ten slotte bekroond zijn, dat alles wordt hier vermeld, en kan niet anders dan de goedkeuring wegdragen van allen, die in de vereering van onzen grooten Zeeheld eenig belang stellen. Ieder, die het standbeeld gezien heeft, door den bekwamen royer vervaardigd, erkent de schoonheid en gepastheid van dit gedenkstuk, als eene waardige hulde, den grooten man toegebragt. Dank zij der Commissie, die met zoo veel zorg en belangeloozen ijver alles heeft voorbereid voor de plegtige feestviering, waarbij het Standbeeld eindelijk werd ontbloot!
In de derde afdeeling vinden wij eene uitvoerige beschrijving van die feestviering zelve. Zij was eene echt vader-
{==429==} {>>pagina-aanduiding<<}
landsche feestviering, en zal in de herinnering van allen, die haar mogten bijwonen, lange blijven leven.
Onder de bijlagen vinden wij de Redevoering van den Hoogleeraar des amorie van der hoeven, waarover vroeger in dit Tijdschrift is gesproken, en op welke wij dus niet terugkomen. De Cantate, bij die gelegenheid gezongen, laat, dunkt ons, nog al een en ander te wenschen over, b.v. regels als deze:

Omkranst het beeld met eeuwig groene palmen 
En bloemen der onsterflijkheid. 


of:

Door 't heil van 't vaderland beloond, 
Droop 's vijands bloed slechts van zijn wapen. 


Hartelijk gemeend is de toespraak bij de ontblooting van het Standbeeld; maar het was eene ondankbare taak, om na de rede van Prof. van der hoeven te moeten spreken.
Het boekdeel is met platen versierd, en die van de Medaille, te dezer gelegenheid geslagen, en van het Standbeeld zelf zijn voortreffelijk. Het geheel is een waardig Gedenkschrift dezer vaderlandsche onderneming.





Engelin! vergeet mij niet. Luimige en ernstige Muze, door L. Schipper. Te Dordrecht, bij H. Lagerwey. 1842. In post. 8vo. XII en 182 bl. f 1-25.

De vreemdklinkende, in eene fantastische, niet onaardig geteekende lijst vervatte titel van dit bevallig uitgevoerd boeksken wordt in het Voorberigt verklaard. Het eerste dichtstukje, hetwelk, na eene Opdragt aan de stad Zalt-Bommel, in het bundeltje voorkomt, draagt namelijk hetzelfde opschrift, en behelst eene bede aan des Dichters Muze, dat ze hem niet verlate, en een' wensch tevens, dat hare toonen het Publiek niet ongevallig mogen zijn. Op raad van een' vriend, - voor wiens rekening wij de juistheid daarvan willen laten, - werd dit opschrift nu tot titel van het geheel genomen, en de luimige en ernstige Muze van den Heer schipper is dus de Engelin, wie hij bidt hem niet te verlaten of te vergeten. Volgens zijne eigene getuigenis, gingen odes, leer- noch heldendichten deze Muze ooit vlug

{==430==} {>>pagina-aanduiding<<}
van de hand; en zij handelde dus, naar het oordeel van Ref., zeer verstandig, zich daarmede niet vruchteloos te vermoeijen. Het door haar gekozen genre heeft ook zijne verdienste. Een zeventigtal hier verzamelde kleine stukjes getuigt van opgeruimden zin, luimig en schuldeloos spelend vernuft, teeder gevoel, echte levenswijsheid, en, waar het pas geeft, van heldere godsdienstige denkwijze. Door bijna allen speelt, als ware het, iets kinderlijks, dat het onbedorven gemoed behagen en verkwikken zal, hetzij de Dichter ernstig of boertig is, en hetwelk slechts hier en daar in uitdrukkingen vervalt, die eenigermate de grenzen van het kinderachtige en platte naderen. De gestadige afwisseling van onderwerp, toon en dichtmaat zal bovendien aan vele lezers, en niet het minst aan vele lezeressen behagen, en om al deze redenen durven wij het niet dure en nette boeksken met ruimte aanbevelen. Eene gestrenge kritiek op rangschikking of woordenkeus komt hier vooral niet te pas, te minder, daar de Auteur zelf zijne Gedichtjes voor niet meer gehouden wil hebben dan ze zijn. Van de ernstige stukjes troffen en behaagden Kleant, de Ontaarde Kinderen, de onderworpen Moeder, de wuftheid der Lippen, de Naam en het Verbod, Ref. het meest; terwijl hij uit de meer luimige aan Mijn Meisje, de Collectant en de Winter de voorkeur schenken zou. Ook Zuinigheid is een lief stukje, hetwelk, gelijk mede sommige der overigen, geen ongeschikt volksliedje zou wezen.





Tafereelen, Fragmenten en Aanteekeningen uit de ondervinding van eenen Dorpspredikant, ter verspreiding van waarheid, bevordering van zedelijkheid en menschengeluk, voor goede en gevoelige harten; door J.J. Bange, Evang. Luth. Predikant te Sappemeer. Te Groningen, bij J. Oomkens. 1842. In 8vo. 207 bl. f 1-50.


Stil leven. Tooneelen uit het Leven van een Duitsch Dorpspredikant. Uit het Hoogduitsch. Te Haarlem, bij de Wed. A. Loosjes, Pz. 1841. In gr. 8vo. 152 bl. f 1-50.

Titel en inhoud van deze beide werkjes hebben zoo vele overeenkomst, dat ze gevoegelijk te zamen kunnen worden aangekondigd. Het eene is oorspronkelijk; het andere ver-
{==431==} {>>pagina-aanduiding<<}
taald. Beide behelzen kleine verhaaltjes, vertoogjes, tafereelen, of hoe men ze noemen mag. Gelijk de Duitscher zijnen titel korter gesteld heeft, dan de Nederlander, die daarin zeer wijdloopig is, zoo is de laatste ook in den inhoud breedvoeriger. Van zijn oogmerk zegt de Eerw. bange: ‘Menigvuldige verkeerde begrippen, die eenen schadelijken invloed te weeg brengen, aan te toonen, en alzoo derzelver nadeelige uitwerkselen weg te nemen, de onschuld te waarschuwen tegen de menigvuldige gevaren, welke haar bedreigen en voor altijd van zielevrede en geluk berooven kunnen, haar door ernstige taal te wapenen tegen de vernieling van haar geluk, en haar alzoo tot het voortdurend genot van zielsrust in staat te stellen - ook den reeds gevallene op den weg der deugd terug te roepen, en tot vergoeding en herstelling van het gedane kwaad op te wekken.’ Wie zal dit doel niet toejuichen? In hoeverre nu de 23 hier voorkomende stukjes daaraan beantwoorden - ja, het eene is belangrijker dan het andere; maar, wat ook niet onbelangrijke ontmoetingen zijn in het herderlijke leven van den Evangeliedienaar, wat in de huisbezoekingen en gesprekken met gemeenteleden voorkomt, dat is niet alles belangrijk voor het publiek, en verscheidene stukjes konden zonder schade ongedrukt zijn gebleven. Over het geheel echter is dit werkje zeer geschikt voor Nuts-bibliotheken en dergelijke.
In levendigheid van schildering en handeling is de Duitsche Dorpspredikant zijnen Nederlandschen Ambtgenoot vooruit; maar het boekje is Duitsch van top tot teen. Men leest hier van eenen Predikant, die vóór het Avondmaal de biecht afneemt, aan de huizen zijner gemeenteleden den Doop gaat bedienen, van altaarkaarsen enz. Daarom hadden wij, schoon anders, als gezegd, de voorstelling innemend en onderhoudend is, het werkje liever onvertaald gelaten.


Maria, of Raadgevingen aan Moeders, om hare Kinderen naar ligchaam en geest behoorlijk op te voeden. Vrij bewerkt naar een door den Opvoedingsraad van Zurich met den eersten prijs bekroond Prijsschrift. Te Doesborgh, bij Kets en Lambrechts. 1842. In gr. 8vo. 271 bl. f 2-40.

Dit werkje verdient ruime aanprijzing aan alle moeders,

{==432==} {>>pagina-aanduiding<<}
die het wezenlijk heil en eene verstandige opvoeding harer kinderen bedoelen. - Maar dat wil immers elke regtgeaarde moeder? - O! de kloof is dikwijls wijd tusschen het willen en het doen. Er zijn moeders, die het werk der opvoeding van haar kroost aan dienstboden overlaten, en zelve zeldzaam de kinderkamer bezoeken; dat zijn Mama's, die te veel tijd noodig hebben voor kleeden en kappen, en diners en speelpartijen, en bals en concerten, dan dat meer dan een oogenblikje voor de kinderen zou kunnen overschieten. Zulke moeders, indien men ze dien eerwaardigen naam geven mag, zullen dit boek niet lezen; daarover dus genoeg. Er zijn ook moeders, wie de zorg voor de ligchamelijke en zedelijke vorming van hare kinderen ernstig ter harte gaat, maar die meenen, dat dit werk niet zoo heel veel tijd en moeite behoeft te kosten, of liever, dat men er andere bezigheden toch vooral niet om verzuimen moet. ‘Ik kan toch geen twee, drie uren van mijn werk (dat is in dezen zin doorgaans het inmaken van groente of het doen eener kamer) scheiden, om een hoofdig kind te buigen;’ dit hebben wij meermalen hooren zeggen. Zulke moeders kunnen veel uit dit boek leeren. Zij zullen zien, dat, wanneer eene moeder alles voor hare kinderen zijn zal, niet de tijd, die er van boenen en opredderen en keuken en kelder overschiet, aan het kroost moet worden gewijd, maar wat het zwaarste is ook het zwaarste moet wegen. Er zijn, nog eens, moeders, die het goed, al te goed met hare kinderen meenen, maar - het gewone moedergebrek - te toegevend zijn. Niet, dat zij haar kroost niet wel eens bestraffen; maar somtijds schijnt haar het vergrijp te gering, zonder dat men genoeg let op de gemoedsneiging, die het verraadt; somtijds is het: ‘men kan ook niet altijd op de kinderen hakken;’ somtijds: ‘zie eens naar de kinderen van die en die; ik wil dan toch niet weten, dat de mijne zooveel stouter zijn;’ op een ander' tijd
wordt het ijverigst begin, b.v. van het dwingen tegen te gaan, ten halve gestaakt, uit gemakzucht, of omdat men ‘niet alles op eens vordert,’ of omdat men onbedachtelijk iets geweigerd heeft, dat men naderhand begrijpt wel te kunnen inschikken, en nu, verkeerd genoeg, ook gaat inschikken, - en wat dies nog zooveel meer zij, dat er gemakkelijk vellen over volgeschreven konden worden. Zulke moeders kunnen veel, zeer veel van deze Maria leeren. Misschien zullen zij zeggen: ‘Ja, dit is nu allemaal

{==433==} {>>pagina-aanduiding<<}
heel mooi in een boek, maar in het werkelijke leven kan men het zoo volmaakt niet krijgen; kortom, die Maria is een ideaal; zóó kan het niet.’ - Gij hebt gelijk, goede moeder; maar het vooruitzigt van alles niet te kunnen mag u niet moedeloos maken en terughouden. Zoo is het met elken pligt; zoo is het ook met de zedeleer van het Christendom. Volkomen aan hare eischen beantwoorden kan niemand, maar dat ontslaat van geene aanhoudende pogingen. - ‘Maar er is nog al wat in, waarmede ik het niet geheel eens ben.’ - Dat behoeft ook niet; er zal toch veel in zijn, dat u kan nuttig wezen. - ‘Maar het werkje is van buitenslands, en iedere natie heeft hare eigene behoeften, zeden, landaard, luchtgestel enz.’ - Het is zoo; maar de Vertaler heeft het oorspronkelijke, waar dat noodig was, gehollandiseerd. - ‘Er is reeds zooveel en zooveel goeds over dit onderwerp geschreven.’ - Welnu, gebruik, wat u best aanstaat. - ‘Elk kind moet anders behandeld worden; men kan geene algemeene regelen voorschrijven.’ - O ja, mits uw oordeel..... ‘Dus meent gij, dit boek niet slaafsch volgen, maar....’ Juist geraden, zorgdragende moeder! wij willen u alleen iets aanprijzen, waarin gij wenken genoeg vinden kunt, die uw gezond oordeel en uwe kennis van uw kroost zelve kan toepassen, en zulk een boek is geen kookboek, welks recepten men letterlijk volgt.


Annette de St. Morin. Een Verhaal uit den tijd van Lodewijk XV. Door G.P.R. James. II Deelen. Te Haarlem, bij A.C. Kruseman. 1842. In gr. 8vo. 713 bl. f 7-20.

De spoed, waarmede james zijne romans elkander doet opvolgen, getuigt van eene groote vruchtbaarheid, maar bewijst ook, dat zij in den smaak van het Engelsche publiek vallen. Ook onder ons schijnen zijne werken niet weinig bijval te vinden, zoo men oordeelen mag naar de gretigheid, waarmede zij vertaald worden. Rec. heeft niet alle romans van den Engelschen Schrijver gelezen, maar erkent gaarne, dat hij sommige van de voortbrengselen zijner pen onder de beste stukken rekent, die in den laatsten tijd zijn vertaald. Opmerkelijk komt hem vooral ook voor de verscheidenheid, die hij aan zijne romans weet te geven, waar-
{==434==} {>>pagina-aanduiding<<}
door hij niet alleen van onderwerp, maar daarmede tevens als 't ware van toon, trant en stijl verandert. Rec. maakte deze opmerking vooral, toen hij kort na elkander Annette de St. Morin, de Jacobijnen van de veertiende Eeuw, en Morley Ernstein had gelezen, welke alle drie zoodanig van elkander verschillen, dat men ze naauwelijks aan denzelfden Schrijver zou toekennen. Alle drie zijn daarbij in hunne soort onder de betere romans te rekenen, wier lezing men zich niet zal beklagen.
Het is bekend, dat james vooral den historischen roman zich ter bewerking heeft voorgesteld, en dat verscheidene van zijne stukken bepaaldelijk tot dat genre behooren. Geheel is dat niet toepasselijk op het boek, hetwelk wij nu aankondigen. Het doel van den Schrijver is daar blijkbaar niet geweest, om den tijd te schilderen, waarin hij zijne verdichte personen plaatst. Annette en haar pleegvader, de laatste vooral niet het minste, zijn het, om wie het boek is geschreven. Van de eene zijde de ontwikkeling van een vrouwelijk karakter, gevormd door de opvoeding van eenen man als de Abbé de castelnau, van de andere zijde de schildering van dien Abbé zelven en van den invloed, dien de opvoeding van het meisje heeft op een karakter als het zijne, dat is het groote doel, hetwelk de Schrijver zich heeft voorgesteld. Voor zijn doel had hij het noodig, zijn verhaal te plaatsen in het tijdvak van de regering van lodewijk XV, en is alzoo met dezen eigenlijk gezegd huiselijken roman toch ook weder eenigzins op zijn gewoon gebied gekomen. Hij heeft daarbij echter het bijzondere oogmerk van zijn verhaal niet uit het oog verloren, en het historische slechts in zooverre gebruikt, als hij het daarvoor noodig had. Zoo wij dan hier lodewijk XV en zijnen Minister, den bekwamen Hertog de choiseul, ten tooneele zien voeren, het is niet om ons in de staatkunde van dien tijd te verdiepen. Het geheele boek gaat buiten deze om, ten zij men het stelsel van policie van die dagen in Frankrijk tot de staatkunde wilde rekenen. Deze alle geheimen doordringende magt speelt ook hier eene groote rol.
Het verhaal is boeijend geschreven en houdt ten einde toe de belangstelling gaande. De Abt, later Graaf de castelnau, is vooral fraai geteekend, en schoon zijn uiteinde wel wat heel abrupt wordt ingevoerd, gelooven wij toch, dat het juist gezien is, dat de consequentie in zijn karakter

{==435==} {>>pagina-aanduiding<<}
moeijelijk zou te bewaren geweest zijn, indien hij niet bij het einde van den roman ware gestorven, en degene, die zijnen dood veroorzaakt, is als de deus ex machina, die den dichter tijdig te hulp komt.
Wij hebben het boek dus met genoegen gelezen, en twijfelen niet, of het zal in onze leesgezelschappen en bij ons romanlezend publiek den verdienden bijval vinden, dien wij het gaarne toewenschen. Druk en uitvoering zijn goed, en op eenige onnaauwkeurigheden in de correctie willen wij geene bijzondere aanmerking maken, dan om uitgever en vertaler tot zorgvuldigheid in dit opzigt voor het vervolg aan te sporen.





Het Testament, oorspronkelijke Roman door J. de Vries, Schrijver van Eduard Westburg, de Bloem van Antwerpen, De Atheïst, Achttien Eeuwen, enz. Te Leyden, bij Schreuder en van Baak. 1843. In gr. 8vo. 330 bl. f 3-25.

Aanvankelijk verwonderde het ons, dat de Schrijver van vier op den titel genoemde werken, behalve de welligt lange reeks, die door het veelbeteekenende enz. kan bedoeld worden, nog niet ook het woord, Ridder van den een' of anderen Leeuw of Adelaar, of Lid van een of ander Instituut, of provinciaal, of letterkundig Genootschap, bij den reeds weidschen titel Schrijver van Eduard Westburg enz. enz., had te voegen. Zou de man ook, uit te ver gedrevene zedigheid, de vermelding van zoodanige onderscheiding achterwege laten? Of zouden zijne bekwaamheden zoo weinig op den regten prijs gewaardeerd worden? De Schrijver lost zelf dit raadsel op. Hij beweert wel, dat Al de werken, die hij tot hiertoe uitgaf, N.B. Eduard Westburg en consorten, met genoegen gelezen werden. Het bewijs, door hem voor deze bewering aangevoerd, is, dat hij nimmer (de Schrijver verwart altijd nimmer met nooit) gehoord heeft, dat men zijne werken langdradig of vervelend vond. Hij rangschikt echter zelf zijne werken onder het middelmatige, en bekent, dat zijne romans nooit ‘eclat hebben gemaakt.’ Zeer naïf is ook des Schrijvers betuiging: ‘Misschien zou ook mijne pen in staat zijn betere vruchten op te leveren, indien ik mij hiertoe wilde inspannen; maar dan zoude het roman-
{==436==} {>>pagina-aanduiding<<}
schrijven geene uitspanning voor mij meer zijn. Vandaar, dat alles, wat ik schrijf, los en vlug op het papier geworpen is; dat men ze niet meer dan eenmaal moet lezen, niet wikken en wegen,’ enz. Door dit een en ander te verklaren, wil de Schrijver ‘de critiek ten minste eenigzins ontwapenen.’ Indien dit zoo is, dan overtreft, wat ons aangaat, de uitslag zijne verwachting, dewijl wij gevoelen, dat alle kritiek hier even als paarlen voor de zwijnen geworpen
zou zijn. Indien de Schrijver meer achting had voor het beschaafd publiek, dan hij aan den dag legt, door zijne onbekookte voortbrengselen hetzelve aan te bieden, dan zouden wij hem aanmoedigen, door te verklaren, dat hij hier en daar blijken geeft van genoegzamen aanleg, om in dit vak iets beters te leveren. Maar zoodanig eene aanmoediging heeft de man niet noodig, om de reeks van zijne werken te vergrooten. Wie zal kunnen nalaten zich over des Schrijvers smaak te verwonderen, die hem een meisje, hetwelk hij als een ideaal van schoonheid roemt, aldus hoort beschrijven: ‘Haar schoon gevormd neusje was te klein, en haar mond, vooral wanneer zij lachte, en zulks was schier altijd het geval, eenigzins te groot. Hare spraak was eenigzins lispend en de uitspraak der letter r had iets onbeschrijfelijks, wanneer dezelve over hare lippen kwam?’ Ook wederlegt de Schrijver de beschuldiging niet, dat het door hem hier geleverde verhaal onwaarschijnlijk is; integendeel, hij erkent derzelver gegrondheid, door te beweren, dat, indien ook al dit verhaal ‘te wonderlijk is om geloofbaar te zijn,’ hetgeen verhaald wordt evenwel mogelyk is. Zoo zouden ook wij het niet voor geloofbaar houden, dat een jeugdig mensch, die zooveel op zijn eigen werk aan te merken heeft, als de Schrijver van dezen Roman, dit werk in het licht zou durven geven; dat dit echter mogelijk is, bewijst de uitgave van dit verhaal. Ten slotte nog eene der aardigheden, die ons hier aangeboden worden:
‘Non semper arcem tendet appollo,’ zegt adeopus.
Wij zijn buiten staat, dit Latijn voor onze met die taal niet bekende lezers over te zetten; het is onvertaalbaar.






{==437==} {>>pagina-aanduiding<<}

Boekbeschouwing.

Geschiedenis der zedelijke en godsdienstige beschaving van het hedendaagsch Europa. Door W.A. van Hengel. IIIde Deel. Te Zaltbommel, bij J. Noman en Zoon. 1841. In gr. 8vo. f 4-80.

Na vijf jaren toevens ziet eindelijk het derde Deel dezer Geschiedenis het licht. Mogen wij de waarde van een werk berekenen naar het aantal jaren, dat er gedurende deszelfs bearbeiding verloopt, dan zou voorzeker het onderhavige boven allen lof verheven wezen. Doch die eenigzins billijk denkt, zal de redenen van het uitstel billijken, die de beroemde Schrijver ons in de voorrede dezes Deels doet vernemen. Over het uitstel zelf mogen wij ons niet te zeer beklagen, zoo slechts hetgeen wij ontvangen het wachten beloont. En dat dit hier werkelijk in vele opzigten het geval is, moge uit onze aankondigende beoordeeling blijken.
Over het plan van het geheel, en de wijze, waarop de Hoogleeraar het tot dusverre getracht had te volvoeren, is bij de aankondiging der beide vorige Deelen in dit Tijdschrift gesproken. (*) In het vorige Deel is de geschiedenis der beschaving voorgesteld in dien staat van kindschheid, waarin zij verkeerd heeft van den val der Romeinsche heerschappij tot den tijd der kruistogten toe. Thans wordt de draad weder opgevat, en tot aan het begin der 14de eeuw wordt de taak voortgezet. De overgang der zedelijke en godsdienstige beschaving in Europa van kindschheid tot jongelingschap, het tijdperk harer voorbereiding, om in vervolg van tijd meer aan den trap der volwassenheid te naderen, zietdaar het hoofddenkbeeld, dat in dit derde Deel zal voorgedragen worden. In twee Hoofdstukken wordt het ontwikkeld. Het eerste beschrijft Europa's vol-
{==438==} {>>pagina-aanduiding<<}
ken onder het bestuur der Roomsche kerk, of de voogdijschap over hen, door die kerk, bijzonder door de Pausen, ter hunne opvoeding geoefend. Het tweede behandelt Europa's volken, onderling ter kruisvaart vereenigd, of hun' overgang uit de kindschheid tot de jongelingschap.
Het eerste Hoofdstuk begint met eerst den aard en de natuur der Roomsche kerk te beschrijven, bepaaldelijk haar wezen, grondbeginsel en karakter, voor zoover namelijk een en ander in de geschiedenis der beschaving noodig is. Bij het eerste wijst de Schrijver aan, dat het ligchaam der kerkelijken zoodanig is zamengesteld geweest, als het meest geschikt was, om in dien tijd Europa zedelijk en godsdienstig te vormen. Kinderen toch behoeven praal en schijnvertooning, en zou de beschaving gelukkig voortgaan, er moest een middelpunt zijn, en dit bood Rome aan. Bij het tweede wordt betoogd, dat de bevordering van zedelijkheid en Godsdienst altijd het grondbeginsel der Roomsche kerk was, vóór de dagen harer diepste verbastering, (Is hier de onderscheiding tusschen beginsel en doel juist uiteengehouden?) een grondbeginsel, dat steeds in de maatschappij werkte, schoon niet altijd op de voortreffelijkste wijze. Als karakter der Roomsche kerk wordt eindelijk dat der onveranderlijkheid (het stationaire, zouden wij zeggen) opgegeven. Met dit laatste ontkent natuurlijk de Schrijver niet het groote onderscheid, dat er tusschen de Roomsche kerk van vroegere en van latere eeuwen heeft plaats gehad. Integendeel beschouwt hij haar hier in drie verschillende tijdperken, die harer wording, uitbreiding en overheersching, in het eerste waarvan zij zich aan den Staat onderwierp, in het tweede zich van den Staat ontsloeg, in het derde zich boven den Staat verhief. Het overzigt dezer twee eerstgenoemde tijdperken maakt den inhoud uit van het tweede deel dezes Hoofdstuks. Het loopt door tot aan de kerkvergadering van Sutri, en omvat dus een aantal van ruim 1000 jaren. Opzettelijk wordt hier aangewezen, dat het
karakter der Roomsche kerk in dit tijdperk geheel overeenkwam met Europa's behoefte aan zedelijke en godsdienstige bescha-
{==439==} {>>pagina-aanduiding<<}
ving. Daartoe wordt gelet op hare betrekking tot het staatkundig en regterlijk bestuur der maatschappij, op hare geestelijke heerschappij over de haar aanhoorige Christenheid, en hare werking op de van haar verwijderde volken. - Het derde deel eindelijk beschouwt de kerk in het tijdperk van haren grootsten luister, en loopt door tot op den tijd van bonifacius VIII. - Hoogstbelangrijk is vooral in dit gedeelte het onpartijdig en grondig oordeel, dat over Paus hildebrand wordt geveld, de aanwijzing der oorzaken van de stijgende magt der Pausen na zijnen dood, en de oplossing der bedenking, of de Voorzienigheid niet liever de Hierarchie had moeten stuiten in hare pogingen ter overheersching van kerk en Staat? Bij de beschouwing van innocentius III hadden wij nog wel wat sterker tegenspraak gewenscht van de eenzijdige beschouwing dezes kerkvoogds, in het werk van den (Crupto-Catholijk?) hurter geleverd, en welligt had de aanwijzing, dat de Hierarchie, hoewel zij nu a posteriori blijkt veel goeds te hebben uitgewerkt, echter niet absoluut, maar relatief noodzakelijk, en, indien ook dit laatste, altijd een noodzakelijk kwaad is geweest, hier meer op den voorgrond kunnen staan. De reden overigens, waarom deze periode niet met 1073, maar met de kerkvergadering van Sutri is aangevangen, meenen wij, na rijp beraad, te moeten goedkeuren.
In het tweede Hoofdstuk, de kruistogten behandelende, worden eerst de oogpunten aangewezen, waaruit deze ondernemingen, naar des Schrijvers meening, beschouwd moeten worden. Van hengel heeft hier vooral, behalve den arbeid van van kampen, regenbogen, michaud en anderen, wilken's Geschichte der Kreuzzüge, tot leiddraad gekozen, zonder daarom den pligt van zelfstandig onderzoek der bronnen geheel te vergeten. Hier wordt dan over de aanleiding, de verdeeling, de merkwaardigheid, het doel der kruistogten het noodzakelijkste herinnerd. De kruistogten worden hier niet opzettelijk aan het volkenregt en aan de beginselen der Christelijke menschen- min gestoetst, doch des te nadrukkelijker de bewering van

{==440==} {>>pagina-aanduiding<<}
hen wederlegd, die in deze ondernemingen niets dan eene uitspatting van menschelijke dwaasheid en dweepzucht zagen. De beschuldigingen, tegen de kruisvaarders ingebragt, bepaaldelijk die, welke ontleend zijn uit hun gedrag jegens Grieken en Muhammedanen, hunne verdeeldheid onder elkander, en hunne losbandigheid van zeden, worden wel niet ontkend, maar toch in een meer verschoonend daglicht geplaatst. En al ware ook de wijze, waarop de kruistogten ten uitvoer werden gebragt, nog veel afkeurenswaardiger geweest, hieruit zou nog niet volgen (mits men slechts de onderneming bij het licht dier tijden beschouwe), dat het plan zelf verwerpelijk ware. Met heeren moet men ze beschouwen, als vrucht van de aetas heroica des Christendoms. - Na uitvoeriger ontwikkeling van een en ander, wordt ten tweede bepaaldelijk de invloed aangewezen van de kruistogten op Europa's zedelijke en godsdienstige beschaving. Oppervlakkig beschouwd schijnt wel die invloed meer na- dan voordeelig te zijn geweest, maar reeds begint ons hier eenig licht op te gaan, wanneer wij het bijgeloof en het zedebederf, hetwelk ons de geschiedenis der kruistogten vertoont, in zulk een verband plaatsen, als het beschouwd moet worden. Zelfs in het afgetrokkene beschouwd, hebben zij gedurende de middeleeuwen voor veler Christelijk leven ten weldadigen prikkel gestrekt, en waren het middel, om Europa's volken uit den staat der kindschheid in dien der jongelingschap te doen overgaan. En vooral, wanneer men op hunne uitwerkselen en gevolgen ziet, hebben zij zoowel zijdelings als regtstreeks eenen weldadigen invloed uitgeoefend. In het eerste opzigt hebben zij van Europa het gevaar afgeleid, van aan woeste volken ten buit te worden. Zij hebben de kracht van instellingen en
gebruiken gebroken, welke den gang der beschaving belemmerden, zoo als het leenstelsel, de overgroote magt der Edelen, de veten en andere. Zij hebben veel gebrekkigs in de maatschappij verbeterd, de wetgeving volmaakt, den riddergeest opgewakkerd, aan kunsten en wetenschappen menige belangrijke dienst gedaan. Zij hebben eindelijk veel goeds

{==441==} {>>pagina-aanduiding<<}
gesticht door verbroedering der volken, verheffing van den geringen stand, en verlevendiging van edelen vrijheidszin. Een en ander moge niet dadelijk met de beschaving in verband staan, maar zonder al deze gebeurtenissen had deze laatste nooit de overwinning over zooveel tegenstand kunnen behalen. En hoeveel meer regtstreekschen invloed hebben deze heilige oorlogen uitgeoefend! Hoe menige schaduwzijde zij ook aan den opmerkzamen beschouwer aanbieden, zij hebben echter het hunne ter uitbreiding des Christendoms bijgedragen; zij hebben de Hierarchie op den regten tijd in vermogen doen toe- en afnemen; zij zijn in meer dan een opzigt voor de Godsdienst zelve weldadig geweest, en hebben tot de oefening van velerlei deugden medegewerkt. Ten slotte worden nog de stappen nagegaan, welke de zedelijke en godsdienstige beschaving ten tijde der kruistogten in het vernieuwd Europa gedaan heeft. Ten einde het gemakkelijkst een overzigt te nemen, verplaatst zich de Schrijver in de laatste dagen van bonifacius VIII. Zoo, bij het overzigt van ruim twee vervlogene eeuwen, doet hij ons de vorderingen aanschouwen, welke door de zedelijke en godsdienstige beschaving gemaakt zijn. Hij let daartoe op de veelvuldige zorg voor de belangen van den menschelijken geest: op den levendigen strijd tegen bijgeloof, bedrog en gewetensdwang, en op den blijkbaren voortgang van de zaak der Godsvrucht en der deugd.
Het bovenstaande zal den lezer in staat stellen, om zich een begrip te maken van den rijkdom en de belangrijkheid der zaken, die hem hier ter beschouwing worden aangeboden. Vooral wanneer wij het hier geleverde als twee afzonderlijke Verhandelingen beschouwen, verdienen zij lof en goedkeuring. Was het niet mogelijk, op een' zoo veel betreden' weg altijd iets nieuws te vinden, de Schrijver laat het ons toch niet aan bewijzen ontbreken van zelfstandig onderzoek der bronnen en wijze gematigdheid in het beoordeelen der daadzaken. Van het eerste kan bepaaldelijk ten bewijze verstrekken, wat hij over gregorius I en VII heeft aangemerkt. In een woord, de Hoogleeraar heeft

{==442==} {>>pagina-aanduiding<<}
ook hier het bewijs gegeven van veelzijdige geleerdheid en echt Christelijke beschouwing der geschiedenis.
In het nu volgende vierde en laatste Deel zal de geschiedenis der beschaving, vóór, bij en na de Hervorming worden voortgezet. Hij belooft ons daarbij een overzigt van het geheele werk, waaruit de geregelde zamenhang van alles zal kunnen blijken. Inderdaad, naar dit laatste verlangen wij grootelijks. Nog altijd schijnt het ons toe, dat de éénheid van plan en doel des geheelen werks niet gemakkelijk te vinden is, en dat er ook hier weder veel voorkomt, dat op zichzelf waar en goed, maar met de geschiedenis der beschaving niet onafscheidelijk verbonden is. Doch, uit hoogachting voor den waarlijk geleerden Schrijver schorten wij die bedenkingen op, tot het beloofde vierde Deel verschenen en het werk in zijn geheel bekend zal zijn. Het ontbreke hem tot de spoedige voltooijing zijner taak aan geen' lust en aanmoediging! Wij voor ons zien dezelve met de meeste belangstelling te gemoet.


De eeuwige rust der Heiligen, door R. Baxter, naar de verkorte Engelsche uitgave van B. Fawcett. Te Rotterdam, bij H.W. van Harderwijk. In gr. 8vo. X en 330 bl. f 3-15.

De beroemde baxter is niet alleen bij de Engelschen, maar ook in ons vaderland, gunstig bekend, als een der voortreffelijkste Practicalisten der 17de eeuw. - En onder die werken, welke nog steeds met hooge ingenomenheid worden gelezen, bekleedt the Saints everlasting rest geenszins de laatste plaats. Het was dus geen ongelukkig denkbeeld, deze schoone vrucht van Christelijk geloof en nadenken, die in de laatste jaren ook reeds bij herhaling aan onze Duitsche naburen werd aangeboden, op onzen vaderlandschen bodem over te brengen. En terwijl de Uitgever zich beijverde, dit werk op eene het onderwerp waardige wijze in het licht te doen verschijnen, heeft ook de Vertaler zich van zijne taak op eene wijze gekweten,

{==443==} {>>pagina-aanduiding<<}
die genoegzaam toonde, hoe zeer hij voor dezelve berekend was.
Het onderwerp toch, waarover in deze bladen gehandeld wordt, moge dikwijls en op verschillende wijze zijn behandeld, het staat met onze verbetering, vertroosting en verwachting in zulk een naauw verband, dat het nooit te dikwijls overwogen kan worden. En waar dit zoo ernstig en veelzijdig, zoo indrukwekkend en bemoedigend geschiedt, als hier het geval is, daar kan het niet anders, of onder den Goddelijken zegen moet het op veler hart den gewenschten indruk maken. - Wel is ook dit werk niet vrij van sommige gebreken, die Rec. meermalen in de practikale schriften van achtenswaardige Engelsche Godgeleerden meende op te merken. Men zou wenschen, dat er wat grondiger uitlegkunde ware gevolgd, om alzoo het aanhalen van sommige ongepaste bewijsplaatsen vermeden te zien. Men zou hier meer aesthetische vormen, elders minder langwijligheid, ginds een ruimer en onbekrompener blik in het Evangelie willen aantreffen. Maar, behalve dat deze gebreken hier gedeeltelijk zijn vermeden, door eene vrije vertaling, en derzelver bearbeiding naar de verkorte uitgave van baxter's werk, zoo worden zij ook van den anderen kant rijkelijk opgewogen door den liefderijken, diepdenkenden en echt Christelijken geest, die ons hier van alle zijden tegenademt, en door de hooge ingenomenheid, waarmede de Schrijver zelf duidelijk toont, voor zijn verheven onderwerp ontgloeid te zijn.
De inrigting van dit boek is juist geschikt, om het tot een stichtelijk leesboek voor beschaafde Christenen te maken. De verdeeling in hoofdstukken, waarvan sommige in onderdeelen zijn gesplitst, biedt der aandacht van tijd tot tijd gepaste rustpunten aan. De Schrijver philosopheert niet in het afgetrokkene over den aard der hemelsche gelukzaligheid, maar blijft zich in den kring der Bijbelsche beeldspraak aangaande de toekomstige wereld bewegen. Hij spreekt niet alleen over de menschen, maar tot de menschen. En waar hij door schrik tracht te treffen, tracht hij vooral echter door liefde te winnen.

{==444==} {>>pagina-aanduiding<<}

Om den lezer een kort overzigt te geven van wat hij hier te wachten heeft, deelen wij de inhoudsopgave mede. I. Inleiding. II. De groote voorbereidselen tot de rust der gezaligden. III. De uitnemendheid van de rust der vromen. IV. Over het karakter dergenen, voor wie deze rust bestemd is. V. Over het ongeluk dergenen, die deze rust niet deelachtig worden. VI. De noodzakelijkheid om naarstiglijk deze rust te zoeken. VII. Waaraan wij onze geschiktheid voor de rust der heiligen onderkennen kunnen. VIII. Over den pligt van het volk Gods, om anderen tot het zoeken van deze rust op te wekken. IX. De rust der heiligen is op deze aarde niet te verwachten. X. Hoe gewigtig het zij, om een hemelsch leven op aarde te leiden. XI. Aanwijzingen, hoe men een hemelsch leven op aarde leiden moet. XII. Over den aard der hemelsche overdenkingen, alsmede over den tijd, de plaats en de regte stemming tot dezelve. XIII. Waardoor de betrachting der hemelsche dingen in ons gewerkt, opgewekt en bevorderd wordt. XIV. Hoe ook de uiterlijke dingen de betrachting der eeuwige rust kunnen opwekken, en hoe men zich hierbij voor de omzwerving des harten behoeden kan. XV. Voorbeelden van overdenkingen der hemelsche dingen en Besluit dezes werks.
In plaats van eene nadere proeve mede te deelen, verwijzen wij naar het werk zelf, waarvan niemand zich de lezing beklagen zal. Het worde voor veler hart ten ruimen zegen gesteld.


Bijdragen van buitenlandsche Godgeleerden, ter vermeerdering van Christelijke kennis. Isten Deels 2de Stuk en IIden Deels 1ste Stuk. Te Amsterdam, bij J.C. Sepp en Zoon. 1842. In gr. 8vo. f 5 - :

Referent had, toen hij in de Vaderl. Letteroef. voor 1841, No. XV, bl. 637, het 1ste stuk dezer Bijdragen met lof vermeldde, nog geen der volgende ontvangen. De bovengenoemde zijn hem sedert geworden; maar op eenen

{==445==} {>>pagina-aanduiding<<}
tijd, dat hij van den inhoud geen genot kon hebben, en dit genot hem zelfs voor vele weken ontzegd moest worden. Nu hij zich eindelijk met dien inhoud bekend heeft kunnen maken, deelt hij evenwel zijne beoordeeling er van des te liever mede, omdat hij niets behoeft terug te nemen van den vroegeren lof en de opwekking tot inteekening; daarentegen wel nieuwe stoffe vindt om die aanbeveling met meerderen nadruk te herhalen, vermits deze Bijdragen de behoeften van een groot aantal Predikanten in verschillende gewesten te gemoet komen. Ref. meent trouwens die behoeften boven velen te hebben leeren kennen. De plaats zijner woning en den kring zijner werkzaamheden mag men zoeken in een van de meest afgelegene gedeelten des vaderlands. Wie zich in dien hoek vestigt, hij wordt van lieverlede vergeten door zijne vrienden, aan welke meer gunstige localiteiten ten deele zijn gevallen, ofschoon zij er niet altijd het beste gebruik van weten te maken; ja - meermalen zelfs wordt hij door hen met zekere meerderheid behandeld, omdat hij dit niet kent, en dat niet gelezen heeft, enz. enz. Wie in dergelijke gedeelten slechts eenigzins op de hoogte des tijds wenscht te blijven, gesteld dat hij zich, in zijnen akademietijd, zóó hoog heeft weten op te werken, hij moet zich inspanningen, ja opofferingen boven vermogen getroosten. Niet aan allen is dit evenwel geoorloofd, want wie zijn huis niet verzorgt is erger dan een ongeloovige. Menig dorps- en kleinestadspredikant, die gaarne zou willen voortstudéren, en die, wanneer hij slechts over de hiervoor benoodigde hulpmiddelen beschikken kon, ook voortstudéren zou, tot beschaming van menigen zich in overvloed badenden stadspredikant, die dit niet doet, blijft uit dien hoofde veelal in gelijke evenredigheid achterlijker in wetenschappelijke ontwikkeling, als hij rijker wordt aan huiselijke genietingen. Welk vader zou zich niet gaarne het genot ontzeggen van dure
boekwerken, wanneer hij, voor het geld dat zij kosten moeten, dagen achtereen eenen glans van genoegen kan verspreiden over de aangezigten van de beminde vrouw en der geliefde kinderen? In die streken

{==446==} {>>pagina-aanduiding<<}
van het vaderland (daarom evenwel op verre na niet de minst benijdenswaardige) zijn buitenlandsche werken, vooral buitenlandsche Godgeleerde werken, zeldzaamheden, en moet dus wel eene bloemlezing welkom zijn, waarin het voor Nederland meest bruikbare van hetgeen het buitenland oplevert, wordt aangeboden. Ref. raadt alle Ringen en andere vereenigingen van theologanten aan, om deze Bijdragen aan te koopen, ware het zelfs, dat de meer gegoede leden zich die reeds voor eigen rekening hadden aangeschaft. De onderneming verdient de meeste aanmoediging, opdat zij niet slechts moge kunnen worden voortgezet, maar ook uitgebreid. De Redactie wake intusschen van hare zijde ook met de meeste naauwkeurigheid tegen misstellingen, zoo als er eene voorkomt D. II, St. 1, bl. 137, in het opstel van eberhardi over erasmus, waar eene driedubbele fout in het oorspronkelijke al te getrouw is bewaard gebleven in de woorden: ‘In dit geschrift wordt door schmidt meermalen op de (NB.) in 1517 verschenen Verhandeling van j.a. fabricius de religione Erasmi gewezen.’ Van verdere aanmerkingen onthoudt zich Ref., hoewel de natuurlijk verschillende waarde der Bijdragen, ook der van dezelfde hand afkomstige, nog al stof zou kunnen aanbieden. Alleen zeggen we ten slotte, dat wij het opstel van bretschneider, D. I, St. 2, bl. 456, over de pogingen, die in onzen tijd worden aangewend om de kerk tot den toestand der middeleeuwen terug te doen keeren, voor zeer gewigtig houden en beschouwen als een woord voor den tijd; terwijl wij het opstel van denzelfden Geleerde, D. II, St. 1, bl. 197, over het strijdige der natuurkundige wetenschappen met de gewone kerkelijke theologie, voor zeer ontbeerbaar houden, ofschoon de Godgeleerde Bijdragen er te zelfden tijde
eene vertaling van gaven. - Wij verlangen naar de volgende stukken.





Handleiding tot de kennis der scheikundige Geneesmiddelen en Vergiften. Gevolgd naar het Hoogduitsch

{==447==} {>>pagina-aanduiding<<}
van Adolf Duflos. Omgewerkt en met Aanmerkingen door P.J. Haaxman, Apotheker te Leyden. Te Schoonhoven, bij S.E. van Nooten. In gr. 8vo. 510 bl. f 5-70.

De Heer p.j. haaxman bezorgt ons eene Hollandsche vertaling of liever navolging van een Hoogduitsch werk van a. duflos, in 1839 te Breslau in het licht gekomen onder den titel: Die chemischen Heilmittel und Gifte, oder pract. Anleitung zur Erkennung und Prüfung ihrer Eigenschaften etc. Breslau 1839; ook onder den titel: Handbuch der pharmaceutisch-chem. Praxis, 2ter Theil, u.s.w. enthaltend die Anleitung zur Erkennung und Prüfung der chem. Heilmittel und Gifte etc. Dit werk werd in Duitschland zeer wèl ontvangen en onder dezulke geteld, welke grondig bewerkt zijn. Deze lof gaf den Heer haaxman aanleiding, niet slechts om te vertalen, maar hij werkte ook mede, trachtende het boek hier en daar nog vollediger te maken. In het oorspronkelijke werk heeft de Hoogduitsche Schrijver eene alphabetische rangschikking gevolgd. Hij heeft deze ook blijven behouden in zijne Pharmacologische Chimie, mit in den Text gedruckten Holzschnitten, vollständig in einem Bande, Breslau 1842. De Heer haaxman keurt zulk eene rangschikking minder doelmatig, omdat men voorwerpen bij elkander brengt, welke niet bij elkander behooren; en hij oordeelde in dezen juist. Hij heeft getracht aan het boek eene meerdere uitbreiding te geven, vooral door aanmerkingen en bijvoegselen, grootendeels uittreksels, uit buitenlandsche Journalen overgenomen. Wanneer men deze bijvoegselen vergelijkt met die, welke de Heer duflos aan zijne in 1842 uitgekomene Pharmacologische Chemie heeft toegevoegd, zal men ontwaren, dat de Heer haaxman hiermede niet ongunstig geslaagd is. Eene enkele maal is hij zelfs nog uitvoeriger, hetwelk onder anderen blijkt bij het
artikel Kreosotum. Bij sommige artikelen zou de arbeid van den Vertaler evenwel nog gewonnen hebben, indien hij gebruik had kunnen maken van het later uitge-
{==448==} {>>pagina-aanduiding<<}
komen vermelde werk. Het spreekt van zelf, dat, bij de snelle voortgangen der wetenschap, er telken jare iets nieuws bij zal komen; de volledigheid, welke elk boek kan bereiken, is dus slechts betrekkelijk en van korten duur. Deze Handleiding bepaalt zich, zeer doelmatig, tot de kennis der scheikundige Geneesmiddelen en Vergiften; zij treedt niet in de geneeskundige werking; welke, door den Heer duflos, met medewerking van Prof. göpert, in het laatst uitgekomen werk als op den voorgrond is gesteld. Het zal voor den Geneeskundige meer afdoen, een goed, volledig scheikundig onderrigt hier te ontvangen, dan eene uit den aard der zaak onvolledige geneeskundige beschouwing van zoo vele middelen, omtrent de eigenlijke geneeskundige krachten van sommige van welke wij nog zoo geheel zeker niet zijn. - Waarom de Heer haaxman, tegen alle taalgebruik, Codex vrouwelijk maakt en overal Codex française schrijft, dus geene vergissing, begrijpen wij niet.
Moge het werk overigens nut stichten, en daardoor den arbeid, aan hetzelve besteed, beloonen! - De druk en verdere uitvoering zijn zeer voldoende.


De geneeskracht en wijze van gebruik van het Zwavelbad bij Bentheim; opgesteld voor Geneeskundigen en beschaafde Badgasten, door Dr. H. Aschendorf, K. Hannov. Hofmedicus enz. Te Groningen, bij J. Oomkens. 1842. In kl. 8vo. VIII, 104 bl. f 1 - :

Wijlen de beroemde Hoogleeraar e.j. thomassen a thuessink heeft spoedig achter elkander twee bronnen bezocht, welke, in onze nabuurschap gelegen, voor ons van nut zouden kunnen worden. Hij gaf eerst een berigt over de staalbron te Cleef. (*) Daarna bezocht hij de ook in vergetelheid geraakte bron te Bentheim. (†) Dit laat-
{==449==} {>>pagina-aanduiding<<}
ste bezoek heeft een beter gevolg gehad dan het eerste. Te Cleef schijnt tot dusverre alles nog bij het oude gebleven te zijn. Te Bentheim daarentegen heeft men de gegevene wenken niet verwaarloosd; men heeft sedert daarvan reeds ruime vruchten geplukt. Na eenigen tijd deelde de Heer thuessink ook een berigt omtrent de inrigting van het badhuis mede. Hij gaf verder verslag van eenige geneeskundige waarnemingen over de kracht van het water. (*) Jaarlijks wordt Nederland nu verwittigd, wanneer het badsaizoen te Bentheim beginnen zal. Deze badplaats vindt dus bij ons een' grooten steun. Men mag er bijvoegen, dat de bron aan veler verwachting voldoet en men er baat en herstelling vindt.
Vroeger heeft, indien wij ons dit wèl herinneren, de tegenwoordige Hoogleeraar plagge, te Giesen, een boekje over de Bentheimsche baden uitgegeven, toen hij bij dezelve als Badarts aangesteld was. Dr. aschendorf, te Gildehaus als Arts gevestigd, die thans deze betrekking waarneemt, heeft het noodig geoordeeld, de aandacht van Geneeskundigen en van beschaafde badgasten op nieuw op de geneeskracht en de wijze van gebruik van het zwavelbad te vestigen. Het boekje moet voor de laatsten tot gids en handleiding dienen. Na eene inleiding over de werking en geneeskracht der baden in het algemeen, gaat de Schrijver tot die van het Bentheimer zwavelwater, mede in het algemeen, over. De inleiding had de Schrijver kunnen achterwege laten; want een algemeen vertoog over de werking en geneeskracht der baden behoort op eene breedere schaal bewerkt te worden. In Hoofdstuk III wordt de werking van het Bentheimer zwavelwater tegen bepaalde ziekten geroemd. Er schieten slechts weinige over, op welke het niet zoude werken! Hoofdst. IV-VII geeft eene handleiding tot hetgeen bij het baden dient in acht genomen te worden. Hoofdst. VIII behelst een natuur- en

{==450==} {>>pagina-aanduiding<<}
scheikundig onderzoek der baden; terwijl het werkje met eenige geschiedkundige en plaatselijke aanteekeningen over Bentheim besloten wordt.
Door Prof. thuessink waren wij reeds vrij wel met Bentheim bekend. Er bestond dus geene eigenlijke behoefte aan dit boekje. De beoordeeling omtrent het noodzakelijk gebruik dezer baden voor eenen lijder behoort aan den Arts overgelaten te worden. De wijze van gebruik enz. wordt het best op de plaats door den aldaar aanwezigen Arts geregeld. Intusschen strekke het tot eene herinnering aan eene badplaats, welke onderscheiding verdient van wege de goede diensten, welke het water in die ziekten bewijst, voor welke het inderdaad geschikt is. Daar de jicht bij ons nog al te huis hoort, is het goed, een werkdadig middel daartegen in de nabijheid te hebben.





Geschiedenis der Doopsgezinden in Groningen, Overijssel en Oost-Friesland, van derzelver ontstaan tot dezen tijd, uit oorspronkelijke stukken en echte berigten opgemaakt, door S. Blaupot ten Cate. Met Bijlagen en Kaarten. II Deelen. Te Leeuwarden en te Groningen, bij W. Eekhoff en J.B. Wolters. 1842. In gr. 8vo. 543 bl. f 5-75.

De Heer blaupot ten cate levert hier een vervolg op zijne Geschiedenis der Doopsgezinden in Friesland, waarvan in No. XI van den jaargang 1840 in dit Tijdschrift eene gunstige aankondiging wordt gevonden. Op den lof, daarin den eerwaarden Schrijver toegezwaaid, willen wij ook met betrekking tot deze nieuwe vrucht zijner werkzaamheid niets afdingen. Het is uit den aard der zaak een moeijelijke arbeid, welken hij heeft aanvaard; er is ten opzigte van de geschiedenis, die hij behandelt, weinig of niets voorgewerkt, en de hulpmiddelen, ter opsporing voorhanden, zijn meestal zeer gebrekkig. Wij prijzen daarom den ijver en de naauwkeurigheid, waarmede de Schrijver alles heeft opgezameld en der vergetelheid heeft ontrukt.
Wij willen een kort overzigt geven van den rijken inhoud van deze beide boekdeelen. Het plan tot het schrijven van

{==451==} {>>pagina-aanduiding<<}
dit werk rees van zelf bij den Heer ten cate op. Groningen, verbonden met Oost-Friesland en Overijssel, leende zich uitstekend tot zulk eene afzonderlijke bewerking. Het eerste Hoofdstuk deelt den oorsprong en de opkomst, benevens berigten omtrent bijzondere personen en gemeenten, mede, in de 16de en de eerste helft der 17de eeuw. De eerste afdeeling handelt meer bepaaldelijk over den oorsprong en de opkomst der Doopsgezinden in deze gewesten. Ook hier is het eene vraag, moeijelijk te beantwoorden, hoe de Doopsgezinden zijn ontstaan. Verschillende oorzaken hebben hier zamengewerkt. Van den eenen kant bragt ook in deze streken, even als in Friesland, het lezen en onderzoeken der H. Schrift velen tot de Doopsgezinde gevoelens, gelijk dit vooral in de provincie Groningen het geval schijnt te zijn geweest; van den anderen kant verspreidden vlugtelingen uit de Waldenzen of Albigenzen hunne godsdienstige begrippen in de plaatsen, waar zij zich met ter woon nederzetteden. In Overijssel kwamen zij, zoo het schijnt, van den kant van Vlaanderen en bragten derwaarts de nijverheid over, die zich in de Vlaamsche gewesten reeds vroeg ontwikkelde. Doopsgezinde vlugtelingen uit andere Noord-Nederlandsche provinciën vermeerderden het aantal der Doopsgezinden, die ook eenigen aanwas ontvingen door sommigen der eigenlijk gezegde Wederdoopers, welke zich na de uitersten, waaraan deze partij zich schuldig maakte, aan hen aansloten.
Reeds in die eerste tijden waren er ook onder de Doopsgezinden in deze gewesten mannen, die zich door bijzondere verdiensten onderscheidden en alzoo eene eervolle vermelding vorderden. In de tweede afdeeling spreekt de Eerw. Schrijver met dit oogmerk kortelijk nogmaals over menno simons en dirk philips, over leendert bouwens, adam pastor, brixius gerrits, claes ganglofs, jan gerritsz, claas claasz., jan luies en uko walles, van welke de laatste vooral ook op den toestand der Doopsgezinden in Groningen niet weinig invloed had.
In de derde afdeeling worden de berigten omtrent bijzondere gemeenten bijeenverzameld. Het spreekt van zelf, dat die berigten dikwijls zeer schraal en weinigbeteekenend zijn en somtijds ter naauwernood meer behelzen, dan eene twijfelachtige aanwijzing van het bestaan van sommige gemeenten. In vroegeren tijd, vooral onder de eenvoudige Doops-
{==452==} {>>pagina-aanduiding<<}
gezinden, was de gewoonte van aanteekeningen te houden zeldzaam. Het toen levende geslacht had die niet noodig, en het belang, hetwelk de nakomelingschap daarin zou kunnen stellen, kwam bij de ongeletterde en ook nederige lieden niet op. Door dit gemis van schriftelijke bescheiden blijven de berigten aangaande de afzonderlijke gemeenten over het algemeen schraal, en heeft de Heer ten cate zich dikwijls groote moeite moeten getroosten, zonder dat de uitslag eigenlijk aan zijne pogingen beantwoordde.
Ruimer is de voorraad van berigten, in het volgende Hoofdstuk op te zamelen, waarin de geschiedenis van de 17de eeuw tot op onze dagen wordt behandeld, met afscheiding altijd van datgene, wat uit de betrekking der Doopsgezinden tot de heerschende kerk en den Staat voortvloeide. Het eerste, wat hier den Schrijver stof geeft, zijn de onderscheidene vereenigingen, onder den naam van Societeiten tusschen de Doopsgezinden in deze gewesten tot stand gekomen. Deze Societeiten waren voor de instandhouding en bloei der gemeenten van groot belang. Bij het gemis van een algemeen bestuur knoopten zij eenen band, die onderscheidene gemeenten verbond en de onderlinge vereeniging bevorderde. De oudste dezer Societeiten was die der oude Vlamingen, te Groningen gevestigd, en waartoe een aantal gemeenten behoorden. Hare oprigting dagteekent welligt reeds vroeger dan het laatst der zeventiende eeuw; de Heer ten cate wil hare beginselen reeds zien in 1628, toen de zaak van jan luies voor eene vergadering te Middelstum werd behandeld; doch hij heeft, naar het ons voorkomt, te weinige redenen voor dit gevoelen ingebragt, om hetzelve als eene geschiedkundige waarheid te durven aannemen. Deze Societeit had, in den aanvang vooral, de handhaving der zuiverheid van geloof en leven ten doel. Hierom behoorde tot de werkzaamheden dezer vergadering de aanstelling van oudsten, aan wie de bediening van doop en avondmaal was opgedragen, en die tot dat einde bij de verschillende gemeenten rondreisden. In 1748 kwam hieromtrent eenige verandering, en besloot men, om ook aan de gewone leeraars in de gemeenten, die dat verkozen, de bediening dezer plegtigheden toe te staan. Dien ten gevolge werd de post van oudsten als vervangen door dien van algemeene opzieners, wier werkzaamheden in 1755 nader werden bepaald. Aan hen werd opgedragen, om dikwijls bijeen te

{==453==} {>>pagina-aanduiding<<}
komen; om over de kerkelijke zaken te handelen, althans eenmaal 's jaars de verschillende gemeenten te bezoeken en hare belangen te behartigen, ook, waar het noodig was, door het uitdeelen van vermaning, bestraffing en vertroosting, door het handhaven van de kerkelijke tucht, door het bedienen van doop en avondmaal en de verkiezing van leeraren en diakenen, waar men dit van hen verlangde; om algemeene kerkelijke vergaderingen te beleggen, en voorkomende geschillen te helpen beslissen. Ook deze opzieners veranderden langzamerhand in commissarissen, die de belangen der Socieleit handhaafden.
Tot de werkzaamheden dezer Societeit behoorde ook het vervaardigen eener belijdenis, welke in 1755 in het licht verscheen; een verbindende band was deze intusschen niet, en uitdrukkelijk werd in de voorrede gezegd, dat men meer moest zien op eene godvruchtige gesteldheid des gemoeds, waarin toch het ware lidmaatschap bestaat, dan op eene juiste overeenkomst in de bevatting van sommige zaken. Lang duurde het ook niet, of het geheele gezag dezer belijdenis was verdwenen.
Ook de stoffelijke belangen der gemeenten trokken de aandacht der vereeniging. De geweldige watervloed van 1717, waarbij vele plaatsen niet weinig hadden geleden, gaf daartoe aanleiding. Vrijwillige gaven lenigden den nood, en men besloot, om door eene jaarlijksche bijdrage van de leden der gemeenten bij de Societeit eene kas te vormen ter ondersteuning van hulpbehoevenden.
Behalve deze Societeit bestond er nog eene kleinere vereeniging, de Humsterlandsche genoemd, waarvan evenwel weinig bijzonderheden bekend zijn. Deze laatste heeft echter aanleiding gegeven tot het oprigten der tegenwoordige Groningsche Doopsgezinde Societeit, die in het jaar 1825 tot stand kwam, nadat de vorige in 1815 was te niete gegaan. Hare bedoeling is eendragtige zamenwerking der gemeenten tot bevordering van den bloei des genootschaps en de instandhouding der gemeenten zelve, vooral ook door onderling hulpbetoon bij vacaturen. Geldelijke belangen heeft zij niet, behalve dat, in verband met haar, in 1835 een weduwenfonds is opgerigt ten behoeve van de na te laten vrouwen der predikanten bij de gemeenten, die aan deze inrigting deel namen.
In de tweede afdeeling van dit Hoofdstuk wordt, even als

{==454==} {>>pagina-aanduiding<<}
in dezelfde afdeeling van het vorige hoofddeel, over de mannen gehandeld, die zich in dit tijdvak hebben onderscheiden. Wij kunnen niet meer doen, dan de namen noemen van hendrik berends, alle derks, wolter ten cate, aldert sierts dijk, waerma, van huyzen, botterman en rijsdijk, pieter beets, floh en assuerus doyer; maar zouden toch vragen, of de onpartijdigheid niet had gevorderd, wat den voorlaatste betreft, bij de vermelding zijner verdiensten ook te voegen, welken invloed hij op het Doopsgezinde genootschap heeft geoefend; met een enkel woord wordt dit wel aangeduid; maar evenmin als het mingunstige in karakter, handel- en denkwijze van de tegenstanders der Doopsgezinden verzwegen wordt, evenmin had hier de schadelijke werking van de denkwijze van den bedoelden leeraar met stilzwijgen moeten zijn voorbijgegaan. De geschiedenis eens kerkgenootschaps bestaat toch niet enkel in deszelfs uitwendige lotgevallen, maar ook in deszelfs innerlijk leven, in de ontwikkeling des geloofs; en de onpartijdigheid eischt hier, zoowel het verkeerde, als het goede uiteen te zetten.
In de laatste afdeeling van dit Hoofdstuk vervolgt de Schrijver zijne berigten aangaande de afzonderlijke gemeenten, waarvan vooral die van de gemeenten der stad Groningen, thans alle tot eene enkele vereenigd, niet onbelangrijk zijn. Wij kunnen den Schrijver daarin niet volgen, maar merken alleen op, dat het getal der Doopsgezinden, vroeger merkelijk verminderd, in de laatste jaren weder aan het toenemen is.
Het derde Hoofdstuk, waarmede het tweede Deel aanvangt, geeft een overzigt van de betrekking der Doopsgezinden tot de heerschende kerk en tot den Staat. In de eerste plaats komt hier natuurlijk in aanmerking de tijd, toen de Roomsche kerk en het Spaansche geweld in deze streken heerschende waren. Wat Groningen betreft, menigvuldig zijn de plakkaten, in deze provincie tegen de Doopsgezinden uitgevaardigd; maar zij werden doorgaans niet met de uiterste gestrengheid gehandhaafd, en Groningen was althans de eenige provincie in ons land, waar Doopsgezinden hebben gewoond, en waar geen hunner zijn geloof met zijn bloed heeft behoeven te bezegelen. Anders was het in dit opzigt met Overijssel gesteld, en merkwaardig en treurig is de geschiedenis der Doopsgezinde martelaressen

{==455==} {>>pagina-aanduiding<<}
maria van beckum en ursel van werdum, die in 1544 te Delden werden verbrand, gelijk ook die der twaalf martelaren, die in 1571 hun vonnis ondergingen.
Toen de Hervormde kerk de heerschende was geworden, hielden deze bloedige vervolgingen wel op, maar nu eens meer, dan minder werden de Doopsgezinden door kerk en Staat bemoeijelijkt. Men deed het hun somtijds hard gevoelen, dat zij eene te naauwernood gedulde sekte waren. Van den anderen kant valt het moeijelijk te ontkennen, dat de Doopsgezinden zich somtijds ook bezwaard rekenden door bepalingen, die in de gegevene omstandigheden eigenlijk niet bezwarende of onbillijk waren. Daaronder schijnen Rec. te behooren de bepalingen, in 1625 door eene Oosterwarfs-constitutie aan de Staten der provincie Groningen ten aanzien van de huwelijken der Doopsgezinden voorgedragen. Wanneer men toch de betrekking tusschen den Staat en de heerschende kerk in aanmerking neemt, gevoelt men van zelf, dat de Staat geene huwelijken als wettig kon erkennen, dan die door de erkende wettige autoriteit gesloten waren. Het was dus slechts handhaving der orde, wanneer de afkondiging van den predikstoel in de Hervormde kerk werd gevorderd; het was een wezenlijk blijk van inschikkelijkheid, dat het sluiten des huwelijks aan den Doopsgezinden leeraar werd overgelaten, en dat men slechts van de gehuwden vorderde eene verklaring voor den burgerlijken ambtenaar, dat zij gehuwd waren, op welke verklaring een gezegeld bescheid daarvan werd afgegeven. Er was in deze bepalingen niets, wat eenigzins naar gewetensdwang zweemde. De Staat had regt, om dergelijke waarborgen te eischen, evenzeer als hij nu regt heeft, om ook van den Roomsche, bij wien de wettigheid des huwelijks toch eigenlijk van deszelfs sluiting door den priester afhangt, de burgerlijke trouwing te vorderen. Men dwong de Doopsgezinden niet, om de plegtigheid door eenen anderen leeraar te laten verrigten, maar liet hen volkomen vrij, om ze naar eigene begrippen te doen voltrekken; alleen de behoorlijke kennisgeving en bekrachtiging werd geëischt. Gingen nu deze met eenige kosten gepaard, het
blijkt niet, dat voor de leden der heerschende kerk daaraan geene kosten waren verbonden; ja, het tegendeel zou men opmaken uit de klagt, dat het bijzonder belang der predikanten leed bij zoodanige huwelijken, waarin zij niet gekend werden. (Bl. 43.)

{==456==} {>>pagina-aanduiding<<}

Van den anderen kant mogen wij ook de groote diensten niet voorbijzien, die door de Doopsgezinden aan den Staat werden bewezen. Aanzienlijke sommen werden meermalen door hen ten behoeve der provincie opgebragt, en zoo al het wapendragen hun verboden was, op andere wijzen wisten zij, bij de belegering van Groningen, zich van hunne dure pligten te kwijten, en zagen zich daarvoor beloond door de gunstige gezindheid der overheden te hunnen opzigte.
Wij kunnen in geene bijzonderheden treden, waar de Schrijver de betrekking der Doopsgezinden tot kerk en Staat in Overijssel en Oost-Friesland behandelt. Ook daar is zorgvuldig alles bijeengebragt, wat tot opheldering van zijn onderwerp kan strekken. Met een enkel woord moeten wij dus nog spreken van het vierde Hoofdstuk, waartoe het geloof, het leven en de wandel der Doopsgezinden in deze gewesten het onderwerp opleveren. Er wordt daarin aangetoond, hoe ook hier hun doel de herstelling geweest is van de oorspronkelijke zuiverheid der Christelijke kerk. Hunne hooge waardering van den Bijbel, hunne begrippen over den doop, hunne kerkelijke inrigtingen, hunne denkbeelden aangaande ban en mijding, hunne eenvoudigheid van kleeding en levenswijze, en de invloed van den lateren geest des tijds op een en ander worden hier ontwikkeld en uiteengezet. Eene menigte bijlagen, meestal oorkonden en onuitgegeven stukken, volgt achter ieder der beide Deelen: terwijl het geheele werk nog verrijkt is met een paar kaartjes, waarop de Doopsgezinde gemeenten in de behandelde gewesten zijn aangewezen.
Zietdaar eenig oppervlakkig overzigt van den rijken inhoud van dit geschrift. Wij hebben dien slechts even kunnen aanstippen, om onzen lezers eenig denkbeeld te geven van datgene, wat zij hier vinden kunnen. Ten slotte zij het ons vergund nog een paar aanmerkingen te maken. Gaarne erkennen wij, dat het bij dergelijke onderzoekingen, als waartoe de Heer ten cate was genoodzaakt, moeijelijk is zich de juiste grenzen te stellen, tusschen hetgeen der mededeeling waardig of niet waardig is. Wij zien bij de meeste liefhebbers van oudheidkundige studiën de zucht, om aan alles, aan elken naam gewigt te hechten; doch wij gelooven toch te mogen beweren, dat het werk van den Heer blaupot ten cate zou gewonnen hebben, indien hij eene meerdere schifting tusschen het belangrijke en min belang-
{==457==} {>>pagina-aanduiding<<}
rijke had gemaakt en het laatste had weggelaten. Onder de mannen, die gezegd worden zich te hebben onderscheiden, zijn er, die zeer wel met stilzwijgen hadden kunnen worden voorbijgegaan, en in het algemeen was er in het verhaal vrij wat bekorting mogelijk geweest, door het weglaten van zaken van minder algemeen belang.
Tegen het plan van het werk ware misschien ook iets in te brengen. Over de afzonderlijke gemeenten en hare geschiedenis kan niet worden gesproken, zonder dat er reeds van vervolging enz. wordt gewaagd, en daardoor voelbaar gemaakt, hoe moeijelijk de geschiedenis der betrekking tot kerk en Staat daarvan geheel kan worden afgezonderd.
Wat de Rec. van ten cate's Geschiedenis der Doopsgezinden in Friesland heeft aangemerkt, dat te weinig op leerstellingen en gevoelens is gelet, zou, dunkt ons, ook hier kunnen en moeten gelden. Meer de uitwendige, dan de inwendige geschiedenis wordt ons hier gegeven. Zeker zouden er door de breedere beschouwing der geloofsbegrippen en der oneenigheden en twisten, daardoor te weeg gebragt, wel eens minder aangename voorstellingen zijn ontstaan; maar wij gelooven toch, dat deze hier eene plaats hadden moeten vinden, en dat de onpartijdigheid ook het ongunstiger oordeel niet had moeten verzwijgen, daardoor over de Doopsgezinden te vellen.
Doch ondanks deze aanmerkingen doen wij hulde aan de bekwaamheid van den Schrijver, en wenschen hem lust en krachten toe, om ook de verdere gedeelten van zijne taak af te werken. Hij zal daardoor den grondslag leggen, waarop eenmaal eene geschiedenis der Doopsgezinden in ons vaderland zal kunnen gebouwd worden, waartoe hier de bouwstoffen worden bijeengebragt.
De uitvoering van deze boekdeelen laat niets te wenschen over.





De Aarde beschouwd in haren natuurlijken toestand en verdeeling door zeeën, rivieren, meren, bergen en woestijnen, benevens derzelver doelmatige strekking; door N.G. van Kampen. Met Kaarten. II Deelen. Derde, herziene Druk. Te Haarlem, bij de Erven F. Bohn. 1841. In gr. 8vo. 808 bl. f 8-40.


{==458==} {>>pagina-aanduiding<<}

In dit Tijdschrift (*) is een vrij uitvoerig verslag en beoordeeling gegeven van den eersten druk dezes werks. Een tweede werd reeds na weinige jaren (1823) noodig; de arbeidzame Schrijver had dien in zaken en stijl aanmerkelijk verbeterd, en hij was daarin te werk gegaan met eene voorbeeldige gestrengheid, waardoor het werk op nieuw een goed vertier verdiende en verwierf. Het hoofddenkbeeld van dit hoogst nuttige geschrift moest wel bijval vinden bij onze natie: de opzettelijke aanwijzing, dat de Schepper aan ieder land juist die luchts- en grondsgesteldheid, die rivieren, bergen, eilanden, woestijnen, voortbrengselen, en wat dies meer zij, geschonken heeft, welke voor hetzelve het nuttigst en doelmatigst zijn. Deze opmerking verheft de aardrijkskunde van eene bloote optelling van staatkundige grenzen, regeringsvorm, steden, fabrijken, bevolking enz. tot hetgeen onze borger de geschiedenis noemde, eene dienares, eene getuige der Goddelijke Voorzienigheid. En het is geene kleine verdienste, een aardrijkskundig werk te schrijven, waarin de verdeelingen, die de natuur zelve aanwijst, zijn tot grondslag genomen, onafhankelijk van de veranderingen, die door de gebeurtenissen op het tooneel der wereldgeschiedenis, in de grenzen, grootte, bevolking, ja het bestaan van landen en steden gemaakt worden. Die door de natuur aangewezen verdeeling is onveranderlijk dezelfde, zoolang de tegenwoordige gedaante der aarde bestaat; de bergen, ‘de zuilen der aarde,’ de rivieren en zeeën storen zich niet aan tractaten en grensverdeelingen.
Men durft in onzen stoomtijd naauwelijks een boek prijzen, dat een vierde van eene eeuw oud is. Het is te oud, om de dagelijksche aandacht te trekken; niet oud genoeg, om voor klassiek gehouden te worden. En toch houden wij dit werk voor klassiek; toch wagen wij het, eene ernstige aanprijzing mede te geven aan de aankondiging dezes herdruks van een boek, dat wij altijd beschouwd hebben als eene der beste geestvruchten van wijlen onzen werkzamen van kampen. De Groninger Hoogleeraar van hall heeft hier en daar bijgewerkt hetgeen uit latere (hier goeddeels aangehaalde) reisbeschrijvingen en berigten aanvulling of wijziging behoefde. Ons oordeel over dit werk verschilt wel niet van dat van den oordeelkundigen Hoogleeraar muller:

{==459==} {>>pagina-aanduiding<<}
‘Het is buiten twijfel een der beste en nuttigste geschriften, die wij aan van kampen's onvermoeide pen te danken hebben. Welligt zal het meer dan eenig ander zijnen naam met eere tot een later geslacht overbrengen.’
Bij deze aankondiging behoort eene van:

De Aarde, beschouwd in haren natuurlijken toestand en verdeeling, door zeeën, rivieren, meren, bergen en woestijnen, benevens derzelver doelmatige strekking; naar de vatbaarheid der Jeugd ingerigt door N.G. van Kampen. Met Kaarten. Tweede, herziene Druk. Te Haarlem, bij de Erven F. Bohn. 1841. In kl. 8vo. 194 bl. f 1-25.

Deze uitgave is naar de boven aangekondigde van het grootere werk ingerigt, en zeer geschikt voor schoolgebruik, zoo tot leesboek op de hoogste klasse, als tot prijsjes, waarom wij het boekske gaarne aanprijzen.
De steller dezer aankondiging vraagt verschooning voor het laat plaatsen derzelve. De Redactie wenschte spoedige plaatsing bij late toezending. Maar wij zeiden reeds, dat de waarde van dit werk en deszelfs verkorting juist niet van een of twee jaren afhangt, en dit zal de minste lof niet zijn, dien wij aan beide geven kunnen.






Frankrijk, deszelfs Koning, Hof en Regering, door Generaal Cass, Amerikaansch Gezant te Parijs. Uit het Engelsch vertaald. Te Utrecht, bij Kemink en Zoon. 1842. In gr. 8vo. 222 bl. f 2-20.

Dit geschrift levert meer, dan deszelfs titel doet verwachten. Men vindt in hetzelve even zoo veel over Noord-Amerika en Engeland als over Frankrijk en deszelfs Koning. Wel vangt de Schrijver met hetgeen op den titel genoemd is aan; maar, door eene niet onnatuurlijke aaneenschakeling van denkbeelden, vergelijkt en verdedigt hij telkens, hetgeen, verschillende van het oude Europa, in zijn eigen vaderland plaats heeft. Deze omstandigheid lokt hem telkens uit tot de beschrijving en afschildering van hetgeen in de genoemde landen voorkomt. Wij zijn het niet den Vertaler eens, dat, voor de waarheid van het verhaalde, de verhalen zelve duidelijke bewijzen leveren; terwijl de staatkundige

{==460==} {>>pagina-aanduiding<<}
redeneringen inderdaad der opmerking waardig zijn. Over Frankrijk sprekende, en over de redenen, om welke het leven van deszelfs tegenwoordigen Koning zoo gedurig in gevaar is door moorddadige aanslagen, zegt de Schrijver onder anderen: ‘De omwenteling van 1789 bragt eene diepe wond toe aan de Christelijke Godsdienst in Frankrijk, en nog vele jaren zullen er moeten verloopen, eer zij geheel daarvan zal zijn hersteld; want tot op dezen dag toe is de maatschappij in hoogen graad verstoken van de zekerheid, die de Christelijke beginselen, waar zij diepe wortelen hebben geschoten, zoozeer berekend zijn te schenken. Wanneer alzoo staatkundige driften in Frankrijk hevig losbreken, dan is er, behalve de vrees voor straf, weinig, dat dezelve kan beteugelen.’
Uit de vele opgeteekende anekdoten plaatsen wij de volgende tot eene proeve: ‘Maar keeren wij tot het stelen of bedriegen der Engelsche ambtenaren terug. Het misbruik in het brengen op de monsterrol, en zelfs de vond, om bedriegelijkerwijze verzonnen namen op de rol te brengen aan boord der schepen, heeft geheel opgehouden, sedert den tijd, toen zeker paar matrozen eens over des Admiraals afgesloten grond te Plymouth wandelden, alwaar twee langstaartige koetspaarden graasden, en Janmaat naar een daarvan met een' steen doelde. “Bij mijne oogen, Jan!” riep de vrolijke zeeman, “gooi dat arme beest niet: hij staat als kwartiermeester op de rol in onze scheepsboeken.”’
Dat de Schrijver aan Frankrijk deszelfs togt in 1831 naar België en de verovering der Citadel van Antwerpen als krijgsroem aanrekent, is eene jammerlijk eenzijdige beoordeeling, waaraan wij als Nederlanders echter reeds te zeer gewoon zijn, om ons grootelijks daarover te ergeren. Voor het overige onthouden wij aan dit geschrift het getuigenis niet, dat het voor de kennis van de door den Schrijver behandelde onderwerpen, de burgerlijke, staatkundige en zedelijke gesteldheid van zijn vaderland, vergeleken vooral met die van Frankrijk en Engeland, van wezentlijke waarde is, en ook wegens het aangenaam onderhoud, 't welk het verschaft, met genoegen zal gelezen worden.





Proeve van een wijsgeerig en zielkundig onderzoek, omtrent het Regt in het algemeen en het Strafregt in het

{==461==} {>>pagina-aanduiding<<}
bijzonder. Hoofdzakelijk in betrekking tot de zedelijke waardering van menschelijke daden, handelingen of bedrijven. Door H.J. Schouten, M.D. Te Amsterdam, bij H.D. Santbergen. In gr. 8vo. XLVII en 338 bl. f 3-20.

Met zeer veel genoegen en belangstelling heeft Recensent dit werk van den Heer Med. Doctor schouten gelezen. Wel is de stijl gansch niet onberispelijk, en kan er op vele uitdrukkingen aanmerking worden gemaakt, b.v. wet of regt van den talion (bl. 133), voor het jus talionis, regt van wedervergelding of talio, geenszins talion, hetwelk ongelukkig, ten gevolge van overneming uit een Fransch werk, alzoo in den Nederduitschen tekst schijnt te zijn ingeslopen; maar over het geheel is het boek, wat de uiteenzetting der denkbeelden aangaat, goed geschreven. Of men zich echter in alles met de begrippen des Auteurs zou kunnen vereenigen, is eene andere vraag. Men vindt hier uitnemende bouwstoffen, om tot zedelijke schatting van der menschen daden te geraken, bijeengebragt en geordend; over de slotsommen kan men hier en daar verschillen. Hetzij ons vergund eenige aanmerkingen mede te deelen.
Reeds dadelijk hinderde ons, bl. 2 en 3: ‘Zij (de dieren) zijn echter als zoodanig zedelijke wezens; want de opgenoemde voorwaarden zijn in geenen deele eene volstrekte noodzakelijkheid tot derzelver materiëel of ligchamelijk bestaan. De mensch daarenboven een verstandelijk, alzoo een vrij werkend zedelijk wezen zijnde’ enz. Zeker zijn de dieren, in meerder of minder opzigt, gevoelige en verstandige, maar geenszins redelijke, en bijgevolg ook geene zedelijke wezens: en het is dan ook niet het verstand, hetwelk den mensch boven de dieren verheft, maar wel het redelijk beginsel; hetgeen al weder geen resultaat van zijn verstand is, maar zich van het verstand, even als van alle andere vermogens en krachten van ziel en ligchaam, naar zijnen wil bedient. Doch de Schrijver schijnt alles, wat niet louter stoffelijk of ligchamelijk is, zedelijk te noemen, zoodat hij, schoon het zinnelijke en hartstogtelijke bij den mensch tegen het redelijke en zedelijke overstaat, het daarmede telkens verwart en vereenzelvigt. Bl. 28, bevalt ons geenszins de definitie van zedekunde (die eigenlijk is de kennis van 's menschen zedepligt) als ‘kennis van den verstandelijken en ze-
{==462==} {>>pagina-aanduiding<<}
delijken of zinnelijken mensch, dat is van zijne natuurwetten en natuurregten.’ Vooreerst wordt zedelijk hier met zinnelijk synoniem verklaard; ten tweede ontvangen wij hier allenthalve slechts eene definitie van menschenkennis of zoo men wil van zielkunde of psychologie, eene voor de zedekunde gewigtige wetenschap, maar nooit de zedekunde zelve. Zou die verwarring van het zinnelijke met het zedelijke ook voortvloeijen uit de verkeerde stelling, bl. XXIX der voorrede, dat de natuurkunde van den
mensch (physiologia) de eigenlijke wijsbegeerte der zedekunde is? - Waarom niet liever de zielkunde of psychologie? Of de anthropologie in 't algemeen? De physiologie kan een deel zijn der natuurlijke, maar nooit der zedelijke wijsbegeerte.
Maar wij zullen het meer theoretisch en het louter zielkundig gedeelte eens laten rusten, om ons oog te vestigen op eenige denkbeelden en beschouwingen van meer practischen aard. Wij gaan dan ook voorbij de verwarring van zedeleer met regtsleer, bl. 51 enz. Doch bl. 125 zegt de Schrijver: ‘De eer is even heilig als het verkregen eigendom.... Men zal ook om deze redenen nimmer het tweegevecht, onder alle voorwaarden, kunnen verbieden of straffen.’ Maar de verdediging der eer, die alleen door woorden mogelijk is, wordt even min gestraft, als de binnen redelijke grenzen beperkte verdediging van het eigendom tegen den aanrander. Bij het eigenlijke tweegevecht wordt de eer niet verdedigd, maar hij, die gelooft zijn eer verloren te hebben door de beleedigende woorden of daden van een' ander, zoekt haar terug te krijgen. Hij daagt den vermeenden beleediger uit, en hetzij hij hem verwondt of doodt, hetzij hij door zijnen vijand zelf gekwetst of vermoord wordt; of ook wanneer men slechts schijnbaar op elkander vuurt, of schijnbaar elkaar zoekt te wonden; zoo ras het tweegevecht heeft plaats gehad, zijn lasteraar en beleedigde beide herschapen in mannen van eer! Op deze reeks van ongerijmdheden rust het tweegevecht. Waarom zou men dien wederzijdschen toeleg op elkanders leven niet kunnen verbieden en straffen? Dat de strafbedreiging de daad niet altijd zal voorkomen, doet niets ter zake: dit is met allerlei misdaden en wanbedrijven eveneens.
Bl. 269 verdeelt de Schrijver de dronkenschap zeer juist in eene vrijwillige, onvrijwillige, toevallige en opzettelijke dronkenschap. Bl. 286 gaat hij de zedelijke of wettelijke

{==463==} {>>pagina-aanduiding<<}
onwaarde van daden, in dronkenschap gepleegd, onderzoeken. Bl. 299 geeft hij ons echter geene bepaalde conclusie op. Zou de Heer schouten het ons kunnen toestemmen, dat de opzettelijke dronkenschap, b.v. in geval van moord, beschouwd wierd als bewijs van gehandeld te hebben met voorbedachten rade, en dus als bewijs van eene bezwarende omstandigheid? Dat daarentegen onvrijwillige of gedwongene alle toerekenbaarheid wegneemt; terwijl de toevallige dronkenschap, voor de daden in dien toestand bedreven, iemand slechts schuldig zou doen worden aan onvoorzigtigheid, b.v. homicide commis par imprudence? En eindelijk, wanneer iemand, geenszins om zich zoo veel te beter tot het bedrijven eener misdaad te sterken (hetgeen de opzettelijke dronkenschap kenschetst), maar alleen om het genot van den sterken drank, of de soort van vrolijkheid, door deszelfs rijkelijk gebruik veroorzaakt, te verkrijgen, zich in den drank te buiten gaat, wetende, dat hij zijn verstand daardoor zal benevelen; dat dan die louter vrijwillige dronkenschap de strafbaarheid van de daden, in dien toestand volvoerd, geenszins zou wegnemen, doch bewijzen, dat de dader althans niet met voorbedachten rade had gehandeld? De Schrijver schijnt dit alles ook aldus te willen, uitgezonderd dat hij de vrijwillige dronkenschap als motief tot aanmerkelijke verzachting der straf tracht te doen erkennen: immers de toepassing daarop van hetgeen bij het delirium tremens moet worden in acht genomen, zou ons doen denken, dat de Schrijver bijna geheele vrijspraak wenscht van hem, die in vrijwillige dronkenschap overtreden heeft. Doch zoo iets zou waarlijk te ver gaan, even als wanneer hevige gramschap de strafschuldigheid ophief, ofschoon het waarheid is, dat krankzinnigheid alle verantwoordelijkheid vernietigt, en de toorn, even als de dronkenschap, eene kortstondige dolzinnigheid is.
Maar bij die kortstondige dolzinnigheden mag men niet laten gelden, wat alleen bij wezentlijke krankzinnigheid in aanmerking komt.
Datzelfde zij ook gezegd met betrekking tot den kindermoord. Alleen dan, wanneer er van wezentlijke krankzinnigheid gebleken is, kan men de daderes, uit dien hoofde, vrijspreken; maar al wat de Auteur aanmerkt nopens drukkenden gemoedstoestand enz. schijnt ons alleen aanleiding te kunnen geven tot meerdere of mindere verzachting van straf, indien eene wetgeving zulks gedoogt. Het ware te wen-
{==464==} {>>pagina-aanduiding<<}
schen, dat bij ons, even als in Frankrijk, de bevoegdheid bestond, om bij elke veroordeeling, wegens welke misdaad ook, te verklaren, dat er verzachtende omstandigheden waren, en om alsdan eene mindere straf, dan de bij de wet bedreigde, te mogen toepassen. In Frankrijk maken de gezworenen dikwijls misbruik van die bevoegdheid, b.v. bij de veroordeeling van Mevrouw lafarge. Bij ons zou zulk een misbruik niet te vreezen zijn, omdat hier het Hof zoowel over de schuld oordeelt, als over de toepassing der straf, en omdat elk arrest met redenen moet bekleed zijn. Zoo ras derhalve verzachtende omstandigheden erkend worden, moet er opgegeven worden, waarin die omstandigheden bestaan, en konden de feiten, als van verschoonenden aard, geconstateerd, niet erkend worden van verzachtenden aard te zijn, dan zou de Hooge Raad het arrest vernietigen.


Pensées, maximes, réflexions, extraites de l'histoire de la Révolution Française de M. Thiers, de l'Académie Française. Disposées par ordre alphabétique. Amsterdam, M.H. Binger. 1843. 12mo. VIII et 86 p. f : - 90.

De Verzamelaar heeft uit het werk van den Heer thiers over de Fransche Staatsomwenteling zoodanige gedachten, grondstellingen en opmerkingen zamengelezen, als hem voor eene bloemlezing geschikt voorkwamen; doch, vermits die aldus uitgezochte spreuken, bij elkaar gevoegd, geen zamenhangend geheel maken, heeft hij aan elke spreuk een opschrift gegeven, en naar alphabetische volgorde dier opschriften alles gerangschikt. Voorts is onderscheid gemaakt tusschen zoodanige gedachten, grondstellingen enz., die den Heere thiers zelven toebehooren; en zoodanige, welke slechts voorkomen in redevoeringen of gesprekken van anderen, in genoemd werk door hem aangehaald, en hier door een voorafgaand (*) gekenmerkt.
De keus is over het geheel gelukkig. Het meeste is of uit een zede-, of uit een staatkundig oogpunt merkwaardig, somtijds ook alleen als proeve, hoe het karakter des sprekers of de geest van zijn stelsel zich onwillekeurig uitdrukt in deze of gene bijgebragte spreuk, b.v. No. 92* (van bonaparte.) On n'a rien fait, tant qu'il nous reste à faire; No. 103* (van robespierre:) Le principe du gouvernement

{==465==} {>>pagina-aanduiding<<}
démocratique, c'est la vertu, et son moyen pendant qu'il s'établit, c'est la terreur. Maar jammer is het, dat sommige denkbeelden, in zulk eene kleine verzameling, tweemaal voorkomen, b.v. No. 105 onder het opschrift Gouvernements, en No. 273 onder het opschrift Victoire, van thiers zelven afkomstig, luiden beide: ‘Les victoires suivies de terreur, tout en soumettant un gouvernement au joug de la faction victorieuse, le délivrent au moins de la faction vaincue.’
Onder de dagelijks meest bewaarheid wordende stellingen behoort die van thiers, No. 185: On pardonne volontiers à un ordre de choses dans lequel on a trouvé place; en onder de schoonsten, die van denzelfden schrijver, No. 188: Les partis se pardonneraient, s'ils pouvaient se voir et s'entendre; No. 19: Il est des hommes qui, sous le prétexte de détruire la superstition, veulent faire une sorte de réligion de l'athéisme lui-même; No. 20: L'athéisme est aristocratique. L'idée d'un grand Être, qui veille sur l'innocence opprimée et qui punit le crime triomphant, est tout populaire; No. 58: Si Dieu n'existait pas, il faudrait l'inventer. Waarbij wij gaarne voegen die van robespierre, No. 224: ‘Les Prêtres sont à la morale, ce que les charlatans sont à la médecine. Les Prêtres ont créé un Dieu à leur image; ils l'ont fait jaloux, capricieux, avide, cruel, implacable; ils l'ont traité comme jadis les maires du palais traitèrent les descendants de clovis, pour regner en son nom et se mettre à sa place. Le véritable temple de l'Être suprême c'est l'univers; son culte, la vertu; ses fêtes, la joie d'un grand peuple. L'homme est le plus grand objet qui soit dans la nature; et le plus magnifique de tous les spectacles, c'est celui d'un grand peuple
assemblé.’ Doch robespierre had wel mogen bedenken, dat, wanneer eenige Jakobijnen juichen bij het zien vallen van hoofden onder de moordbijl, dit in waarheid geenszins de vreugde van een groot volk, veel minder een feest ter eere van den Oneindige is. Maar er is onderscheid tusschen den man en zijne woorden!





Tijdschrift voor algemeene Munt- en Penningkunde. Door P.O. van der Chijs. IIden Deels 1ste en 2de Stuk. Te

{==466==} {>>pagina-aanduiding<<}
Leyden, bij S. en J. Luchtmans. 1839, 1841. In gr. 8vo. 668 bl. f 9-30.

Ofschoon, door geheel buiten ons toedoen liggende redenen, de aankondiging van dit nuttige Tijdschrift later dan gewoonlijk verschijnt, zoo zal het ons echter niet beletten om van de beide stukken een, zooveel mogelijk naauwkeurig, verslag te geven.
Het Tijdschrift van den Heer van der chijs blijft volkomen aan deszelfs naam en doel beantwoorden. Niet alleen uit Nederland, maar ook uit andere landen, vinden wij, in deze stukken, vele belangrijke Munt- en Penningkundige mededeelingen, die van de onvermoeide vlijt en nasporing des zamenstellers geen gering blijk opleveren. Ook de Heer van orden, te Zaandam, in deze studie zoo zeer ervaren, brengt het zijne toe, om de nuttigheid en uitgebreidheid van dit Tijdschrift te vermeerderen.
Troffen wij van dien kundigen liefhebber in het Iste Deel van genoemd Tijdschrift de Beredeneerde Naamlijst van al de Gedenk- en Legpenningen, Munten en Noodmunten, Belegeringspenningen enz., welke in het werk van van mieris gevonden worden, aan; zoo ook gaat de Heer van orden voort, om het werk van gerard van loon op dezelfde wijze te bearbeiden.
Het 1ste stuk bevat de naamlijst der Gedenkpenningen uit van loon's Iste D. of van 1555-1603. Het 2de Stuk, van loon IIde D., tot en met het 3de B., of van 1603-1648. En om deze Naamlijst meer dienstig voor het gebruik te maken, zijn er ook eenige exemplaren afzonderlijk gedrukt, doch die, zoo wij meenen, niet in den handel verkrijgbaar zijn gesteld. Zoo als door den Heer van orden teregt wordt aangemerkt, zoude men deze met wit papier kunnen laten doorschieten, en er alsdan die aanmerkingen bijvoegen, die men voor zichzelven dienstig oordeelde. Ten einde het kronijkachtige in deze Naamlijst, zoo veel mogelijk, weg te nemen, zijn in den tekst eenige berigten gevoegd omtrent de vervaardigers der Penningen, welke berigten, indien zij te uitgebreid zijn, aan het einde des deels als bijlagen zullen worden geplaatst; terwijl een en ander naderhand door den Schrijver afzonderlijk zal worden uitgegeven.
Met groote naauwkeurigheid wordt ieder penning behan-
{==467==} {>>pagina-aanduiding<<}
deld. (Vooral worden de Noodmunten uitvoerig beschreven.) De verkoopingen, in de laatste jaren gehouden, gaven aanleiding tot meerdere aanhalingen van dezelve. Bij de Legpenningen zijn meestal de vele voorname voorkomende varianten, met aanhaling van des Schrijvers Handleiding voor Verzamelaars van Nederlandsche Legpenningen, opgegeven; terwijl er natuurlijk eenige andere werken en verkoopingen, als in de Naamlijst op van mieris genoemd, moesten worden aangehaald.
Of de afbeelding in van loon's Iste D., bl. 62, die van een' Gedenkpenning is, blijft moeijelijk te bepalen, daar deze tot nog toe den Schrijver in geene verzameling is voorgekomen. Op het gezag van van loon zelven, zouden wij het voor eenen Legpenning houden; en of in van loon, Iste D., bl. 288, No. 1 en 2 Legpenningen zijn, betwijfelt Rec. evenzeer: de opgave is dus waarschijnlijk eene drukfeil, die nader zoude kunnen worden aangewezen.
Ten einde niet al te uitvoerig te worden, zullen wij bij de Naamlijst van den Heer van orden niet langer stilstaan; trouwens onze aanprijzing is bijna overbodig, daar ieder penningenverzamelaar, die dit Tijdschrift niet ontberen kan, dadelijk van hare groote nuttigheid zich zal kunnen overtuigen. Wij wenschen den Heer van orden gezondheid en lust toe, om de volgende deelen van van loon, en ware het mogelijk de vervolgen, op dezelfde wijze te bewerken. Hij ontvange hiertoe ook ruime hulp van andere liefhebbers!
De verdere inhoud van deze twee Stukken willen wij nog opgeven: Van bl. 259-271 vinden wij het vervolg van bl. 858 des Isten Deels, Geschied- en Penningkundige Aanmerkingen, naar aanleiding van eenige hier te lande gevondene Munten, door s.h. van noordaa, te Dordrecht; en wel over vier Bisschoppelijke munten, in het jaar 1817 te Dordrecht gevonden, waarbij eene afbeelding dier muntjes gevoegd is. Van bl. 500-505, 2de Stuk, treft men eene niet minder belangrijke Beschrijving van een' Gedenkpenning van Prinses maria louisa, Wed. van johan willem friso, Stadhouder van Friesland, door w. eekhoff, aan, met vermelding tevens van een' prachtigen gouden gedenkpenning, op dezelfde gelegenheid als de bovenstaande geslagen.
Voor muntliefhebbers zijn de Aanteekeningen en berekeningen betrekkelijk tot de veranderingen, welke het Munt-
{==468==} {>>pagina-aanduiding<<}
stelsel der Vereenigde Staten van Noord-Amerika heeft ondergaan sedert het jaar 1834, medegedeeld door den Heer poelman, zeer lezenswaardig.
Nog een stukje, bevattende de Beschrijving van twee Gedenkpenningen ter eere van jacques de beauxlieux, Operateur of Steensnijder, alsmede iets over zijn leven, door van orden, versierd met de afbeeldingen, is hier ingevoegd; waarop dan de volgende Wetenschappelijke Berigten voorkomen: deze mededeelingen hebben betrekking op de Munt- en Penningkunde van Oost-Indië; der Grieken, Romeinen en Galliërs; op de Middeleeuwen; ook op de hedendaagsche Gedenkpenningen en Munten, en wel omtrent die van Nederland, Grootbrittanje en Ierland, Denemarken, Zweden, Rusland, Polen, Duitschland en andere landen. Al deze mededeelingen getuigen van de zorg en moeite ter verzameling derzelve; zij leveren het bewijs van eene uitgebreide lectuur niet alleen, maar ook van eene zeer uitgestrekte correspondentie. Niet ongepast is dus het verzoek des Verzamelaars, aan het slot van het 2de Stuk gedaan, hetwelk wij, om mede te werken ter bevordering der algemeene Munt- en Penningkunde, hieronder in deszelfs geheel overnemen. (*)
Meer en meer worde de Penningkunde in Nederland beoefend; algemeen moge zij geacht worden als eene studie, dienstbaar aan vele wetenschappen, en inzonderheid mogen de Nederlandsche Gedenk- en Legpenningen beschouwd worden als gedenkstukken, ons van vroegere tijden overgebleven, en waarop onze voorvaderen het lief en leed, dat zij ondergingen, met de krachtigste bewoordingen en zinnebeelden uitdrukken, om daarna als de sprekendste getuigen der geschiedenis voor het nageslacht op te treden.

{==469==} {>>pagina-aanduiding<<}

Het moge hier eene niet ongeschikte plaats zijn, om alle toevallige bezitters van eenige penningen, waaraan men, zoo als dat veelmalen het geval is, geene waarde hecht, uit te noodigen, om de pogingen van sommige Provinciale Genootschappen eenigzins te beloonen, door deze gedenkstukken, hetzij gratis, hetzij tegen eenige belooning, te willen afstaan.


Proeve eener Handleiding bij het onderwijs in de Taktiek, ten dienste van subalterne Officieren der Kavallerie en Infanterie. Uit het Hoogduitsch van P.Z. door A.S.J.V. In 's Gravenhage en te Amsterdam, bij de Gebr. van Cleef. 1842. In kl. 8vo. XX, 317 bl. f 2-20.

Deze Proeve eener Handleiding bij het onderwijs in de taktiek, ten dienste van subalterne officieren der Infanterie en Kavallerie, komt ons zeer doelmatig voor. Ze bevat, in vijf Hoofdstukken, welke ieder weder in vier of vijf onderdeelen gesplitst zijn, alles, wat een subaltern officier dient te weten, wil hij aanspraak maken op den naam van een goed officier te zijn; terwijl er voor Hoofdofficieren menige nuttige herinnering in gevonden wordt. Zonder bepaalde stelsels aan te kleven, gebruikt de Schrijver zoowel oudere als nieuwere, voor zoo ver hem zulks gepast voorkomt, en verrijkt het werk met een aantal geschiedkundige daadzaken van aanval en verdediging van onderscheidene posten door Generaals en andere officieren. Wij twijfelen niet, of de kundige Vertaler heeft, met dit werk in onze taal over te brengen, zijnen kameraden eene wezentlijke dienst gedaan; terwijl de Uitgevers, door eene kleine letter en compressen druk, gezorgd hebben, dat het, niet te hoog in prijs, ook te meer in ieders handen zoude kunnen komen. Het verdient bij de belanghebbenden alle aanbeveling.


De Globe. Keur van Reisverhalen en Merkwaardigheden van vreemde Landen en Volken. Onderhoudende en belangrijke lectuur voor den beschaafden stand. 1842. IV Deelen. Te 's Gravenhage, bij de Erven Thierry en Mensing. 1842. Ieder Deel van 232 bladz. à f 1-80.

Dit keurig uitgevoerde Tijdschrift gaat op dezelfde wijze

{==470==} {>>pagina-aanduiding<<}
voort met het mededeelen van kleine reisverhalen en beschrijvingen van landen, volken en steden. Onder het fraaist geschrevene van dezen jaargang tellen wij de Schetsen uit Petersburg, naar het Hoogduitsch van t. welp; mededeelingen uit eene reis door Dalmatie, en eene reis in China door een lid der Russische zending in dat Rijk. Bij het belang, dat de gebeurtenissen van onze dagen in China hebben doen stellen, zullen deze mededeelingen aangaande het Hemelsche Rijk een dubbel belang inboezemen. Zoo is het ook met een stukje over Port-Natal, door een' inwoner der Kaapstad. Onder meer trok een juist overzigt van de uitkomsten der laatste ontdekkingen in Australië onze bijzondere aandacht. Meer kunnen wij van dezen vervolg-jaargang van dit Tijdschrift niet zeggen. De Boekhandelaar a. van der mast, te Gorinchem, heeft de uitgave van hetzelve voor het vervolg overgenomen.





Het Huis van Wesenbeke; door J.A. de Laet. Te Antwerpen, bij J.E. Rijsheuvels. 1842. In kl. 8vo. 320 bl. f 2-25.

Als Roman beschouwd, is dit geschrift niet zonder verdienste, houdt de aandacht levendig, wekt belangstelling in het lot der personen, die ten tooneele worden gevoerd, en bevredigt genoegzaam in gang en ontknooping. De Vlaamsche spelling en het gebruik van vele woorden zal nog al den een en ander, die gewoon is aan onze kiesche Hollandsche taal, hinderen. Maar in een ander opzigt is dit werkje een hoogst opmerkelijk verschijnsel. Uit België, uit het aan domheid en priesterheerschappij verkochte Antwerpen ontvangen wij eenen Roman, die het kennelijke doel heeft, de afschuwelijkheid van de vervolging der Protestanten onder philips II en de wreedheden der Roomsche priesterpartij te doen uitkomen. Het schrijven van dit werkje is dáár een stoute stap, en indien ooit een Roman aan de zaak van godsdienstige verlichting kan dienstbaar zijn, dan zal deze voor velen in zijn vaderland tot nut kunnen zijn. Wij hebben dan ook reeds vernomen, dat de Ultramontaansche partij er zeer tegen ijvert. Zal dit baten? Zij is magtig, maar de kracht der waarheid en van het doorbrekend licht is nog sterker. Wij zijn afkeerig van alles, wat onverdraagzaamheid voedt,

{==471==} {>>pagina-aanduiding<<}
maar juist daarom bevelen wij dit geschrift, waarin verdraagzaamheid zoo duidelijk wordt aangeprezen, gaarne aan. Breeder beoordeeling van dezen, eigenlijk buitenlandschen Roman achten wij in ons, eerst en meest aan de Nederlandsche letterkunde verbonden Tijdschrift minder noodig.


De Jacobijnen der veertiende Eeuw, of de Jonkvrouw en de Pagie. Een historische Roman uit de Geschiedenis van Frankrijk. Door G.P.R. James. Uit het Engelsch. II Deelen. Te Amsterdam, bij M.H. Binger. 1842. In gr. 8vo. 682 bl. f 7-20.

Rec. kan zich niet vereenigen met den titel, dien de Hollandsche Vertaler aan dezen roman heeft gegeven. Het in de geschiedenis bekende en aangenomene woord Jacquerie doet den eenigzins ervaren lezer terstond denken aan datgene, wat het onderwerp voor dit verhaal heeft geleverd, de opstand der lijfeigene boeren tegen hunne adellijke heeren. De naam van Jacobijnen heeft zulk eene bepaalde beteekenis in de Fransche revolutie gekregen, dat het ons voorkomt minder gepast te zijn, hem op de oproerige boeren toe te passen, al meent men ook overeenkomst van inzigten en bedoelingen te zien. Het is een te groot anachronisme, en de zaken staan ook niet genoeg gelijk.
Wij hopen, dat ons romanlezend publiek zich door den naam van de lectuur van dezen roman niet zal laten afschrikken. Wij durven hetzelve een aangenaam onderhoud beloven. James behoort onder de vruchtbaarste romanschrijvers van onze dagen; maar wij bespeuren bij hem nog geene sporen van uitputting. In dezen roman althans is rijkdom en levendigheid van zaken en voorstelling niet te miskennen. De Jacquerie of opstand der lijfeigene boeren tegen hunne heeren is eene gebeurtenis, op zich zelve merkwaardig genoeg, om de aandacht tot zich te trekken. James heeft haar met een goed gevonden romantisch verhaal verbonden en beide als tot een geheel verwerkt. Hij heeft de taak, die hij zich had voorgesteld, niet ongelukkig ten einde gebragt. Hij getuigt zelf, dat hij zich van alle langwijlige uitweidingen ten aanzien van gewoonten, plegtigheden en kleederdragt heeft trachten te onthouden, en meer eene getrouwe schets van de personen, dan van de gebruiken van

{==472==} {>>pagina-aanduiding<<}
dien tijd te geven. En wij mogen hem den lof niet onthouden, dat hij aan zijn plan getrouw is gebleven. Met volle ruimte bevelen wij dan dit boek aan het romanlezende publiek aan, als eene onderhoudende lectuur, die hen tevens met de geschiedenis van den behandelden tijd en de merkwaardige bijzonderheid, waaraan het verhaal is vastgeknoopt, eenigzins zal bekend maken. Vertaling en uitvoering zijn beide zeer wel.


Sotirios Dragatin, of de Opstand in Etolië. Naar het Hoogduitsch van Robert Heller. Te Amsterdam, bij J.C. van Kesteren. 1842. In gr. 8vo. 254 bl. f 2-40.


Josefa. Romantische Tafereelen uit den Zuidamerikaanschen Vrijheidsoorlog. Naar het Hoogduitsch van Robert Heller. II Deelen. Te Amsterdam, bij J.C. van Kesteren. 1843. In gr. 8vo. 470 bl. f 4-20.

Beide deze werken van denzelfden Schrijver, en door denzelfden Vertaler in onze taal overgebragt, behooren tot de zoogenaamde historische Romans, in zoo ver namelijk eenig voorval uit de geschiedenis ten grondslag verstrekt voor de verdichting. Sotirios dragatin, een Albanees, redt eene aanzienlijke Grieksche vrouw het leven bij eene schipbreuk, en laat zich, niettegenstaande hij de hevigste liefde voor haar heeft opgevat, om haren echtgenoot uit de gevangenschap te verlossen, inwikkelen in eenen opstand der Palikaren tegen den tegenwoordigen Koning van Griekenland. Bij eenen uitval der bezetting van het door de opstandelingen belegerde Missolonghi wordt dragatin zwaar gewond en geraakt gevangen. Antonio, de echtgenoot der door dragatin geredde vrouw, verwerft voor hunnen reeds ter dood veroordeelden weldoener genade bij den Koning; maar de gevangene sterft, tot hunne droefheid, aan zijne wonden. De zelfverloochening, de getrouwheid en edelmoedigheid van den held des verhaals doen hetzelve met eene levendige belangstelling lezen.
Het werk, 't welk onder den titel josefa aangekondigd wordt, behelst de geschiedenis van eene Zuidamerikaansche Mulattin, welke de grootste getrouwheid jegens hare weldoeners aan den dag legt, en welke eindelijk, nadat de af-
{==473==} {>>pagina-aanduiding<<}
schudding van het Spaansche juk aan de vooroordeelen tegen de kleurlingen eenigermate derzelver kracht had ontnomen, de gelukkige gemalin wordt van den edelen rodriguez, dien zij reeds sedert lang hopeloos had lief gehad.
Ook deze Roman boeit de aandacht, ofschoon in denzelven sommige dingen, zoo als onder anderen de afkomst van josefa en het eindelijke lot van haren vader, slechts ter loops en onvolledig vermeld worden, en dus de opgewekte nieuwsgierigheid onbevredigd blijft. Aan belangrijke karakters en schilderingen van hetgeen er in den Zuidamerikaanschen bevrijdings-oorlog voorviel ontbreekt het niet. Achter het verhaal josefa is, tot bladvulling, nog een klein verhaal van denzelfden Schrijver geplaatst, ook behoorende tot eenen strijd voor de vrijheid, maar uit een vroeger tijdvak en op een ander tooneel, in Zwitserland namelijk. Het is de bekende historische legende van een' jongeling, die, om zijn leven te redden, had moeten zweren, dat hij eene zekere zamenzwering aan geen mensch zou openbaren; maar die, om zijnen eed te houden en toch zijn vaderland te redden, hetgeen hij ontdekt had aan eene kagchel (het spreekt van zelf, in de tegenwoordigheid van zijne medeburgers) openbaarde, zeggende: ‘Ik heb moeten zweren, dat ik dit geheim aan geen eenigen mensch zou openbaren, en daarom, o kagchel! zeg ik het aan u.’
Zonder juist jagt te maken op Germanismen, stootten wij op onderbreken en Pelopones voor afbreken en Peloponnesus. Als aangenaam onderhoudende lektuur meenen wij beide deze werken onzen Landgenooten te mogen aanbevelen.





Eleonore van Castilië. Dichterlijke Tafereelen uit de tijden der Kruistogten. Door S.P. Oudkerk Pool. Te Enkhuizen, bij Pannebakker en Comp. In gr. 8vo. 104 bl. f 1-20.

De Heer oudkerk pool hoopt, dat men de gebreken in dit Dichtstuk, om het weinige goede hier of daar, goedgunstig zal verschoonen. Zulks is wel wat veel gevergd; enkele gebreken ziet men, ook des niet gevraagd, om veel goeds, welwillend voorbij; maar het omgekeerde? Misschien heeft echter de Dichter te nederig over zijn werk gedacht, en zijn er maar weinige vlekjes (maculae) tegen veel schoons

{==474==} {>>pagina-aanduiding<<}
(plura, quae nitent in carmine)? Wij gelooven het niet. Misschien zou men het echter aan vitlust, partijdigheid, zucht tot hekelen, en wat niet al, toeschrijven, wanneer wij dit zonder nader bewijs zeiden. Wij zullen alzoo het Dichtstuk eenigzins doorloopen, en onze aanhalingen mogen het verantwoorden, in hoeverre wij regt hebben, om van veel berijmd proza, stoplappen, onachtzaamheid in taal en uitdrukkingen enz. te spreken.
Vooraf zij gezegd, dat het gedicht in acht, of, zoo men Voor- en Slotzang medetelt, tien Zangen is afgedeeld, alle met zoogenoemde Fransche titels voorzien, zoodat men ruim zeventig bladzijden gedicht, overigens opdragt, voorberigt, titels en wit papier bekomt.
De Voorzang begint:

Spanje was geheel gewapend, Eng'lands heirmagt op de been, 
Om door krijg een twist te scheiden, daar geen schikking moog'lijk scheen: 
Slechts één middel bleef nog over: 't was een huw'lijk voor te slaan, 
Dat met beider wenschen strookte - en dien echt werd aangegaan. 


Niet zeer poëtisch uitgedrukt; maar 't is eerst een begin, en misschien zal de slotzang zoo hoog gaan, als de voorzang laag. Dat zullen wij straks zien. Eleonore dan werd verbonden ‘aan hendrik's oudsten zoon.’ Hoezeer ‘door staatkunde ook verbonden, die op hart noch neiging let,’ zij beminden elkander en waren gelukkig. Maar eduard moet ten kruistogt. Vrouwlief is daarover zeer bedroefd; intusschen zij vormt ‘een 
{== afbeelding 	==} {>>afbeelding<<}
    
 rein en edel,
En dit 
{== afbeelding 	==} {>>afbeelding<<}
    
 harer waardig, doet het hart van wellust slaan.

Zij had gelijk ook, want:

Wie zal ' t malen al het lijden, wie maalt hier de droeve smart?
Wat was nu dat 
{== afbeelding 	==} {>>afbeelding<<}
    
?
Eerste Zang. Eleonore wil mede naar het Heilige land trekken. Eduard is er tegen. Men besluit eenen ouden pelgrim om raad te vragen:

De grijsaard, dieper aangedaan, 
Dan 't vorstlijk paar hem waande, 

{==475==} {>>pagina-aanduiding<<}

Verbergt in 't oog een stillen traan, 
Die hij zich zijner schaamde. 


Gezwegen van het rijm, dunken ons de tweede en vierde dezer regels stoplapachtig genoeg. De pelgrim geeft eleonore gelijk, en zij trekt mede.
De tweede Zang bestaat in veertien vijfregelige coupletten en is alzoo een Zangje.
De derde Zang begint met eenige fraaije regelen aan Palestina, waarna weder in eene andere versmaat (zelden behoudt de Dichter hetzelfde metrum, ook in denzelfden Zang) de beschrijving van banasser ‘den Vorst van 't Saraceensche heer,’ benevens de zeer prozaïsche van mansur, diens gunsteling, afgezonden om den Christenvorst tot eene ontmoeting uit te noodigen.

Met vreugd aanvaardt hij weêr die taak, 
En 't streelt hem met een zoet vermaak 
Zijn' Vorst zijn' hulp te leenen. 
Ja, hem te dienen is zijn doel! 
En met een zeker voorgevoel, 
Spoedt hij zich derwaarts henen, - 
En ook zijn felle Christenhaat 
Deed hem zijn Vorst believen. 
Hij nam elk middel steeds te baat, 
Om hen, kon 't zijn, te grieven. 


Niet minder plat is het antwoord op de boodschap:

‘Uw voorstel doet ook mij vermaak, 
Het doet me uw Sultan achten.’ 
Zoo spreekt de Prins, ‘en 'k ben bereid 
Hem morgen hier te noden. 
Maar eerst zij onze gastvrijheid 
U mildlijk aangeboden.’ 


De Zendeling ‘ziet de Rijksvorstin,’ en beschouwt haar aanstonds als goeden buit voor zijnen heer. Het wilde ook wel juist treffen:

Verkoeld was juist des Sultans min, 
Verstouten was zijn hartvriendin, 
Voldaan was zijn verlangen. 


Vierde Zang. De Sultan komt op het feest, hem door

{==476==} {>>pagina-aanduiding<<}
eduard te Ptolemaïs bereid. Hij verlieft, dat spreekt van zelf, op eleonore:

Onbekend met Fransche zeden, en uit onervarenis, 
Waant hij, dat alreeds zijn liefde door haar min beantwoord is, 


en ‘haar bezit is zijn doel.’
Eduard had voor die tijden hem regt ridderlijk onthaald. Met uw verlof, Dichter! Wat meent gij met ‘voor die tijden?’ Gij verplaatst ons in den ridderlijksten tijd der Ridderschap; dus komt het niet te pas, te spreken van een onthaal, dat voor dien tijd regt ridderlijk was. Doch laat ons voortgaan. Men zal een tournooi houden: ‘Kampt ge’ hoe poëtisch!

‘Kampt ge ook mede, Englands Koning,’ vroeg Banasser..... 
‘Neen,’ zegt Eduard, ‘als regter, voegt aan mij de kampstrijd niet. 


Men zou immers zweren, lezer! dat het proza was? Banasser strijdt toch mede, om uit eleonore's hand den prijs te ontvangen, en bekomt dien, afscheid nemende tot na drie dagen op het slagveld, waar men (heusch, zoo als de kinderen zeggen) vechten zou.
Vijfde Zang; de slag, waarbij

Banasser (schoon slechts ligt gewond) 
Is duiz'lend neêrgestort; 
't Was Dirby, die door 't gunstig lot, 
Of liever door der Christnen God 
Daartoe bestempeld scheen. 


Zesde Zang. (Wij moeten ons een weinig haasten.) Eduard en eleonore zijn blijde, elkander terug te zien;

Maar wie, wie maalt het schriklijk woên 
Des Sultans minnesmart. 


en:

Nu neemt hij elke list te baat, 
Zoo 't hem slechts voordeel doet. 
En Mansur, hem steeds toegedaan, 
Zet hem tot lage midd'len aan, 
En sterkt zijn minnegloed. 
 
Het toeval, (vaak der boozen vriend) 
Kwam 't woelend paar te stade, 

{==477==} {>>pagina-aanduiding<<}

Waarvan zich Satan ook bedient 
Tot sterking van het kwade. 
Een schaar van Pelgrims, vroom en rein 
Was in zijn hand gevallen; 
Hij zendt hen, onder vriendschapsschijn, 
Naar Ptolemaïs wallen. 


Eduard verwelkomt hen magtig poëtisch:

‘U mijn mannen! voegt de rust, 
Na zulk een lange reis!’ 
(Zoo spreekt hij) ‘Kiest u, wat u lust, 
Gij vindt hier drank en spijs; 
Maar eerst, ik zie 't reeds aan u liên, 
Wenscht gij uw Rijks-Prinses te zien.’ 


Banasser is met hen binnen de stad geslopen, en verrast eleonore in een eenzaam avonduur in de slotkapel; waar een nooit gekend genieten zijn fier gemoed meestert, doch hij tevens eene deugd ziet

Die van Hemelsch oorsprong is. 


De Vorstin ontkomt door eene geheime deur en de Sultan vlugt naar zijn leger terug.
Zevende Zang. Banasser daagt eduard tot een tweegevecht. Eleonore zegt: ‘ga met God,’

En nu, gesterkt en opgestaan, 
Gort zij hem 't stalen harnas aan, 
En hangt, (van droefheid stom) 
Als talisman en trouwbewijs, 
Hem nog haar diamanten kruis 
En gouden keten om. 


De Christenvorst blijft wel overwinnaar, maar wordt door mansur met een' vergiftigen pijl gewond, welke wonde door eleonore in den
Achtsten Zang wordt uitgezogen.
De Slotzang meldt onder een' vloed van woorden:

God behield hun beider leven 
Dat gekocht was door haar deugd (?) 


Van den zwier en de verheffing in dezen Slotzang strekke het volgende ter proeve:

{==478==} {>>pagina-aanduiding<<}


Lieve vrouwen, dartle schoonen, 
Die mijn zwakke (juist!) zangen leest, 
En, om zoo veel trouw te loonen, 
Gissend hoopt of angstig vreest. 
Ja, gij moet nog de uitkomst weten, 
Daar gij naar de ontknooping tracht; 
Gij zoudt me ongevoelig heeten, 
Hield ik thans mijn taak volbragt. 
De uitkomst, neen het kan niet missen, 
Gij verlangt die reeds met smart, 
Maar, ook de uwe kan ik gissen, 
Dat zij goed zij, wenscht uw hart. 
'k Wil mij naar uw wensch dan plooijen, 
(Dat ik die steeds raden kon), 
En mijn werk voor u voltooijen, 
Zoo als ik voor u begon. enz. enz. 


Het motto van dezen Slotzang is uit van lennep:

'k Zong niet voor die onnooz'le maagd, 
Die na dit alles mij nog vraagt, 
Wat verder is geschied. 


hetwelk wij aldus veranderen:

'k Schreef niet voor dien onnooz'len bloed, 
Die nu nog haarfijn weten moet, 
Wat dit voor Dichtstuk is. 




Aangename en nuttige Gedichten voor Kinderen, in den geest der beste Opvoedkundigen. Ten dienste van Scholen en Huisgezinnen; door H. Guikema. Te Groningen, bij J. Römelingh. 1842. In kl. 8vo. 74 bl. f : - 25.

In den geest der beste opvoedkundigen! Zulk een titel belooft wat goeds; en ziet men nu de voorrede in, dan bemerkt men, dat de vervaardiger dezer kindergedichtjes de aangename overtuiging heeft, dat hij voor zijne taak uitstekend berekend is, zeer bescheiden uitgedrukt in de woorden, dat hij zich vleit hiertoe eenige geschiktheid te bezitten; ten eerste, wij laten hem zelven spreken, ‘omdat mijne uit- en onuitgegevene poëzij nog al de goedkeuring van velen heeft mogen verwerven; ten tweede, omdat ik mij vlei, door een twintigjarig onderwijs der jeugd, geleerd te hebben, om mij eenigermate naar de vatbaarheid en den smaak der kinderen te kunnen uitdrukken.’ Rec. heeft het geluk niet, de uit- en onuitgegevene poëzij van den Heer guikema te kennen, maar in spijt van de goedkeuring, die zij bij velen heeft verworven, heeft hij er bitter slechte gedachten van. In het werktuigelijke der kunst heeft de man het al-
{==479==} {>>pagina-aanduiding<<}
thans nog niet ver gebragt, daar men hier gedurig regels vindt, als deze:

Vader, voel de aarde schudden 


of:

't Mooiste kleed versmaadde hij dikwijls 


of:

Zoo worden wij op aarde voor, 
Den hemel toebereid; 
De aarde is slechts de oefeningsplaats 
De school voor d' eeuwigheid. 


Doch wat zal men zeggen van de pedanterie en eigenwaan, die zich vermeten te zeggen, dat deze gedichtjes zijn in den geest der beste opvoedkundigen. Welke denkbeelden heeft de man toch wel van de vatbaarheid en den smaak der kinderen, als hij hun zulke ellendige vodden, zulke smakelooze klappermansrijmen durft opdisschen? Wij willen onze lezers eenige staaltjes laten zien, opdat zij oordeelen, of wij te veel hebben gezegd. Men hoore eens eenige coupletten van een gesprek tusschen vader en zoon over het onweder.

Jan. Vader, zie den bliksem slingren! 
Vader, hoor den donder slaan! 
Vader, voel de aarde schudden! 
O! de wereld zal vergaan! 
Vader. Wees bedaard, mijn lieve jongen! 
Zie het slechts met eerbied aan! 
Morgen is het alles over, 
Zal de wereld nog wel staan. 
 
Jan. Vader, vlieg toch in de woning! 
Hoor den donder ratlend slaan! 
Blijft gij hier een weinig toeven, 
O, dan zult gij wis vergaan. 
Vader. Neen, mijn jongen, 'k hoef om 't onweer 
Hier van deze plaats niet gaan, 
Schoon 'k den ganschen nacht hier toefde 
Zou 'k er morgen nog wel staan. 
Jan. Lieve vader, ga naar binnen! 
Zie den hemel openstaan! 
Krijgen wij een koudevatting, 
Ligt is 't met ons afgedaan. 
Vader. Lieve regen, daal vrij neder 
Gij bekoelt 't verhitte bloed; 
Laat de lieve God mij baden: 
Wat de hemel geeft, is goed! 


Waarlijk, de vader redeneert in het laatste vers vrij zonderling; en het geheel is eene fraaije proeve van de poëzij, in dit bundeltje. Wij vreezen, dat de Heer guikema reden

{==480==} {>>pagina-aanduiding<<}
zal hebben, om met zijnen zingenden nachtegaal (bl. 14) uit te roepen:

Neen, niet langer hier gezongen, 
'k Deel hier toch in niemands gunst, 
Hier heerscht geen talentswaardering, 
Niemand heeft hier smaak voor kunst. 


In het voorbijgaan, hoe geschikt voor de vatbaarheid van kinderen is die talentswaardering! Wij zouden de proeven zeer kunnen vermeerderen en den ooijevaar met de kolibri over het eten van kikkers en honig kunnen hooren praten en hun gesprek aldus besluiten:

Ooijevaar. Ik ben - wat ook een ander eet - 
Tevreden met mijn lot; 
En als ik vorschen hebben mag, 
Dan loof en dank ik God! 
Kolibri. Gij hebt gelijk, heer Ooijevaar! 
Ik had mij niet bezind; 
't Is best, dat ik den honig lust, 
En gij de kikkers mint. 


en daarbij verbaasd staan over de vindingrijkheid, die in de toepassing doorstraalt, als deze met dit voorbeeld eindigt:

Er was eens zeker Engelschman 
Die clive was genoemd; 
En die als een der rijksten van 
De wereld werd geroemd. 
 
Toch was hij zoo gelukkig niet 
Als gij misschien gelooft; 
Want op het laatste schoot hij zich 
Uit wanhoop voor het hoofd. 
 
Maar vraagt den armsten bedelaar, 
Die niets ter wereld heeft, 
En 'k wed, dat hij zijn hoofd nog niet 
Voor clive's schatten geeft. 


Ja, het hoofd af, dat is ook wat erg; de stumpert zou dan aan de schatten niet veel hebben. Wij zouden gaarne nog proeven geven van het gedicht, waar wij lezen:

Brugsma is hier opstel - bouwheer, 
En daarbij de leverancier 
Van de zaken - lieve jongen, 
Gij moet bouwen op 't papier. 


Maar wij moeten eindigen; de lezer weet nu, wat hij hier vinden kan, en beslisse zelf, of hij dergelijken kost aan zijne kinderen wil geven.



{==481==} {>>pagina-aanduiding<<}

Boekbeschouwing.

Leerredenen, door E.H. Sikkes, Predikant te Bonda. Te Emden, bij H. Woortman. In commissie te Groningen, bij J.B. Wolters. 1842. In gr. 8vo. 227 bl. f 2 - :

De Eerw. sikkes verontschuldigt de uitgave van dit achttal proeven van zijnen kanselarbeid door het gewone: dat hij daartoe van vele zijden is aangemoedigd geworden door vrienden, wier oordeel hij op niet geringen prijs stelt. Ziet men op noodzakelijkheid, dan is wel van geenen bundel preken de uitgaaf noodig; vraagt men naar het nut, dan kan zeker ieder niet geheel verwerpelijk geschrift zulks in een of ander opzigt stichten; let men op de betrekkelijke waarde dezer Leerredenen, dan kan men ze wel niet als modellen, als juweelen van het eerste water aanmerken, maar moet toch in gemoede zeggen, dat ze niet minder zijn, dan vele andere in het licht gegevene, en gunstige getuigenis nopens haren opsteller afleggen. De onderwerpen en teksten zijn van zeer nuttige strekking, maar onderscheiden zich in geenen deele door nieuwheid of ongewoonheid. De eerste waarschuwt tegen het uitstel van bekeering, Hand. XXIV:24, 25; de tweede schetst den heilbegeerige, Hand. XVI:30; de derde handelt over de geboorte uit God, Joh. III:3; de vierde: God is liefde, 1 Joh. IV:8b; de vijfde stelt jezus lijden voor als Gode betamende, Hebr. II:10; de zesde de liefde, als meer dan geloof en hoop, 1 Cor. XIII:13b; de zevende waarschuwt tegen het voorbijzien van onze afhankelijkheid van God, Jak. IV:13-17, en de achtste wijst aan, dat de bede om den H. Geest bij God verhooring vindt, Luk. XI:13.
Hoewel hulde doende aan des predikers hartelijken ernst en gemoedelijken ijver, zouden wij tegen onze overtuiging spreken, indien wij ontkenden, nog al eenige bedenkingen

{==482==} {>>pagina-aanduiding<<}
tegen het een en ander, dat in deze stukken gezegd wordt, te hebben. De voorstelling is over het algemeen die van een werkdadig, zuiver Christendom; maar met alles, wat in No. 2, 3, 8 voorkomt, kunnen wij ons niet vereenigen. Dat behoeft ook niet; want evenmin als de bescheidene Schrijver zijne beschouwingswijze op sommige punten van het Evangelie aan anderen als de eenige en onfeilbare waarheid opdringt, evenmin willen wij uit de hoogte beweren, in het volkomen bezit te zijn van den sleutel der kennis. En waar, gelijk hier, het Evangelie wordt voorgesteld als eene vertroostende en heiligende kracht Gods tot zaligheid voor ieder, die het gelooft, daar heeft men ligtelijk vrede met eene voorstelling van ondergeschikte punten, die van eigen beschouwing min of meer afwijkt, schoon niet daartegen strijdende.
Overigens, wij bepalen ons bij de eenvoudige aanmelding van dezen bundel. Hoewel in onze taal uitgegeven en bij eenen inlandschen uitgever mede verkrijgbaar gesteld, het is toch buitenlandsch werk, dat wij gaarne den lof geven, die het toekomt, vooral ook omdat het voortkomt uit de Oost-Friesche kerk, waarmede de Nederlandsche zulke oude en naauwe betrekkingen heeft. Maar bij het vele inlandsche, dat te onzer beoordeeling ligt, moeten wij zuinig met onze ruimte zijn, en daarom neme men met dit weinige ter aankondiging genoegen.





Geschiedenis der Christelijke Kerk, voor Cathechizatiën en Huisgezinnen, vrij naar het Hoogduitsch van W. Leipoldt, met een Voorberigt van Prof. P. Hofstede de Groot. Te Groningen, bij M. Smit. 1841. In kl. 8vo. 240 bl. f 1-25.

Onder hetgeen de teekenen des tijds in ons vaderland verblijdends opleveren voor het koningrijk der hemelen, bekleedt voorzeker de sedert eenige jaren krachtig ontwaakte lust, niet alleen tot wetenschappelijke, maar ook tot practische behandeling van de geschiedenis der Chris-
{==483==} {>>pagina-aanduiding<<}
telijke kerk, eene voorname plaats. De kerkgeschiedenis is toch, zoo zij slechts regt wordt voorgedragen, een Commentarius perpetuus op het Evangelie. Het Evangelie getuigt van christus goddelijk leven op aarde. De geschiedenis getuigt van zijn verheerlijkt leven in den hemel. Het Evangelie doet ons in christus God aanschouwen in zijne hooge volkomenheid, den mensch in zijne verhevene bestemming, en beiden in de eenheid des geestes, waartoe zij in den Christen moeten geraken. De kerkgeschiedenis levert ons, in het bestuur van den verheerlijkten christus, dat zij ons doet bewonderen, het beeld van het hooge Godsbestuur; zij geeft ons den mensch te aanschouwen, in hetgeen hij is en moet worden, en toont ons hoe, gedurende 18 eeuwen, de geest van christus zich in de gemeente heeft ontwikkeld, om haar op te voeren tot de innigste gemeenschap aan God. - Wij verblijden ons daarom over het toenemend aantal van beknopte Kerkgeschiedenissen, voor algemeen gebruik bestemd. En onder dezelve plaatsen wij het onderhavige werkje van leipoldt op een' voornamen rang. Geheel vereenigen wij ons met het getuigenis van Prof. hofstede de groot, dat door dit boekje aan eene langgevoelde behoefte wordt voldaan. En van ganscher harte prijzen wij het daartoe allen aan, die op eene meer ontwikkelde Christelijke kennis prijs stellen.
Men kan, meent Rec., elk populair handboek eener wetenschap uit twee verschillende oogpunten beschouwen. Of, voor zoover het is ingerigt, om, in populairen vorm, de resultaten mede te deelen van ernstiger studie, en de vruchten van wijsgeerige nasporing en critische ontwikkeling, met eene zekere betrekkelijke volledigheid, den oningewijde in handen te geven; of, voor zoover het strekt, om, door eene verstandige keus uit den grooten rijkdom der voorhandene zaken, het practische doel der wetenschap bij den mingeoefende te bevorderen. Aan het eerste oogpunt getoetst, zou het onderhavige werkje veel te wenschen overlaten. Het zou niet moeijelijk zijn aan te wijzen, dat hier de zaken niet op de hoogte der histori-
{==484==} {>>pagina-aanduiding<<}
sche critiek zijn ontwikkeld, ginds een en ander, vooral ook de Dogmahistorie, vollediger (zelfs alleen in hoofdbijzonderheden) had kunnen wezen, en elders de indeeling der perioden naauwkeuriger had kunnen zijn. De beoefenaar der kerkgeschiedenis bemerkt dit dadelijk bij het doorbladeren van dit boekske, ook zonder onze aanwijzing. Maar, uit het tweede oogpunt beschouwd, zou het moeijelijk zijn, beter werkje te vinden voor het voorgestelde doel. De periodenindeeling dient geheel, om der jeugd een aanschouwelijk beeld der kerkgeschiedenis te doen gadeslaan. Ook de Bijbelsche opschriften, boven iedere afdeeling geplaatst, zijn zeer juist aangebragt. - Juist die bijzonderheden der geschiedenis zijn gekozen, welke dienen kunnen, om de kracht van het Christelijk geloof, de ontwikkeling van het Christelijke leven, de heerlijkheid der Christelijke Godsdienst in het licht te stellen. Alles wordt met helderheid, kracht en zalving voorgedragen. Over bijzondere punten willen wij dan met den Schrijver niet twisten. Met het geheel zijn wij ten hoogste ingenomen. En over deszelfs gebruik in de Cathechizatiën
en Christelijke huisgezinnen bidden wij van goeder harte Gods milden zegen af.

Naschrift.

Vonden wij, bij de aankondiging der eerste uitgave van leipoldt's Kerkgeschiedenis, genoegzame reden, om dit werkje aan huisgezinnen en cathechizatiën ten gebruike aan te bevelen, nog onbepaalder kan die aanprijzing zijn, nu de tweede druk (1843) zich door aanmerkelijke en doelmatige verbetering en uitbreiding gunstig onderscheidt. Er is bijna geene bladzijde, die niet eenige verbetering heeft ondergaan. Vooral de kerkelijke geschiedenis van ons vaderland is in meer dan één opzigt aangevuld. Zoowel vorm als inhoud van dit boeksken zijn regt geschikt, om het loffelijke doel van Vertaler, Voorredenaar en Uitgever te bevorderen. Het worde in ruimen kring verspreid, en stichte rijkelijk nut!








{==485==} {>>pagina-aanduiding<<}

Plegtige verklaring, afgelegd door een aantal leden der Hervormde gemeente te Groningen, ter beantwoording van het geschrift: Aan de Hervormde gemeente in Nederland. Te Groningen, bij J. Oomkens. 1843. In gr. 8vo. 40 bl. f : - 40.


Toespraak aan de Nederlandsche Hervormde gemeente door een Gezelschap ter bevordering van Godsdienstkennis. Te Groningen, bij J. Smit. 1843. In gr. 8vo. 23 bl. f : - 30.


Adres aan het gezond verstand, enz. Te Amsterdam, bij G. Portielje. 1843. In gr. 8vo. 39 bl. f : - 45.


Een woord ter bemoediging, enz. Dichtregelen. Te Groningen, bij H. Geertsema. In kl. 8vo. 16 bl. f : - 10.


Gesprek van een' geheimen Zendeling der Jesuiten met zijn' Leerling, over de zeven Wijzen van Nederland. Te Groningen, bij P. van Zweeden. 1843. In gr. 8vo. 32 bl. f : - 35.


Jezus Christus en die gekruisigd, onze kracht enz. tweetal Leerredenen, door L.G. Pareau. Te Groningen, bij J. Oomkens. In gr. 8vo. 63 bl. f : - 50.


Nog een woord over de zoogenaamde Groninger School. Te Rotterdam, bij van der Meer en Verbruggen. 1843. In gr. 8vo. 20 bl. f : - 30.


Christus in den mensch en in de menschheid, het wezen van het innerlijke Christendom, door W. Muurling. (Afgedrukt uit Waarheid in Liefde, 1843, II.) Te Groningen, bij J. Oomkens. 1843. In gr. 8vo. 56 bl. f : - 50.

Wij voegen de aankondiging van al deze kleine stukjes bij elkander. Alle toch hebben betrekking op dezelfde

{==486==} {>>pagina-aanduiding<<}
aangelegenheid, die der Groninger School, welke in onze dagen zoo hevig wordt aangevallen en bestreden. Alle zijn meer regtstreeks of zijdelings uitgelokt door het jongste geschrift: Aan de Hervormde gemeente in Nederland, van de zeven Haagsche Heeren. Alle hebben, van verschillend standpunt uitgegaan en van onderscheiden wapenen voorzien, de strekking om dien aanval af te keeren. En, schoon verschillend in letterkundige waarde, geven alle op hunne wijze getuigenis aan de goede zaak der Evangelische vrijheid. Over ieder een enkel woord, daar uitvoerige beoordeeling hier minder noodig is.
No. 1 is een regt hartelijk woord. Schoon afkeerig van iederen twist, rekenen echter de ledematen der gemeente van Groningen zich verpligt, niet langer te zwijgen, waar hunne leeraren op zoo onchristelijke wijze worden aangevallen. Zij verklaren zich opentlijk tegen de aanmatiging van onfeilbaarheid op het grondgebied des geloofs, waaraan zich de tegenpartij had schuldig gemaakt. Zij handhaven de behoefte aan een vrij en gemoedelijk onderzoek der waarheid in de H. Schrift vervat, en protesteeren ernstig tegen allen geloofsdwang. Een aantal van meer dan 300 onderteekenaars, uit alle rangen en standen der maatschappij heeft zich met dit protest vereenigd. En het geheel, in een' echt Christelijken en milden toon geschreven, is een merkwaardig bewijs voor de waarheid, dat Evangelische vrijzinnigheid en liefde geene zaken zijn, die elkander' uitsluiten.
No. 2 is uitgegaan uit den boezem van een godsdienstig gezelschap te Groningen, hetwelk reeds sedert dertig jaren aldaar is gevestigd, en de laatste vier jaren door den Hoogleeraar pareau wordt bestuurd. Mogt het weinig bevatten ter eigenlijke wederlegging van den Haagschen aanval, het levert een treffend bewijs van de practische werkzaamheid des aangevallen' geleerde: en van de liefde hem toegedragen ook bij de eenvoudige klasse. Zulk een' getuigenis kunnen toch de strijders onder de formuliersvlag voor zichzelven niet aanvoeren. Het is eene schoone kroon, voor wien het gelden mag.

{==487==} {>>pagina-aanduiding<<}

No. 3 brengt het Haagsche Adres voor de regtbank van het gezond verstand. Daar het den toon der satyre aanslaat, willen wij den Schrijver niet over ieder woord, dat ons minder juist voorkomt, ter verantwoording roepen. Geloof, kerkleer, hooger en lager onderwijs komen hier ter sprake. Het laatste gedeelte, dat handelt over de beperking en bevordering van den invloed des gezonden verstands, is zoo oppervlakkig mogelijk.
No. 4 is een prul der prullen. De toon is zoo gemeen tegen de Haagsche Heeren, en zoo kruipend jegens de Groningers, dat bij beiden daardoor een gevoel van walging moet ontstaan. De eersten worden begroet als nachtgebroed, uil en vledermuis, duisterlingen, galgendrom, horde van barbaren enz. De laatsten worden onderscheidenlijk toegesproken op bespottelijken straatdeuntrant. Wij zouden proefjes geven, waren wij niet bang onze lezers al te zeer te vervelen. Waarlijk, men zou de verlichting afzweeren, als men ziet wat zij wordt onder de handen van zulke sukkels! En de stumper zelf is een bewijs tegen de waarheid, die hij op hoogen toon aan het einde van enkele coupletten orakelt:

‘In Neêrland woont Godlof, ook nog gezond verstand!’ 


No. 5. Het gesprek tusschen een' Jezuit en zijnen leerling stelt zoowel het sluwe van den Haagschen aanval ten toon, als de reden, die de ultramontaansch-Jezuitsche partij in ons land heeft, om zich over de kerkelijke verdeeldheden te verheugen. Ter proeve:
‘Marco. Met hunne ketters, vader? hebben de ketters dan ook ketters?’
‘Vader Antonio. Och ja, mijn kind! dat spreekt ook al van eene kerk, van eene zuivere leer, van eene belijdenis des geloofs.’
‘Marco. Wel nou kom an! men zou zich’ -
‘Vader Antonio. Daar moet gij u niet aan ergeren jongetje! Dat komt naderhand alles weêr op zijne pooten te huis. Laat de ketters elkander maar bestrijden, ver-
{==488==} {>>pagina-aanduiding<<}
volgen, verdoemen; dat kan niet anders, dan tot voordeel strekken van onze H. Moeder, de kerk.’
No. 6. De beide leerredenen van den Hoogleeraar pareau behandelen Hebr. II:10 en Joh. XIII:34b, 35. Volgens den eersten tekst wordt het Gode waardige des lijdens van jezus als onzen leidsman ter heerlijkheid, in dier voege ontwikkeld, dat de tekst analytisch wordt gevolgd. Volgens den tweeden wordt de liefde aangeprezen, als het eenige, voor allen voldoende kenmerk van alle ware Christenen. Geene verdediging van des Schrijvers gevoelen, of wederlegging van anderer menschelijke begrippen, was het doel der uitgave. Het stukje moet alleen dienen tot stichting der Groningsche gemeente. Daartoe kunnen beide predikatiën bij den drang der omstandigheden hebben gediend, want zij zijn bevattelijk, ernstig, en in kalmen toon gestemd. De waarheid gebiedt hier bij te voegen, dat de stijl zich geenszins door schoonheid of kernachtigheid, en de plannen zich nog veel minder door vernuftige vinding of aesthetische inrigting kermerken. Waarschijnlijk heeft de Hoogleeraar ook niet bedoeld hier modellen van predikkunde te geven, schoon wij den wensch niet kunnen onderdrukken, dat uit de hand van Akademiepredikers geen andere kanselarbeid voortkwame, dan dien wij mogten kunnen roemen, als staande, ook wat het forméle betreft, op de hoogte der nieuwste Homiletiek. - Voorts zijn beide toespraken der lezing en bepeinzing waardig.
No. 7. De ongenoemde Schrijver van dit woord past in bezadigden en mannelijken toon de plaatsen uit het Evangelie, 1 Joh. IV:1 en Matth. VII:15 toe op den onderhavigen strijd. In bijzonderheden wordt gewezen op de vruchten, die de zoogenaamde Groninger school heeft opgeleverd voor de rust en de vorming der gemeente, voor Zendeling- en Bijbelgenootschappen, voor de opleiding der armen. Wij achten het onzen pligt, dit woord ernstig aan te bevelen aan allen, wien het om een onpartijdig oordeel over de onderhavige zaak naar Christelijke begin-
{==489==} {>>pagina-aanduiding<<}
selen te doen is. - Eliza voor elia, op bl. 6, is kennelijk eene drukfeil.
No. 8 de aankondiging van het belangrijkste hebben wij tot het laatste bewaard. Niet te onregt heet het een woord ter bevordering van den waren vrede, ook in de Nederlandsche Hervormde kerk. Het getuigt van een' diepen blik en een warm hart. En zelfs buiten betrekking tot den tegenwoordigen strijd heeft het eene blijvende belangrijkheid voor de beantwoording der vraag, wat men te Groningen, neen, wat de Apostel paulus zelf voor het wezen des Christendoms houdt. Ook na hetgeen onlangs de Amsterdamsche Predikant spijker in het Christelijk Maandschrift over Gal. II:20 schreef, is het hier geleverde nog geenszins overbodig. Wat het zegt, christus leeft in mij, wordt krachtig ontwikkeld, de reden, waarom dit het wezen des Christendoms genoemd wordt, bondig uiteengezet. En de gevolgtrekkingen, die uit het geheele onderzoek worden afgeleid, ook tot beoordeeling van den kerkelijken toestand onzer dagen, verdienen onbepaalde behartiging. Ach werd vooral ook de korte, maar schoone en veel beteekenende wenk, aangaande het leven van christus en de menschheid, bl. 23-26 gegeven, algemeen gehoord! De Hoogleeraar muurling heeft wèl gedaan met dit stuk uit het miskende Groninger Tijdschrift, ter meer algemeene verspreiding, afzonderlijk te doen afdrukken. Het kome in vele handen, vinde ontslotene harten en drage vrucht ten eeuwige leven. ‘Wèl hem, die, door den geest van christus gedreven, daaraan medewerkt, niet haastende, maar met vaste hand, wetende, dat in het reine Evangelische Christendom, hetwelk in het gemoed wortel en kracht heeft, het waarachtige leven is voor den mensch en de menschheid’! Ware dit besef bij velen de vrucht van de stormen onzer dagen, zij zouden de lucht zuiveren, en
op den akker der gemeente eene nieuwe lente doen ontwaken.



{==490==} {>>pagina-aanduiding<<}

Handleiding ten gebruike bij het eenvoudig onderwijs in de Christelijke leer, ten dienst dergenen, die belijdenis wenschen af te leggen in de Hervormde kerk. Te Amsterdam, bij S.J. Prins en J.H. en G. van Heteren. 1842. In kl. 8vo. 155 bl. f : - 90.

De Eerw. j.j. prins, Theol. Doct. en Predikant te Alkmaar, (thans te Rotterdam) onderteekent als Schrijver het voorberigt voor dit werkje. Het strekt tot uitbreiding en verklaring van het op den titel genoemde katechiseerboekje, dat vóór eenige jaren door de commissie voor het godsdienstig onderrigt in de Nederlandsche Hervormde gemeente te Amsterdam werd uitgegeven, en zal ongetwijfeld aan diegenen, welke volgens dat boekje onderwijs ontvangen, hoogst nuttig kunnen zijn, terwijl het hun geenszins alles te gemakkelijk maakt, en alzoo tot eene ezelsbrug zou kunnen dienen. Het houdt het juiste midden tusschen eene te groote beknoptheid, die te weinig - en eene te groote uitvoerigheid, die te veel geeft. Door het laatste zou het ook te kostbaar en voor velen onverkrijgbaar geworden zijn, zoo als dit het geval is met egeling's weg der zaligheid. Met de zienswijze van den Schrijver kan Ref. zich over het algemeen wel vereenigen; en al had hij daarop eene enkele aanmerking, dan zou zij wegvallen bij de bedenking, dat de Heer prins de leiding en beschouwing van het katechiseerboekje moest volgen. De vervaardiging en uitgaaf van deze Handleiding ongetwijfeld niet zonder voorkennis en goedkeuring van de opstellers van het leerboekje ondernomen zijnde, mogen wij onderstellen, dat zij, die het meest bevoegd zijn om de doelmatigheid van zulk een geschrift te beoordeelen, het voor de leerlingen nuttig achten. Wij wenschen alzoo den besten zegen over het gebruik van dit boekje.





Het Heidensche Rome van Roussel toegelicht en uitgebreid; of korte aanduiding van eenige belangrijke

{==491==} {>>pagina-aanduiding<<}
punten van overeenkomst van het Heidensche met het hedendaagsche Rome. Te Rotterdam, bij van der Meer en Verbruggen. In kl. 8vo. 45 bl. f : - 25.

Het uit het Fransch vertaalde boekje van roussel, het Heidensche Rome, is in dit Tijdschrift voor 1839, No. XIII, bl. 556-558, aangekondigd en beoordeeld, waaruit gebleken is, dat Recensent met dat in zijn oog zeer oppervlakkig geschreven boekje niet zoo hoog liep, als men uit den toen reeds bestaanden zesden druk van hetzelve zou kunnen verwachten; en nog kan hij daarover niet anders oordeelen. - Aan de bovenstaande Toelichting en uitbreiding over zes andere door roussel niet behandelde punten, door eenen hem geheel onbekenden landgenoot gegeven, die zich H. en uit B. teekent, (*) en die, in de onderaan geplaatste noten, door aanhaling van plaatsen uit Romeinsche en Roomsche schrijvers, blijken van belezenheid in dit opzigt geeft; hieraan zou Rec. dan nog de voorkeur geven, als het in bewijzen van grondigheid winnende; en evenwel kan hij zich met de zamenstelling ook van dit boekje niet zoo volkomen vereenigen, 1. omdat het, (gelijk hij reeds te voren gezegd heeft) eene algemeen bekende en erkende zaak is, die het overtollig is nu nog te bewijzen, dat vele gebruiken en bijgelovigheden in de Christelijke kerk ingeslopen zijn, die meer of min uit de Grieksche en Romeinsche eerdienst ontleend waren; - 2. omdat verscheidene der hier aangewezene overeenkomsten meer toevallig, dan opzettelijk gezocht en bedoeld schijnen te zijn, en eigenlijk niets anders bewijzen, dan dat de mensch van alle tijden, in zijne dwaasheden en bijgeloovigheden, in zeker opzigt en met zekere wijzigingen naar de omstandigheden, zichzelven
gelijk is;

{==492==} {>>pagina-aanduiding<<}
- 3. omdat de gelijkvormigheid van het een met het ander de onbestaanbaarheid van hetzelve in het Christendom op zichzelf nog niet genoegzaam bewijst, hoewel de Schrijver van dit stukje, Voorberigt bl. III, het tegendeel uitdrukkelijk beweert: er zijn toch in alle Godsdiensten, ook ten aanzien der uiterlijke vereering, punten van overeenkomst, die op den aard van de zaak en de natuur van den mensch gegrond, en dus wegens die gelijkvormigheid nog niet af te keuren zijn, welk laatste alleen uit den aard van de Christelijke Godsdienst zelve, vergeleken met personen, tijden en omstandigheden, te beoordeelen is; - 4. omdat de meeste der hier met het hoogste regt berispte bijgeloovigheden door de verstandigsten en besten onder de Katholieken, zoo wel als voormaals onder de verlichtste Grieken en Romeinen, in vroegere en latere eeuwen, hoogelijk afgekeurd zijn en hoe langer hoe meer afgekeurd worden, en als niet tot het reine Catholicisme behoorende, maar als schadelijke uitwassen van hetzelve moeten beschouwd worden, die meer en meer weg te snijden zijn. O hoe vele leelijke uitwassen, hoewel van een' anderen aard, zijn er vroeger en later aan het reine Protestantisme te zien geweest, die de verlichte en ijverige voorstanders van hetzelve niet gaarne voor hunne rekening zouden nemen, maar waartegen zij wel degelijk, als met den waren geest des Evangelies strijdig, zouden protesteren, en die zij hoe langer hoe meer wenschen en pogen weggenomen te zien!
Bij enkele bijzonderheden wil Rec. thans niet stilstaan, zoo als b.v. waar de Schrijver, bl. 2, zegt, dat ‘de Heidensche Keizers’ somtijds ‘van de Christenen niet meer eischten, dan dat zij een weinig wierook in het reukvat of op het altaar stortten,’ en dat dit zou geweest zijn, omdat die Keizers ‘het bezigen van wierook bij godsdienstige plegtigheden beschouwden als weinig overeenkomende met den eenvoud, die het Christendom kenmerkte.’ Rec. meent veeleer, overeenkomstig de geschiedenis, dat het was, om den Christenen hierdoor het ligtste bewijs van hulde aan de Romeinsche Goden te doen

{==493==} {>>pagina-aanduiding<<}
geven, en hierdoor van hunne verloochening van het Christendom te doen blijken.
Voor het overige doet Rec. gaarne hulde aan de welmeenende bedoeling, om de oogen over dwaasheden en bijgeloovigheden te openen; maar hij wenscht tevens, dat ook hierin de waarheid met wijsheid, met onpartijdigheid en met liefde moge betracht worden.





De Groninger Landbouwer en zijn vak, van vroegeren en van den tegenwoordigen tijd, alsmede zijne plannen en uitzigten voor de toekomst; of wenken tot een nuttig leven, door J.F. Zijlker, Landbouwer te Nieuw-Beerta. Te Groningen, bij J.B. Wolters. 1843. In gr. 8vo. 78 bl. f : - 80.

De naaste aanleiding tot de uitgave van dit stukje ligt in de oprigting, in de gemeente Beerta, van eene onderafdeeling van het te Onderdendam gevestigde Genootschap ter bevordering van nijverheid. Jammer is het echter, dat de, naar het ons toeschijnt, in zijn vak zeer kundige zijlker zich in de Voorrede, die bijna de helft van het stukje beslaat, niet heeft wederhouden van uitvallen en personaliteiten, waarin het grooter publiek geen het minste belang stelt. Beter hadde hij gedaan, met die door te schrappen, gelijk hij, blijkens eene aanteekening op bladz. 10 de bijzonderheden weggelaten heeft, welke aanleiding gegeven hebben, dat hij de eerste voorlezing bij de vermelde oprigting niet gehouden heeft. Deze voorlezing nu maakt het eigenlijke ligchaam van dit geschriftje uit. Veel is er in, van plaatselijk belang en toepassing; vele wenken echter ook, die elders behartiging verdienen. Doch het geheel is te locaal, dan dat wij er meer dan eene korte aankondiging aan kunnen geven. Taal en stijl verdienen lof - eenen hoogen zelfs, wanneer men den maatschappelijken stand van den Schrijver in het oog houdt.






{==494==} {>>pagina-aanduiding<<}

Cursus van platte en bolvormige Driehoeksmeting. Door J.A. Hansen, Onderwijzer in de Wiskunde te Deventer. Te Deventer, bij J. de Lange. 1842. In gr. 8vo. VII en 88 bl. f 1-50.

Het aanzoek van een jong zeeman, om in de driehoeksmeting onderwezen te worden, gaf den Schrijver aanleiding, om dezen Cursus, waarvan vroeger van tijd tot tijd reeds verschillende gedeelten ontworpen waren, tot een zamenhangend geheel te ordenen en tot handleiding voor onderwijzers en leerlingen in het licht te geven.
Wij zullen niet onderzoeken of er, na al de verschillende boeken over driehoeksmeting en stuurmanskunst, in de laatste dagen in onze taal uitgegeven en waaronder de werken van pilaar, vorsselman de heer en van galen bij uitsluiting voor den zeeman geschreven zijn, eenige behoefte aan eenen Cursus van platte en bolvormige driehoeksmeting bestaat. Wij weten, bij ondervinding, dat ieder onderwijzer eene bijzondere wijze van behandeling heeft, eene wijze, die hem bevalt, omdat die hem in zijne manier van onderwijsgeven voor de leerlingen het duidelijkste voorkomt; dit bewijst wel niet dat deze wijze van behandeling voor onderwijzers en leerlingen in het algemeen aanprijzing verdient, maar versterkt het toch altijd aangename gevoel van welligt, door zijne behandeling algemeen bekend te maken, voor sommigen nuttig te zullen zijn.
De Cursus van den Heer hansen is geschreven, alsof hij zich met den jongen zeeman onderhield, en begint met de zamenstelling van eene koordenschaal; het nut van deze koordenschaal met de tafel, aanwijzende de lengte der koorde van 1 tot 90 graden, zien wij niet in. De tijd dat men de stuurlieden steeds gewapend met hunne pleinschaal (eene verbastering van het Engelsche woord plainscale) aan het cijferen zag is voorbij; men gebruikte de koordentafels, vóór dat men met de gemakkelijker wijze van berekening der sinustafelen bekend was.

{==495==} {>>pagina-aanduiding<<}

Tot de goniometrie overgaande, bepaalt de Schrijver zich alleen tot de onderlinge betrekkingen der goniometrische lijnen van eenen enkelen hoek, zonder de formules voor de som en het verschil van twee hoeken te behandelen. De wijze van behandeling kwam ons zeer duidelijk voor, en overeenkomstig het doel van den Schrijver genoegzaam, om tot de driehoeksmeting over te gaan.
De formules voor de regthoekige driehoeksmeting zijn uit den regthoekigen driehoek op een andere dan wel de gewone wijze afgeleid. Wij voor ons zouden het gebruik van twee gelijksoortige driehoeken verkiezen; een pas beginnende ziet liever evenredigheden, waarvan elk der termen eene bijzondere lijn in de figuur aanwijst, en de leerling van den Heer hansen is immers, volgens het voorberigt, met de eenvoudigste eigenschappen van driehoek en cirkel bekend.
Na eenige voorbeelden, zonder behulp der logarithmen uitgewerkt te hebben, vindt men een duidelijk hoofdstuk over de logarithmen, waarna de regthoekige driehoeken door middel der logarithmen berekend worden.
De scheefhoekige driehoeken worden eerst door middel der regthoekige berekend, en door uitgewerkte voorbeelden aangetoond, hoe men zich met betrekking tot de teekens gedragen moet.
De formulen ter regtstreeksche berekening van scheefhoekige driehoeken zijn goed uit elkander gezet; vooral beviel ons de wijze, waarop de sinus van den halven hoek eens driehoeks gevonden wordt, uitgedrukt in de drie zijden, wanneer wij namelijk het doel van den Schrijver om weinig algebra te gebruiken, in het oog houden.
De platte driehoeksmeting wordt besloten door eene opgave, op welk eene wijze men voor ieder der vier gevallen den inhoud des driehoeks in de gegevens kan uitdrukken.
De eenvoudigste eigenschappen der bolvormige driehoeken gaan de behandeling der bolvormige driehoeksmeting vooraf. Hier vonden wij op bladz. 56 eene vergissing in de letters Q en R, hetwelk echter ook eene misstelling in fig. 12 zijn kan.

{==496==} {>>pagina-aanduiding<<}

De regthoekige bolvormige driehoeksmeting vindt men vervolgens afzonderlijk behandeld, zoodat men hier niet, gelijk meestal, met de algemeene hoofdformule der bolvormige driehoeksmeting begint; dit moet toegeschreven worden aan het eenigzins ingewikkelde bewijs dezer formule.
De formules, hierop gegeven, worden, afwijkend van de gewone wijze van behandeling, bewezen. Niet dat deze wijze van behandeling nieuw is; men vindt dezelve onder anderen in de Éléments de géométrie van legendre bijna even zoo behandeld, doch met dit onderscheid, dat de Heer legendre de figuur in perspectief voorstelt, en de Heer hansen den driehoek neêrgeslagen of ontwikkeld heeft. Wij geven de voorkeur aan de figuur, door legendre gebezigd, daar het meestal eenige moeite voor de leerlingen in heeft, om de lijnen, in de ontwikkelde figuur getrokken, zich voor te stellen, zoo als die in de figuur zelve ten opzigte van elkander gelegen zijn.
Het bewijs voor de algemeene hoofdformule der bolvormige driehoeksmeting uit den ontwikkelden driehoek, komt ons zeer duidelijk voor; in de figuur is de letter F vergeten; de overige formulen zijn niet analytisch, maar door middel van hulpbogen gevonden. Al de gevallen, bij de oplossing der bolvormige driehoeken voorkomende, worden door uitgewerkte voorbeelden opgehelderd, en de achter ieder hoofdstuk opgegevene vraagstukken, met derzelver antwoorden, geven aan den leerling gelegenheid, zijne krachten te beproeven.
Wij besluiten dit overzigt van hetgeen de Heer hansen ons in zijnen Cursus van platte en bolvormige driehoeksmeting aanbiedt, met de betuiging, dat het boekje zeer geschikt tot handleiding voor jonge zeelieden is. Ook aan dezulke, die reeds gewoon zijn aan de meer analytische wijze van afleiding der eene formule uit de andere, kunnen wij het boekje van hansen aanbevelen; het gebruik van figuren wordt dikwijls te veel over het hoofd gezien.
De uitvoering laat niets te wenschen over, en ons zijn geene drukfouten voorgekomen, dan de reeds vermelde. In het voorberigt, onder aan bl. VI, staat: verstrekte

{==497==} {>>pagina-aanduiding<<}
mijn zelfvertrouwen, hetwelk zal moeten zijn versterkte mijn zelfvertrouwen.





Handleiding tot eene algemeene kennis van den Aardbol, tot nut en vergenoegen, en ter verheerlijking van den Schepper. Een Leesboek voor den Middelstand. Door F.J. Houwen. Te Groningen, bij J.B. Wolters. 1842. In gr. 8vo. 336 bl. f 2-90.

De ons geheel onbekende Schrijver van dit boek beklaagt zich in het voorberigt over de weinige deelneming, die de inteekening op hetzelve heeft gevonden; dit heeft de uitgave vertraagd, doch niet verhinderd. In hoeverre de Heer houwen een belangrijk werk geleverd heeft, waardoor in eene bestaande behoefte is voorzien, moge onzen lezeren uit een kort overzigt van den inhoud blijken.
Na eene korte Inleiding wordt eerst gehandeld over de gedaante en beweging der aarde, de maan, het zonnestelsel en den sterrenhemel, alzoo over datgene, wat men in eene algemeene aardrijksbeschrijving zegt, wanneer men de aarde beschouwt als een wereldligchaam. Vervolgens spreekt de Schrijver over de bergen, de opklimming van de aardoppervlakte in binnenlanden, de hoogte der voornaamste bergen, de temperatuur, hoogte van groei- en sneeuwlinie, en eindelijk over de uitgestrektheid der gebergten. Daarna beschouwt hij den oorsprong der bergen, en draagt eerst de onderscheidene gevoelens over den oorsprong der bergen voor, zegt daarna iets over de inwendige gesteldheid van den aardbol, voor zoo verre waarnemingen en gissingen die doen kennen; waarna hij eindelijk zijne hypothese voordraagt, dat de middelpuntschuwende kracht de oorzaak zij van de wording der bergen. Vermits hij daarop, als op een oorspronkelijk denkbeeld in het Voorberigt bepaald de aandacht vestigt, zullen wij er straks een woord van zeggen. Met eene aanwijzing van derzelver nut wordt de beschouwing der bergen besloten, en daarna het een en ander gezegd over de rivieren, over de eilan-
{==498==} {>>pagina-aanduiding<<}
den, over de zee en over de lucht. Eindelijk over de gewassen en dieren, welker voornaamste en belangrijkste, hetzij door het gebruik, hetzij door het nut in de huishouding der natuur, afzonderlijk voor de heete, gematigde en koude luchtstreek beschouwd worden. Verder spreekt de Schrijver over den mensch, en het gebruik, hetwelk hij van de voortbrengselen der natuur maakt, wordende alles besloten met eenige aanmerkingen over de middelen ter instandhouding en bewaring van de drie rijken der natuur.
Zonderling is het intusschen, dat hier de Heer houwen spreekt van de drie rijken der natuur, terwijl hij noch in het slothoofdstuk, noch elders de verspreiding der delfstoffen, derzelver nut, enz. in aanmerking neemt, behalve bij het gebruik, dat de mensch er van maakt. Een overzigt over het onbewerktuigde gedeelte van de voortbrengselen der aarde hadde, dunkt ons, hier onmiddellijk behoord.
De inhoud en strekking van dit boek (het meer uitgebreide over gewassen en dieren er af gerekend) komt alzoo geheel overeen met de Handleiding tot algemeene kennis van den Aardbol, in het jaar 1840 door de Maatschappij: tot nut van 't Algemeen uitgegeven. De prijsvraag werd uitgeschreven, terwijl de Heer houwen zijn werk onder handen had. Hoewel die uitschrijving hem in zijn gevoelen versterkte, dat er aan zoodanig een werk voor den middelstand behoefte was, staakte hij zijnen arbeid, om den uitslag dier poging af te wachten. Mede naar den uitgeloofden prijs te dingen, was geenszins zijne bedoeling, ‘daar hij de voordeelen, welke eene dergelijke onderneming kan hebben, voor zich zelven wenschte te behouden.’ Deze voordeelen zullen evenwel denkelijk, bij de klagt over weinige deelneming, niet zeer groot zijn. De lezing van het sedert uitgegeven prijsantwoord van den Heer timmer overtuigde hem, dat zijn werk geenszins overtollig was. Zekerlijk wordt in laatstgenoemd leesboek de bewerktuigde schepping, als gezegd, niet zoo uitvoerig behandeld; overigens kunnen wij niet inzien, dat beide boe-
{==499==} {>>pagina-aanduiding<<}
ken elkander zoozeer aanvullen, dat het eene niet door het andere overbodig worde. Het andere is in handen van duizenden; en die zullen wel weinig nieuws van den Heer houwen leeren. Sommer's Tafereel van het Heelal is een uitvoerig en kostbaar werk, maar er bestaat eene oordeelkundige verkorting van in één Deel, na hetwelk dit boek minstens onnoodig was. Uilkens Volmaaktheden van den Schepper in zijne schepselen beschouwd, is mede uitvoeriger; de Heer houwen heeft dit werk niet verkort, maar er hier en daar gansche bladzijden uit afgeschreven. ‘Daar dit werk hoofdzakelijk bestaat uit aanteekeningen, gelijk elk werk van de onderhavige strekking niets
anders zijn kan, heb ik de bronnen, waaruit ik geput heb, meestal niet aangewezen, daar de lezer hiervan toch weinig nut zou hebben, en zulks het werk slechts noodeloos zou vergrooten.’ Doch of daaronder zulk eene onbeschaamde letterdieverij mede behoore, is ons onbekend.
Maar er is iets nieuws in: de hypothese nopens het ontstaan der primitive bergen. Wij zullen die met des Schrijvers eigene woorden, eenigzins verkort, voorstellen: ‘Onze Aarde is naar alle waarschijnlijkheid, in den beginne geheel vloeibaar en met het water omgeven geweest; zoodat de tegenwoordige vaste stof, of rotsachtige korst, waarmede onze Aarde, zoo diep wij dezelve hebben kunnen leeren kennen, thans als omgroeid is, in den beginne vloeibaar moet geweest zijn. Dit getuigt de aard der kristallisatiën, die alle uit het vochtige in het drooge ontstaan; en dat de bergen van den eersten rang, de eerste of oorspronkelijke bergen, tot deze kristallisatiën behooren, kan uit honderde voorbeelden blijken. Daar nu de graniet van alle aardsoorten de meeste zwaarte heeft, en (dat wel het meest zal afdoen,) van alle stof het meest voorhanden is, moest deze ook natuurlijk, door de middelpuntschuwende kracht het meeste aangedaan, zich het eerst en het hoogst uit dien algemeenen bajert verheffen;’ ‘Daar de middelpuntschuwende kracht te sterker werkt, naarmate de massa der voorhandene stoffen grooter is, is het waarschijnlijk, dat zij in den beginne

{==500==} {>>pagina-aanduiding<<}
deze hoogte niet eensklaps, maar bij tusschenpoozen verkregen hebben.’ (Bladz. 114.)
Indien wij nu deze redenering wèl begrijpen, dan komt zij eigenlijk daarop neder, dat, terwijl de gansche aardbol nog uit eene vloeibare massa bestond, die stof, welke de meeste digtheid en dus de meeste zwaarte had, door de middelpuntschuwende kracht uit het water werd opgeheven, en dat alzoo het zwaarste het ligtste werd. Waar is het, dat men de hoogste bergen in de nabijheid van den equator vindt; waar, dat de groote humbold met regt eene trapswijze afneming van de hoogte der gebergten naar de polen opmerkte; maar het is tevens waar, dat het zeer onnatuurlijk is, de slingerkracht ten gevolge der aswenteling voor vermogend te houden, om zulke geduchte graniet-massa's op te ligten. Het zwaarste, wij merkten het reeds op, zou alzoo het ligtste worden. Bovendien: waardoor werden die opgeheven bergen ondersteund? Toch wel niet door de centrifugaalkracht? Heeft de Schrijver wel bedacht, dat volgens de nasporingen der voornaamste natuuronderzoekers de lucht vóór de latere formatiën veel hooger moet geweest zijn, en veel meer drukking hebbe uitgeoefend, waardoor de werking der middelpunt-vliedende kracht nog moest verminderen? Dat de zwaartekracht overal op aarde, zelfs onder den equator, altijd veel grooter geweest is, en heeft moeten zijn, dan de slingerkracht? Wilden wij de beweringen van den Schrijver uit eigenlijke geologische gronden wederleggen, dan konden wij daarbij nog vele vragen doen; doch wat zou de lezer van dit Tijdschrift daaraan hebben? Maar zonderlingheden, ja ongerijmdheden kunnen ons niet bevreemden in eenen Schrijver, die onze willekeurige verdeeling in werelddeelen tot den grond maakt van een geologisch verschijnsel: ‘Azië, als het grootste werelddeel, heeft ook de hoogste bergen,’ bladz. 118. Wij
voegen er bij, dat, naar het ons voorkomt, de Heer houwen geene gezonde denkbeelden heeft van zwaartekracht of aantrekking. Wij moeten, ten bewijze, dat dit oordeel niet uit de lucht is gegrepen, eenige regels afschrijven: ‘Daar onze Aarde

{==501==} {>>pagina-aanduiding<<}
een ronde bol is, wordt alles vrat zich op hare oppervlakte bevindt, zoowel als de stofdeelen der Aarde naar haar middelpunt getrokken. Hieruit volgt (arrigite aures!) echter niet, dat juist de aantrekkingskracht in het middelpunt haren zetel heeft, en steeds naar hetzelve in sterkte toeneemt; zoodat naar deze evenredigheid de deelen der Aarde hoe verder naar, of hoe digter bij het middelpunt, ook meer zamengeperst zijn, zoo zelfs, dat, zoo als sommige geleerden meenen, de stof aldaar de zwaarte van het ijzer ver zou overtreffen. Daar echter de kracht van aantrekking juist niet in het middelpunt, maar in de stof zelve gelegen is, volgt daaruit, dat de kracht van aantrekking naar het middelpunt der Aarde niet toe- maar afneemt, zoodat met elke schrede (verondersteld, dat men in de Aarde kon afdalen), welke men, beneden het oppervlak der Aarde, naar haar middelpunt doen zou, de aantrekking moet verminderen; want daar de aantrekkingskracht in de stof zelve zit, zal de stof, welke men boven zich verkreeg, niet naar beneden, maar naar boven trekken. Het kan dus, naar mijn inzien, niet anders zijn, of de meeste aantrekking moet op de oppervlakte des Aardbols plaats hebben, en wel daar het sterkst, waar men zich zoo na mogelijk bij de stof der aarde bevindt, dus bij de polen, enz.’ Bladz. 111. Men moge zoo iemand spottende vragen, of niet een ingeworpen steen, volgens zijne stelling, aan den rand van een' put moet blijven hangen; met eenen Schrijver, zoo diep onkundig in de Newtoniaansche wetten der zwaartekracht, kan de wetenschap zich niet inlaten.
Bladz. 19 staat, dat de lichtstralen van Sirius ‘eerst na verloop van drie jaren onze aarde bereiken’; hoe weet de Schrijver dit? Indien de jaarlijksche parallaxis eener vaste ster ½ seconde bedraagt, dan is zij 525,480 maal zoover van de aarde verwijderd, als de zon; het licht doorloopt deze ruimte in ongeveer zes jaren. Maar men heeft tot dusverre aan geene vaste ster, en althans niet aan Sirius, eenige parallaxis kunnen bemerken; bij gevolg ontbreekt ons alle maatstaf om den afstand te bere-
{==502==} {>>pagina-aanduiding<<}
kenen, en kan men alleen zeggen, dat die afstand niet minder zijn kan, dan een, die door het licht in zes jaren doorloopen wordt. Intusschen, ofschoon men voor het tegenwoordige geen zeker middel tot berekening van den afstand der vaste sterren kent, dan de parallaxis, zoo mag men echter van de toekomst eenige inlichting verwachten door middel van de dubbele sterren. Het is mogelijk, dat er onder de veelvuldige dubbele sterren enkele nog niet zijn opgemerkt, welker schijnbare onderlinge afstand inderdaad van den stand der aarde afhangt. Misschien vindt men die in volgende tijden. Maar iets anders mag men met meer zekerheid verwachten. Wij onderstellen twee sterren, van welke de eene, zoo als menigvuldig voorkomt, om de andere loopt. Indien nu, gelijk wel hoogst zeldzaam zal zijn, de gezigtsstraal van de aarde tot deze sterren niet loodregt staat op het vlak dezer loopbaan, dan is de omloopende ster nu nader aan, dan verder van de aarde. In de eene helft van den omloopstijd, wanneer de ster zich van de aarde verwijdert, moet bijgevolg, omdat het licht meerder en meerder tijd noodig heeft, om vandaar ons oog te bereiken, de schijnbare snelheid afnemen; in de andere helft der baan, wanneer de ster de aarde nadert, heeft het tegendeel plaats. Indien wij alzoo de beide uiterste punten van hare baan, de grootste schijnbare afstanden van de
stilstaande ster, door eene lijn vereenigen, dan verdeelt deze de baan der omloopende ster in twee gelijke deelen, de eene apogaeisch, de andere perigaeisch. En om die bovenste (apogaeische) helft te doorloopen, zal de ster juist zooveel langer tijd behoeven, als het licht noodig heeft, om de baan dwars te doorloopen. Vermits wij nu de volstrekte snelheid van het licht in mijlen kennen, zoo kunnen wij den afstand der twee sterren onderling op elk punt van de baan in mijlen bepalen, en daaruit, vergeleken met den hoek, dien deze afstand overspant, den afstand der omloopende ster van onze aarde. Deze vernuftige manier (Rec. meent, dat savary haar het eerst heeft bedacht) vordert langen tijd, want er verloopen bij zulke ster-omloopen verscheidene jaren, en

{==503==} {>>pagina-aanduiding<<}
men moet dan nog verscheidene omloopen waarnemen, om tot eenige zekerheid te komen, maar men mag zich toch daarvan zekerheid voor de toekomst beloven, en het behoort tot datgene, wat men, bij al de tegenwoordige hoogte der wetenschap, ook aan de toekomst moet overlaten. Doch dit in het voorbijgaan.
Men leest bladz. 27: ‘De ruimte aan den Hemel tusschen de keerkringen, dus 23½ graad aan weerszijden van den equator, noemt men de ecliptica of zonsweg. In dezen breeden gordel heeft men de twaalf sterrebeelden, welke de zon schijnt door te loopen, waarom men deze ruimte ook Dierenriem noemt.’ Niet alzoo: de ecliptica is de schijnbare kromme lijn, die aan den hemel door de zon in haren jaarlijkschen loop beschreven wordt; zij is niet, wat op aarde met de heete luchtstreek overeenkomt, gelijk men uit des Schrijvers woorden zou moeten afleiden. Ook heeft de zodiak geene breedte van 47o. Dan zouden de banen der kleine planeten ook daarbinnen liggen; de breedte van den dierenriem wordt doorgaans op 20o gerekend.
Bladz. 49 wordt beweerd: ‘daar de maan, wegens derzelver mindere uitgebreidheid, hoewel zij, in vergelijking van de zon, zeer nabij onze Aarde zich bevindt, de zon nimmer geheel voor ons oog kan bedekken, of onze Aarde geheel van haar licht berooven, kan ook de zon nimmer geheel verduisterd worden.’ Wie heeft den Heer houwen zulks wijsgemaakt? De grootste schijnbare middellijn der maan is 33′ 31″, en de kleinste der zon 31′ 32″, zoodat de maanschijf wel degelijk, schoon altijd slechts voor weinige minuten, de zon geheel bedekken kan.
Er zijn nog meer astronomische fouten in het boek. Bladz. 59 leest men letterlijk: ‘Bij Ceres, Pallas, Juno en Vesta heeft men tot dusverre geene wachters of manen ontdekt; daar deze, als nagenoeg op denzelfden afstand van de zon haren loopkring volbrengende, elkander genoegzaam kunnen verlichten, en dezelve dus welligt niet behoeven.’ Meent de zeer kundige Heer houwen dan, dat zij altijd bij elkander blijven? Bij het begin dezer

{==504==} {>>pagina-aanduiding<<}
eeuw, toen Ceres ontdekt werd, was de lengte van Vesta 106o, van Juno 95o, van Pallas 127o; daar nu de lengte van Ceres destijds ongeveer 61o was, stond Vesta toen 40, Juno 30, en Pallas 60 millioenen mijlen (*) van Ceres af; bijgevolg Juno omtrent zooveel, de anderen veel meer, dan de kleinste afstand dezer planeten van de aarde, vanwaar zij niet met het bloote oog zigtbaar zijn. Hoe nu deze hemelligchamen elkander op dien afstand (welke natuurlijk nog grooter zijn kan) moeten verlichten, laten wij aan de verklaring van onzen Schrijver over.
Dat de grootste sterren ons het naaste bij zijn, gelijk bladz. 66 beweerd wordt, is niet meer dan eene onderstelling, die in het algemeen moge gelden; bepaald kunnen wij het echter niet zeggen; de Schrijver verzekert ook, bladz. 70, ‘de naastbij ons zijnde vaste ster is Sirius, in het sterrebeeld de groote hond, welke 200,000 maal verder van ons af is, dan de zon, zoodat een lichtstraal, welks beweging zoo snel is, dat men dezelve als oogenblikkelijk beschouwt, den tijd van 6 jaren noodig zou hebben, om van Sirius tot de aarde te komen.’ Hoe weet de Heer houwen dat zoo juist? Doch daarvan spraken wij boven reeds: wij voegen er hier bij, dat wij deze berekening niet verstaan. Een afstand van 200,000 maal dien van de aarde tot de zon wordt door een lichtstraal doorloopen in iets meer, dan drie jaren. De berekening van zes laten wij weder over aan den man, die weet, dat ‘de aarde waarschijnlijk in een' hoek der schepping ligt,’ bladz. 73.
Op de opgave der hoogte van verschillende bergen zouden insgelijks aanmerkingen te maken zijn. Slechts ééne: de hoogte van den Etna wordt bladz. 89 opgegeven 10281 v.; op bladz. 92 11400 v., en op bladz. 98 10626 v. De eerste opgave is naar saussure.
Houwen zegt op bladz. 131, dat, in onderscheiding van het ijzer, ‘hetwelk aan geene plaats of werelddeel verbonden is,’ ‘het platina, goud en zilver in de heete

{==505==} {>>pagina-aanduiding<<}
of verzengde luchtstreek worden aangetroffen.’ Platina komt intusschen meest in het Uralische gebergte voor, en goud en zilver zijn ook bij lang niet zoo onvoorwaardelijk aan de heete luchtstreek verbonden, als de tegenstelling met ijzer te kennen schijnt te geven.
Duister is ons de bedoeling van het volgende, bladz. 136: ‘over het algemeen geeft de natuur, ook in het oogenblik, dat zij vernieling en dood dreigt, steeds meer dan zij neemt, en brengt dikwijls op het eigen oogenblik der vernieling eenen schat voor het toekomende mede.’ Goed, maar nu: ‘Zoo was het in het laatst der vorige eeuw met de veepest, waardoor wel de stallen geledigd, maar de schuren gevuld werden, en daardoor de rijkste voordeelen aan[ge]bragt.’
Dat het zuiveren van ruw zout eerst in het begin der 17de eeuw in ons vaderland begonnen is, wordt ten onregte in de aanteekening op bladz. 157 verhaald: het had veel vroeger plaats.
Bij de behandeling van ebbe en vloed der zee, bladz. 160, heeft de Schrijver verzuimd, eene op het eerste vernemen onverklaarbare bijzonderheid op te helderen, namelijk, waarom het niet alleen hoogwater is op die plaatsen, waar de maan culmineert, maar ook op de tegenoverstaande zijde der aarde. Hier had wel mogen gezegd zijn, dat het veroorzaakt wordt door de mindere aantrekking, die de maan op laatstgenoemde zijde des aardbols uitoefent, dan op het middelpunt, zoodat de watermassa hier achterblijft; hetwelk verklaart, waarom de vloeden bij nieuwe maan (het overige gelijkstaande) hooger zijn, dan bij volle maan, vermits in het laatste geval de vereenigde werking van zon en maan het water omhoog en de aarde een weinig uit hare baan trekt, terwijl aan de andere zijde niet alleen de traagheid des waters, maar ook de meerdere slingerkracht het water doet rijzen.
Doch onze aanmerkingen nemen eene te groote ruimte in; wij zullen ze daarom niet verder uitbreiden; anders zouden wij het kunnen, b.v. op bladz. 232: ‘gelijk het zilver algemeen de maatstaf is van den koopprijs der din-
{==506==} {>>pagina-aanduiding<<}
gen, zoo kan de rogge gezegd worden, als het minst van alle gewassen te ontberen, de maatstaf te zijn van de andere noodwendigheden des levens’; op bladz. 268, waar van de ezels gezegd wordt, ‘dat zij naar evenredigheid hunner grootte van alle dieren de zwaarste lasten dragen’ (hetgeen dan nog eer van de mieren zou gelden); op bladz. 273, 305, dat ‘alle vogels van dierlijk voedsel leven’, doch - claudite.
Op misstellingen in bijzondere woorden willen wij geene aanmerkingen maken, omdat het ligt drukfouten kunnen zijn; b.v. stand der zon, bladz. 49, lees: afstand; Nijlpaarden in Zuid-Afrika, bladz. 257; soortgelijke zwaarte, bladz. 302, lees: soortelijke; middelijke tusschenkomst, bladz. 315, lees: onmiddelijke, enz. Wat zijn hamrikken, bladz. 136? Men leest in de aanteekening op bladz. 317: ‘De vrome Bonnet heeft waargenomen, dat een paar musschen, wanneer zij jongen hebben, wekelijks 3360 rupsen verslinden.’ Zonder op de eigenschap zelve iets af te dingen, mag men vragen, wat er hier de vroomheid van bonnet toe doet?
Onder de hinderlijkste gebreken van het boek behooren de tallooze herhalingen. Maar wij zouden er uitscheiden.

Die de lusten heeft, moet ook de lasten dragen. 


Derhalve zal de Schrijver, ‘die de voordeelen, welke eene dergelijke onderneming hebben kan, voor zichzelven wenschte te behouden,’ de aanmerkingen dienen op te strijken, die er, niet uit vitlust, maar uit waarheidsliefde op gemaakt werden.





Vrijmoedige Gedachten over de tegenwoordige gesteldheid, wenschen en aangelegenheden van Volk en Staat in Nederland; door A. Vogelsang, Burgemeester der Gemeente van en te Heinenoord. Te Rotterdam, bij Mensing en van Westreenen. 1842. In gr. 8vo. XI en 180 bl. f 1-50.


Wenschen en verwachtingen van een' Kantonregter ten platten Lande, door J. Vreede, Kantonregter te Heusden.

{==507==} {>>pagina-aanduiding<<}
Te Utrecht, bij N. van der Monde. 1842. In gr. 8vo. 71 bl. f : - 70.

De bezadigde en ervarene Schrijver van de Gedachten onderzoekt eerst de gesteldheid van Volk en Staat, waarbij hij wel veel gebrekkigs in inrigting en bestuur erkent, maar ook meent, dat bij velen oppervlakkigheid van kennis zich paart aan stoutheid in het oordeelvellen. Als vrij algemeen gekoesterde, althans zonder veel tegenspraak in verschillende dagbladen geuite wenschen somt hij op:


1o.Eene algemeene bezuiniging en vereenvoudiging;

2o.eene algeheele vrijheid van Godsdienst;

3o.eene algeheele vrijheid van onderwijs;

4o.eene algeheele vrijheid van volksverkiezing;

5o.eene nog uitgebreider verantwoordelijkheid van Ministerie;

6o.eene hervatte herziening der Grondwet.



Eene algemeene aanmerking gaat de stukswijze behandeling dier zes punten vooraf: ‘Tot zekere hoogte voorgedragen kunnen zij toegestemd; onbepaald gewild, mogen zij niet ingewilligd worden.’ Met deze algemeene aanmerking op bl. 26 zal wel de meerderheid, kunnen ook wij ons volkomen vereenigen. Eerst dáár kan verschil ontstaan, waar men moet antwoorden op de vraag, tot hoever de toestemming, en dus ook aan de andere zijde de tegenspraak gaan moet.
Op het eerste punt, dat van bezuiniging en vereenvoudiging, slaat de Heer vogelsang, bl. 30, voor, om minder talrijke gemeenten te vereenigen, of om elke gemeente voor het tegenwoordig bedrag der opbrengst van zekere rijksmiddelen te quotiséren: en dit staat in verband met het voorstel, bl. 86 en 87, om in plaats van opcenten voor de gemeenten op de rijkslasten, opcenten voor het Rijk op de gemeentelasten te heffen. Het beheer zou dan minder omslagtig zijn. Immers, zegt de Schrijver, toen het Rijk de belasting op het gemaal had geabandonneerd, werd deze als gemeente-belasting ingevoerd. Een eenvoudig biljet was het éénige vereischte, het bestaande plaatselijk toezigt, het éénig aanwezige. Indien dus elke gemeente haar eigen stelsel van plaatselijke belastingen had, en wist, hoe veel zij aan de schatkist moest opbrengen, dan kon men op de plaatse-
{==508==} {>>pagina-aanduiding<<}
lijke belastingen zoo veel opcenten heffen, als noodig was, om de bedoelde quote te vinden.
Op de punten van algeheele vrijheid van Godsdienst en van onderwijs, geeft de Schrijver behartigenswaardige wenken in het belang der ware vrijheid, opdat men niet, door schijnbaar liberale maatregelen, haar verstikke en het Jezuitismus in de hand werke.
Op het derde punt, de meerdere vrijheid van volksverkiezingen, wenscht hij de keus der leden van de Provinciale Staten onmiddellijk aan de kiezers, en die van leden der plaatselijke besturen aan de ingezetenen (de stemgeregtigden?) over te laten; terwijl, even als de Gouverneurs der Provinciën, alzoo de Burgemeesters door den Koning zouden worden benoemd.
Eene collective verantwoordelijkheid der Ministers acht hij, althans vooreerst, in ons land moeijelijk in te voeren, omdat men niet ligt het genoegzaam aantal bekwame mannen van dezelfde staatkundige kleur bijeen zou kunnen krijgen. Indien men door de collective verantwoordelijkheid alleen denkt aan zoodanig eene verantwoordelijkheid, die zich niet tot individuele misstappen of overtredingen uitstrekt, maar slechts tot gemeenschappelijke handhaving van een aangenomen stelsel van regering en gemeenschappelijke aftreding, indien dat stelsel bij de Kamers vallen moest; dan zouden wij zoo iets gansch niet onmogelijk vinden. Men werkt immers aangenamer met mannen, wier denkbeelden van Staatsregt en Staathuishoudkunde hoofdzakelijk met de onze overeenstemmen, dan met hen, die, ongeacht en behoudens hunne persoonlijke verdiensten, van andere beginselen uitgaan en telkens een' anderen weg op willen. Nu elk Minister voor zijne eigene handelingen verantwoordelijk is, zal men van zelf tot een homogeen Ministerie moeten geraken, omdat anders niet één Staatsdienaar, bij het in elkander grijpen van de verschillende raderen der groote machine, zelfstandig den weg kan volgen, dien hij in gemoede den besten keurt.
Eene nadere herziening der Grondwet acht de Schrijver nuttig, vooreerst, om het Rijk in minder afdeelingen te splitsen, minder provinciale besturen, minder aantal van Geregtshoven te krijgen; ten tweede, om de eerste Kamer der Staten-Generaal of af te schaffen, of althans hare magt te beperken en hare zittingen openbaar te maken; en ten

{==509==} {>>pagina-aanduiding<<}
derde, om tegenover de verantwoordelijkheid der Ministers de ontbindbaarheid der Kamers in te voeren. In dat laatste geval zou er, naar ons inzien, wel bij mogen worden bepaald, dat zoo de Regering de tweede Kamer ontbond, en de nieuw verkozene Kamer het gevoelen der ontbondene bleef voorstaan, alsdan de Regering zich daarnaar zou moeten schikken, waarvan de aftreding der dan aan het roer van zaken zijnde Ministers het waarschijnlijk gevolg zou wezen.
In het algemeen komen ons de denkbeelden van den Heer vogelsang gegrond voor, en zijn werkje zij aan allen, wier pligt het is, zich op behandeling van staatsbelangen toe te leggen, ter ernstige overweging aanbevolen.
Eveneens op gematigden toon gesteld en blijken dragende van ondervinding in het vak zijn de Wenschen en Verwachtingen van den Heere j. vreede, Kantonregter te Heusden. Hij doorloopt eerst de afdeeling in het Burgerlijk Wetboek, handelende over minderjarigen en voogdijen, daarbij aantoonende, welke veranderingen hem raadzaam schijnen. Ten tweede schetst hij de bezwaren, welke het opvolgen der tegenwoordige wet omtrent de boedelscheidingen oplevert. Eindelijk, ten derde, besluit hij met eenige algemeene beschouwingen omtrent het ambt van Kantonregter, gelijk het thans is, bij tegenstelling van hetgeen het zijn konde.
De Heer vreede berust er in, dat de regtsmagt des Kantonregters uitgebreider dan die des voormaligen Vrederegters is, maar betuigt zulk een uitbreiding van magt nimmer verlangd te hebben (bl. 65). Daarentegen betreurt hij het, dat de Kantonregter, waar het de regeling der belangen van minderjarigen en dergelijken geldt, bij de tegenwoordige wetgeving eer verloren, dan gewonnen heeft. Juist dit vond hij bovenal het nuttige en aangename van het Vrederegterschap, en in dat opzigt alleen had hij gewenscht de magt des Kantonregters grooter, dan die des Vrederegters, gemaakt te zien. Het smart hem vooral, dat de wet van 12 Junij 1816, in plaats van door nog mildere bepalingen te zijn vervangen, integendeel verdrongen is door wetsbepalingen, die omslag en kosten veroorzaken, en meer vertrouwen schenken aan de blinde beslissing van het lot, dan aan het gemeenschappelijk inzigt van Kantonregter, Voogd, toezienden Voogd en Notaris: en te regt komt ook hij neder op het reeds elders en meermalen geuite gevoelen: indien

{==510==} {>>pagina-aanduiding<<}
de wetgever onderstellen kan, dat een Kantonregter met Voogd, toedienden Voogd, Notaris en meerderjarige medebelanghebbenden zamen zou spannen, om bij eene boedelscheiding zonder loting de minderjarigen te benadeelen; men dan, door de loting verpligtend te maken, nog in niets is gevorderd, daar men toch even goed kan zamenspannen, om de loting slechts schijnbaar te doen plaats hebben, of valsche uitkomsten als waarheid op te geven: terwijl bovendien, ook bij naauwgezette opvolging der wetsbepalingen, in weêrwil van de meeste eerlijkheid en goede trouw, de beslissing van het lot, hetzij voor de minderjarigen, hetzij voor andere belanghebbenden, nadeelig kan zijn, zonder aan iemand eenig voordeel te verschaffen. Ook dit werkje verdient ernstige overpeinzing.






De Volksbode. Een Tijdschrift tot nut van 't Algemeen, door Mr. C.P.E. Robidé van der Aa en O.G. Heldring. IVde Jaargang. Te Arnhem, bij Is. An. Nijhoff. 1842. In gr. 8vo. 256 bl. f 2-60.

De ontmoeting van den Volksbode, na den, in het jaar 1842, door hem afgelegden weg, is Rec. hoogst aangenaam. Hij vindt in hem dezelfde zelfstandigheid van beginselen en bedoelingen, waardoor hij steeds meer en meer vertrouwen en toenemende achting waardig is. Hij vindt in hem denzelfden belangstellenden menschenvriend, denzelfden minzamen teregtwijzer, denzelfden Christelijken vermaner, wiens toespraken, lessen en opleidingen, buiten twijfel, wel mogen ter harte genomen worden.
Wat hij ons in den 4den Jaargang zijner rondwandeling levert, is, bij vernieuwing, lezenswaardig en belangrijk. Die met zijnen stand ontevreden is, zal door hem leeren, dat ontijdige standverwisseling altijd een verderfelijke kanker voor de welvaart der Maatschappij is geweest; en wie de Gebroeders belestein, door de Maatschappij tot Nut van 't Algemeen bekroond en uitgegeven, gelezen heeft, mag ook wel lezen wat de Volksbode in het stukje de Ambachtsman deswege mededeelt; wie geene waarschuwingen tegen het misbruik van sterken drank in den wind slaat, wordt door hem op belangrijke voorbeelden gewezen, die het schadelijke en verderfelijke hiervan staven; en waar men de

{==511==} {>>pagina-aanduiding<<}
gevolgen eener verkeerde opvoeding met levendige trekken verlangt afgemaald te zien, daar vinden ouders en voogden hier eene belangrijke teekening. Mogten wij in onze dagen dergelijke huiselijke tafereelen te vergeefs zoeken! maar, ongelukkig! ze zijn er nog de jongelingen, die men op hun elfde jaar aan de biljarttafel vindt, gelijk er nog ouders zijn, die, door eene zwakke, onverantwoordelijke toegevendheid, hunne kinderen, al verder en verder, doen voortgaan op de paden van loszinnigheid en ongodsdienstigheid.
Rijk aan zedelijke en godsdienstige wenken is thans ook alles wat de Volksbode geeft. Het ernstige stuk Wereldliefde strekt hiervan mede ten bewijze; terwijl de parelen in den vreemde gevischt gerustelijk kunnen gehecht worden aan het snoer dier edele gesteenten, welke de schat der Christelijke leer, zoo ruimschoots, aanbiedt. Vele spreuken, der overdenking waardig, komen hier als gewigtige levenslessen voor.
De Bijbladen, waarvan gedurende het jaar 1842 door den Volksbode 30,100 exemplaren zijn uitgedeeld, kunnen, uithoofde van derzelver toon en inhoud, niet anders dan veel nut stichten. Hij, die wenscht te weten hoe hij ze op doeltreffende wijze verspreiden moet, kan het hier vernemen. De Volksbode reikt ze uit aan dienstboden, aan fabrijk- en tuinarbeiders, aan handwerkslieden en ook wel aan landlieden; terwijl ieder nog wel verschillende personen in zijne dienst heeft of nu en dan behoeft, die geschikte voorwerpen zijn, om een Bijblad van den Volksbode aan uit te reiken. Wie zijn voorbeeld in deze navolgt zal, buiten twijfel, het goede er van bespeuren; en menigeen, die wat nuttigs en leerzaams op zijnen weg verlangt, zal, voorzeker, dankbaar zulk een blaadje ter lezing ontvangen.
Zoo Rec. eene aanmerking mag maken, dan maakt hij ze op het stukje de Woestijn verheugd. De geheele Oostersche kleur, die over hetzelve ligt, bij sommige overdragtelijke en beeldrijke voorstellingen, moge voor den man van studie en letteren, voor den Dichter, duidelijk en verstaanbaar zijn; de lezer van herder vindt het schoone in de uitdrukking: ‘dat de adem van den morgenstond het vuur op het altaar aanblaast’; hij gevoelt het, wat het is, als er ‘van de schoonheid eener Oasis’ wordt gesproken; maar wij zouden den Volksbode raden, niet te dikwerf op dien toon te spreken: hij zou daardoor welligt dat populaire verliezen, dat hem zoo zeer ingang moet doen vinden bij die klassen van

{==512==} {>>pagina-aanduiding<<}
menschen, voor welke zijne rondwandeling uitsluitend is geschikt.
Al wat Rec. van de vier nu in het licht verschenen Jaargangen heeft gezegd, heeft hij gedaan uit belangstelling en uit zucht om mede te werken aan het goede en voortreffelijke doel van den Volksbode. Zegt deze in het Voorberigt van de 4de Aflevering Rec. dank voor zoo vele wenken, die hem gegeven zijn om zijne mededeelingen in belangrijkheid te doen winnen: Rec. is hem zeer erkentelijk voor dit bewijs van achting en vertrouwen. La critique est aisée, mais l'art est difficile is te allen tijde waar, en daarom ware het te wenschen, dat op vele critici onzer dagen meer de lof kon worden toegepast, dien men bayle toezwaaide, ‘dat hij den schepter van zijne kritiek altoos met bloemen omwond.’ Voorzeker zoude men dan vele letterkundige en verdienstelijke mannen niet op zulk eene wijze grieven en verguizen als, helaas! thans, maar al te veel, het geval is. Wat Recensent opgaf waren bedenkingen en, zoo hij meende, nuttige aanwijzingen; hij was overtuigd, dat iedere wenk gunstig zoude worden opgenomen door de inzenders van den Volksbode, die hij, schoon persoonlijk geen' dier verdienstelijke mannen kennende, reeds voorlang, uit hunne schriften, kende als vrienden en vereerders van het ware, schoone en goede, die niets onbeproefd laten om, door hunne gaven en talenten, te arbeiden aan de verbetering hunner medemenschen en daardoor aan de bevordering van echt Christelijke beginselen en deugden. Rec. weet, een goed woord vindt altijd eene goede plaats; en daar onze bescheidenheid allen menschen moet bekend zijn, zoo heeft hij getracht dezen regel steeds voor oogen te houden; en wenscht verder de Heeren van der aa en heldring lust en krachten, om hunnen verdienstelijken arbeid voort te zetten, ondersteund door vele medewerkers, die door oorspronkelijke bijdragen, te allen tijde, den Volksbode
naar de gewoonten, zeden en behoeften zijner landgenooten kunnen doen spreken, terwijl Rec., heeft hij, in verschillende betrekkingen, hier en daar den Volksbode ter lezing of verspreiding aanbevolen, bij vernieuwing hier opentlijk dit Tijdschrijft aanprijst, als een' wegwijzer voor ouden en jongen, als een' bode, die het goede en nuttige vermeldt en als een vriend voor allen, welken het ernst is met verbetering van gedrag en wandel. Op hem, die aan dat verheven doel arbeidt, is het

{==513==} {>>pagina-aanduiding<<}
gezegde van gruber uit den Bode, bl. 167, toepasselijk: ‘Leven is arbeiden, en hij is niet gestorven, die, in nuttige werken, zijn aanzijn tot over het graf doet voortduren.’





Onze Voorouders, in verschillende Tafereelen geschetst door Mr. J. van Lennep. IVde Deel. Te Amsterdam, bij P. Meijer Warnars. 1842. In gr. 8vo. 478 bl. f 4-80.

De Heer van lennep zet in dit deel zijne begonnene taak voort, en heeft thans een tijdperk bereikt, dat voor den romanschrijver een rijker veld opent. Het zijn de dagen der grafelijke regeringen, tot welker behandeling hij genaderd is; en in dit deel vinden wij schetsen onzer voorouders, ontleend aan de geschiedenis van sommige Graven uit het Hollandsche huis. Het omvat ongeveer honderd jaren en behandelt onderscheidene tooneelen uit de gebeurtenissen der elfde eeuw. Nevens drie kleinere verhalen vindt men een grooter en uitvoeriger tafereel. Alle komen ons voor, aan het voorgestelde doel te beantwoorden, en vooral schijnen ons de kleinere verhalen niet het minst gelukt te zijn.
Het eerste draagt den naam van: De gestoorde Bruiloft. Het is het tafereel van eenen plotselingen inval of strooptogt der Noormannen onder de regering van Graaf aernout. Deze inval wordt hier voorgesteld als plaats hebbende op het oogenblik, waarop aernout's oudste zoon dirk zijne bruiloft viert, en daarmede wordt de oorsprong van den naam en het geslacht der brederodes in verband gebragt. Siwart, aernout's jongste zoon, staat ook in de kronijken bekend, als de eerste Heer van brederode. Op eene gelukkige wijze is partij getrokken van deze beide bijzonderheden, en zijn deze tot een geheel verbonden. Siwart's togt in de Noordzee, zijne ontmoeting en verschalking van de Noren en het deel, dat hij later heeft in hunne verdrijving, geven eene goed gevondene aanleiding tot zijne verzoening met zijnen vader, en tot de belofte van dezen, dat hem Breede Roeden in het land zijner vaderen zouden worden uitgemeten. Vreemd was ons het jaartal, boven deze schets geplaatst. Waarom staat hier Ao. 1000, terwijl het bekend is, dat Graaf aernout reeds in 993, in den strijd tegen de West-Friezen, is gesneuveld.
Ulrich de Zanger is de titel van het tweede verhaal. Het

{==514==} {>>pagina-aanduiding<<}
is de geschiedenis van den moord, aan Graaf dirk IV in 1049 gepleegd. De verdichting brengt dezen hier in verband met den ongelukkigen dood van den broeder des Keulschen Bisschops, die door dirk op een steekspel binnen Luik bij ongeluk van het leven was beroofd. De Graaf sterft hier door de hand van den Zanger, die op deze wijze den dood zijnes meesters zoekt te wreken. Ook deze manier, om de geschiedenis aan te vullen, die den Graaf door eenen vergiftigen pijl laat sterven, door eene onbekende hand geschoten, zal wel geene afkeuring verdienen, al geeft zij haar ook eene eenigzins romantische kleur.
Een soortgelijk gebruik is van eene oude legende, betreffende den bouw van de St. Mariakerk te Utrecht, in het derde verhaal gemaakt, hetwelk de Friesche Bouwmeester heet. Merkwaardig is daarbij ook het aangeteekende betrekkelijk de Culdeërs, tot welke de Friesche bouwmeester behoorde.
Het grootste gedeelte van dit deel behelst een uitvoerig verhaal: de Bedevaartgangers, een tafereel uit de regering van floris II, den Vette bijgenaamd. Het komt ons voor, dat er in dit stuk veel te prijzen is, maar toch ook op de geheele conceptie nog al aanmerkingen zijn te maken. Wanneer men let op het doel, hetwelk de Schrijver zich in dit werk heeft voorgesteld, dan is de keuze van dit tijdvak gelukkig te noemen. De verdiensten van floris II, den vredelievenden Vorst, ‘die den oorlog slechts als een noodzakelijk kwaad beschouwde en geene vermeerdering van grondgebied wenschte, mits hy het verworvene slechts in rust behouden mocht,’ zijn merkwaardig genoeg, om bij voorkeur hem en zijn tijdvak ten tooneele te voeren. Hij was het, die den middelstand tusschen den adel en de lijfeigenen begunstigde, met voorregten overlaadde en in dezen de kracht en den steun zijner regering zocht, die, warsch van den strijdlust der toenmalige edelen, zich de verbetering en verrijking van den vaderlandschen grond ten doel stelde, wegen aanlegde, door behoorlijke waterafleidingen moerassen in vruchtbaren bodem herschiep, en door het een en het ander de spot der grooten en de lieveling der dorpers werd. Van dezen toestand van zaken geeft het verhaal ons een belangwekkend en juist tafereel. Wij zien daar de woelingen der ontevredene edellieden, waarvan de Utrechtsche Bisschop, de Vlaamsche Ruwaard en de West-Friesche na-
{==515==} {>>pagina-aanduiding<<}
buren gebruik zoeken te maken. Floris zelf met zijne welberadenheid, zijn gezond verstand en vastheid van karakter, is uitstekend goed geteekend, en van de betrekking tusschen hem en zijne edelen zoowel, als tusschen hem en de vrije lieden van land en stad wordt ons een goed denkbeeld gegeven. Ook de staatkunde van dien tijd en de plotselinge gevaren, waaraan het land van de zijde van onrustige buren maar al te dikwijls blootstond, worden hier door voorbeelden
geschetst en opgehelderd, en in al deze opzigten verdient het verhaal grooten lof. Ook van de overleveringen aangaande den oorsprong van het geslacht van egmond is goed partij getrokken.
Maar de geschiedenis van den roman hangt met het meeste daarvan toch slechts losjes te zamen. Berwout, de vrijgeborene, die tot den adelstand wordt verheven, had meer het middelpunt kunnen worden van den roman, niet, zoo als nu het geval is, enkel wat de liefdeshistorie betreft, maar in den geest van het tijdvak, als de bekwame dorper, die den Graaf en den lande goede diensten doet, die tegenover de onstuimige, enkel naar krijgsroem hakende edellieden staat, als met regt de gunsteling en vertrouweling van den Vorst. Hij had dan een belangwekkender persoon kunnen worden, wiens verheffing met volle regt verdiend was, en wien een huwelijk met de dochter van den Graaf van Vlaanderen beter voegde. Het geheele verhaal zou daardoor eene andere rigting gekregen hebben. Minder beviel Rec. ook het tooneel in des Graven tuin tusschen petronella en den Ruwaard van Vlaanderen, vooral ook als deze door floris zelven wordt verrast. Evenmin vonden wij gelukkig de zamenkomst tusschen galama en mabelia, wanneer deze door hem op haar bed wordt gevonden, en hij daar zulk een lang gesprek met haar houdt.
Doch tegenover deze gebreken staan ook weder vele schoonheden. De stijl en verhaaltrant van van lennep zijn bekend; men moge hem hier en daar eenige onachtzaamheden te laste kunnen leggen, hij is in losheid en gemakkelijkheid bij ons nog niet overtroffen. Zijne gesprekken vooral hebben eene groote natuurlijkheid. Men heeft hem wel eens verweten, dat zij te nieuwerwetsch waren, te weinig de kleur droegen van den tijd. Zeker vindt men bij hem niet de pedanterie, die onophoudelijk verouderde en ongebruikelijke woorden bezigt, om quasi de kleur des tijds weder te

{==516==} {>>pagina-aanduiding<<}
geven. Maar, eilieve, ziet men dan de dwaasheid en ongerijmdheid van zulk eene handelwijze niet in? Gevoelt men niet, welke schreeuwende wanklanken die verouderde woorden tusschen de overige vormen? Of wil men ons wijs maken, dat de sprekend ingevoerde personen in zulk een mengelmoes van oud en nieuw gepraat hebben? Nog dwazer en ongerijmder wordt het, wanneer men menschen uit vreemde landen ten tooneele voert, en hun met geweld onze oude taal en woorden in den mond legt. De goede smaak en het gezond verstand wezen den grooten meester in dit vak, walter scott, den juisten weg aan, en men stuit bij hem op dergelijke kunstenarijen niet. Merkwaardig is datgene, wat hij over dit punt in de inleiding van zijnen Ivanhoe zegt: It is true, zegt hij, that I neither can nor do pretend to the observation of complete accuracy, even in matters of outward costume, much less in the more important points of language and manners. But the same motive, which prevents my writing in Anglo-Saxon or in Norman-French,.... prevents my attempting to confine myself within the limits of the period in which my story is laid. It is necessary, for exciting interest of any kind, that the subject assumed should be, as it were, translated into the manners, as well as the language, of the age we live in. Wij wilden ook wel eens zien, in welke taal men onze voorouders uit die dagen zou willen laten spreken. Die van maerlandt is reeds een paar eeuwen te jong, en het zou al raar klinken, zoo men de woorden van dezen maar eens bezigde. Men kan zich hier zelfs geen juist denkbeeld maken van de taal, die gesproken werd, en de woorden van walter scott kunnen hier wel geene toepassing vinden, als hij zegt:
It is one thing to make use of the language and sentiments which are common to ourselves and our forefathers, and it is another to invest them with the sentiments and dialect exclusively proper to their descendants. Wat dit laatste betreft, althans het dialekt, kunnen wij wel niet anders handelen, zoo wij tot zoo hooge oudheid willen teruggaan; maar de goede smaak en eenvoudigheid leere onze schrijvers, zich bij het schilderen van latere tijden aan het eerste te houden en gebruik te maken van de taal, die ons en onze voorouders gemeen is, opdat zij niet de scherpe satire verdienen van het fragment, in den Groningschen Studenten-Almanak van dit jaar, uit het jaar 0 tot 1.

{==517==} {>>pagina-aanduiding<<}

Maar wij keeren van deze uitweiding terug, waartoe het lezen van onderscheidene stukken, in de laatste jaren uitgegeven, ons aanleiding gaf, en merken nog op, dat er in het verhaal van den Heer van lennep alleruitstekendste détails worden gevonden, die den meester verraden. Onder deze behoort met name het achtste hoofdstuk, waar men de beschrijving vindt van het huis of slot van de Jonkvrouwe van rhijnegom en deszelfs bewoners. Wij houden deze beschrijving voor een meesterstuk van stijl; het geheele gebouw en ieder persoon, maar vooral vader volkert, staat ons levendig voor den geest.
Wij nemen met dezen lof afscheid van dit vierde deel van het onderhoudende werk, hetgeen wij, ondanks de gemaakte aanmerkingen, met veel genoegen hebben gelezen, en dat bij het publiek zeker den verdienden bijval heeft gevonden. Wij wenschen den Schrijver van harte lust toe, om zijne taak voort te zetten, die wij ook voor de ontwikkeling van den lossen en gemakkelijken schrijfstijl onder ons van belang achten.


Nederlanders door Nederlanders geschetst. Te Amsterdam, bij J.H. Laarman. 1842. In gr. 8vo. 182 bl. f 6 - :

Deze schetsen, bij afleveringen naar wij meenen, uitgegeven, en ons voor eenigen tijd, in éénen bundel verzameld, ter aankondiging toegezonden, zullen wel reeds aan velen onzer lezers bekend zijn. Wij hebben ze bij de eerste verschijning zeer verschillend hooren beoordeelen. Die dezelve laf vonden, hadden, dunkt ons, behoudens enkele uitzonderingen, ongelijk; die ze aan de schetsen van charles lamb en anderen van dat genre gelijk stelden, schenen ons toe, dezelve al te zeer op te vijzelen; die zich ergerden aan de bespotting van het ‘dansen veler Nederlanders naar Fransche of Engelsche of nog andere pijpen,’ bedachten misschien niet genoeg, dat het waarlijk geene echte vaderlandsliefde is, wanneer men ontkent dat hierin maar al te veel waarheid is; en die over partijdige keus van originelen klaagden, hielden niet in het oog, dat voor den humoristischen schetser niet alles timmerhout is, maar alleen datgene, wat of iets lachwekkends, of iets bijzonders, of iets piquants heeft. Misschien zou men er aan kunnen te laste

{==518==} {>>pagina-aanduiding<<}
leggen, dat verre de meeste dezer schetsen uitsluitend te Amsterdam te huis behooren. Nu ja, 't is bij ons wel niet: la France, c'est Paris, maar men mag toch wel de hoofdstad tot eene type onzer groote steden nemen, en de oppervlakkigheid, uiterlijkheid en wat dies meer zij van afwijking van de degelijkheid onzer voorvaderen, zal zich wel meest in de grootere steden doen kennen. Elke leeftijd heeft zijne gebreken; elke ook zijne goede eigenschappen, en onder deze tellen wij hedendaags niet het minste, dat de geesel der satyre niet verschoont, wat bespotting verdient. Helpt het? - Nu, maar dat deed het evenmin in vroeger' tijd, toen antonides te velde trok tegen ‘den tuimelgeest, die 't volk beheerschte, en drong er Frankrijk in, met zijne basterdspraak en dartele manieren.’
Doch de lezer zou misschien denken, dat het hier alles of althans het meeste satyre was, en nogtans is het dat niet. Het zijn schetsen van sommige Nederlandsche standen, geene uitgewerkte teekeningen, maar daar zijn ze ons niet minder om; zal de uitvoerigheid van douw eene verdienste zijn, dan moet men kunnen schilderen, als hij, anders verveelt het. En dat zou hier jammer zijn, want in verscheidene schetsen is veel talent. Onder de beste tellen wij: - wat getrouwheid der schets aangaat: de Nachtwacht, de Baker, de Schoolmatres, de Jager, de Kruijer, de Kantoorbediende, en wat het piquante der voorstelling betreft: de Aanspreker, de Vischvrouw, het Departement tot Nut van 't Algemeen, de Koffijhuisjongen (een der beste in allen opzigte), de Amsterdamsche Kermis, de Bureaucraat, de Auteur. Deze noemende, willen wij niet geacht worden, de waarde van sommige andere te verkleinen. Dat zouden wij ook niet durven doen, want de Recensenten krijgen hier en daar zulke voelbare steken onder en boven water, dat wij ons ongaarne den haat der Nederlandsche schetsers op den hals zouden laden. Men mogt het eens voortzetten, en eene schets: de Recensent ..... waarlijk! wij zijn bang voor die Heeren, gelijk wij bang zijn voor alles, wat voor een oogenblik schittert en treft, b.v. Champagneflesschen, voetzoekers, en wat dies meer zij. Intusschen; alles op zijn' tijd, en dan is Ref. niet onverschillig voor den koning der wijnen en wijn der Koningen, noch voor een schitterend vuurwerk; hij bedenkt echter, dat de heerlijkheid van den eerste bestaat in opvliegend schuim, en van het laatste in eene ras

{==519==} {>>pagina-aanduiding<<}
voorbijgaande vlam; zoodat wij maar willen zeggen, dat een schepje rumvlade aan het desert zeer lekker is, mits het zich niet uitgeve voor een voedzaam stuk ossenrib aan den maaltijd zelven....
De plaatjes en vignetten zijn regt sprekend; men herkent ze terstond. Onder de beste tellen wij de Schoolmatres, en den Auteur. De verdienstelijke warnsinck slaat in den Koopman en de Gevangenen eenen eenigzins anderen toon aan, dan zijne medeärbeiders; beide maken eene meer stevige, maar daarom niet minder aangename variatie uit van het overige.
Leest! beproeft!! oordeelt!!! zeggen wij den zout met cognac - man na.





Hoe men Schilder wordt. Eene ware Geschiedenis van een Schilder die nog leeft. Door Hendrik Conscience. Te Antwerpen, bij J.E. Buschmann. 1843. In gr. 8vo. 71 bl. f 1-25.

Hoe men Schilder wordt! Rec. verbeeldt zich, dat ieder jeugdig en aanvangend Artist, den titel van dit boekje gelezen hebbende, het werkje reeds gekocht heeft of koopen zal. Hij verblijdt zich over de in 't licht verschijning zeer, daar er in onze dagen vrij wat gezwoegd en gezweet wordt om schilder te worden; neen!.... zou het niet meer zijn om zich onder de knevelbaarden, onder de gekapten à la Raphaël, te rangschikken? Doch, hoe dit zijn moge, eindelijk, eindelijk dan is het geheim ontdekt, hoe men schilder wordt; en, gelukkig voorzeker! dat die ontdekking plaats heeft in eenen tijd, waarin zoo velen zich aan de behandeling van penseel en verwen toewijden.
In de geschiedenis van een kind, dat naar de Akademie van Antwerpen gaat, dat daar leert teekenen en - schilder wordt, ligt alles ontraadseld. Er komt nu nog wel wat bij, waardoor Rec. van meening is, dat jonge beoefenaars der kunst het boekje een paar keeren meer zullen dienen te lezen; maar genoeg! het ziet het licht, dus, jeugdige Artisten! gij hebt het slechts te koopen, en te lezen, en het toppunt uwer wenschen is bereikt.
Rec. moet echter opregt zijn, en mag u dus niet verbergen, dat de lezing en herhaalde lezing (en daar zit nu juist

{==520==} {>>pagina-aanduiding<<}
de knoop!) u wel eens eenen zucht zal doen slaken; terwijl deze of gene, in dit boekje ontwikkelde, waarheid u misschien met treurigheid op het afgelegde kunstpad zal doen terugzien, en u zal doen uitroepen: Wie is tot deze dingen bekwaam! maar heeft dat gevoel bij u plaats, dan zijt gij al een goed eind weegs om te worden wat gij wezen moet, om inderdaad den naam van schilder waardiglijk en met eere te dragen; want hij moet u tevens zeggen, dat, indien zulks het geval niet is, en gij mogt denken, dat, om in de hoofdzaak met den Schrijver te spreken, wanneer gij wat gewreven, wat geknoeid, wat gestolen en een manneken geschilderd, en het verschiet met wat kassen, potten en ketels enz. hebt aangevuld, en men u diets maakt, dat gij een teniers zijt, gij nu geen onderwijs en oefening meer behoeft, dat alsdan het boekje voor u niet geschreven, voor u van geene nuttigheid is; en dan -

Soyez plutôt maçon, si c'est votre talent. 


Rec. wil u daarom kortelijk zeggen, ten einde u, zoo veel mogelijk, op eenige teleurstelling voor te bereiden, dat gij hier de geschiedenis vindt van een kind, dat aanleg heeft voor de kunst; dat het de geschiedenis is van een' jongeling, die niet maar van gedachten is, dat, zoo hij slechts eenigen tijd zich op teekenen toelegt; bij den een' of anderen meester zich wat oefent, hij dan reeds schilder zoude zijn; 't is de geschiedenis niet van een élève, die zijnen meester te vroeg vaarwel zegt, om zelf een atelier op te rigten, en zich verder niet geene studie bezig houdt; maar die slechts verw op doek en paneel schommelt, zichzelven copiëert, en, door eigenwaan en hoogmoed gedreven, zich op eene hoogte waant, die, in plaats van de goedkeuring des publieks waardig te zijn, integendeel allerverderfelijkst voor de kunst en voor hemzelven is. Neen! het is de geschiedenis van den jongen frans, die door zijne ouders, welke aanleg in hem bespeuren, op de Akademie te Antwerpen wordt gedaan; die werken en blokken wil om een rubens te worden; die volhoudt met het teekenen van hoofden in omtrek; die antiek of pleister bestudeert; die naar boeken zoekt over geschiedenis, kostumen en oudheden; die eene rijke verzameling van studiën en krabbelingen, om later van dezelve gebruik te kunnen maken, vervaardigt; die zijne vlijt verdubbelt, naarmate hij gevoelt, hoe veel hij nog te leeren heeft; die, na gemaakte aanmerkingen op geëxpo-
{==521==} {>>pagina-aanduiding<<}
seerde stukken, zijne onbezonnenheid betreurt van ze te hebben ten toon gesteld; doch die volhardt, zich verder oefent, meer studeert, en alzoo met vallen en opstaan, met, op het doornige en distelige pad der kunst, niet moede te worden, eindelijk schilder wordt, den lauwer der kunst zich ziet om 't hoofd geslagen, om dan naar waarheid en met nadruk te kunnen uitroepen: Ik ben
schilder!
Van zulk een' artist nu vindt gij hier de geschiedenis, rijk aan lessen der kunst en der ondervinding, doorweven met teregtwijzingen en opmerkingen, voor iederen kunstenaar van het hoogste gewigt. Wilt gij er eene van vernemen, lees slechts, want zij komt in onze eeuw van tentoonstellingen zoo zeer te stade, wat op bl. 60 wordt aangetroffen, en dit zij eene les voor alle jonge kunstenaren: ‘Al wie voor de eerste mael eene schilderij ten toon hangt, met de wetenschap dat hij eene betere maken kan of zou moeten kunnen maken, is een dommerik, die zichzelven eene onherstelbare schade doet. Want, is het niet bij het eerste voortbrengsel van eenen kunstenaer, dat men over zijn verleden, zijn tegenwoordig en zijn toekomend vernuft oordeelt? En wat moeite, wat uitstekend gewrocht zal er niet noodig zijn, om dit eerste oordeel te niet te doen?’
Dus, ‘jongere leerlingen!’ schrijft de Heer conscience, ‘gij, die uwe teekenstudiën begint, geeft acht op mijne woorden’; en Rec. roept het met hem alle jeugdige beoefenaren toe, en verklaart, dat de geschiedenis van fransken een gulden boeksken is vol waarheid, wijsheid en leering.
En wat nu den schrijftrant van het lieve boekje betreft: Rec. heeft het gelezen en herlezen, en telkenreize de beminnelijke eenvoudigheid, de naïveteit der uitdrukkingen, de eigenaardigheid der karakters, de onschuldige scherts, de ongekunstelde beschrijvingen bewonderd, en de schilderachtige voorstelling van het huisgezin van fransken's ouders en grootmoeder met genoegen afgebeeld gezien: er is iets kinderlijks, iets teeders, iets innemends in, dat treft en boeit; terwijl de zachte godsdienstige tint, die over de opvoeding van den kleinen frans zweeft, ons gevoel op eene aangename wijze streelt. Aan eene enkele uitdrukking, minder berispelijk door de gewoonte bij de lagere volksklasse van Antwerpen, moet men zich niet stooten. Het lieftallige, de gehoorzaamheid, de godsdienstige gemoedsstemming

{==522==} {>>pagina-aanduiding<<}
van den kleinen jongen neemt ons in; zijne leerzaamheid en zucht voor de kunst behagen ons; de bemoeizucht en de ijver der grootmoeder, om frans schilder te doen worden, hare dochter, fransje's moeder, hiertoe mede aansporende, is allergelukkigst geteekend, en staat tegen het standvastige en schijnbaar onverzettelijke, maar uit goede bedoelingen voortspruitende, karakter van den vader doeltreffend over; het gelukken der pogingen; de gang met frans naar de Directie der Akademie, waartoe de beide vrouwen zich op het netst aandoen, en welks beschrijving uitmuntend is; de schildering van het kind, dat zijne teekeningen medeneemt, en eindelijk door de Heeren der Directie wordt aangenomen; de beschrijving zijner vorderingen, van zijn gedrag; de geheele geschiedenis des gezins, ook de treurige zijde van hetzelve; het lot des schilders; de roem door hem ingeöogst, alles, met één woord, is door eene pen beschreven, wier eenvoudigheid den stempel der waarheid draagt, en die, door alle tijden heen, de toetssteen der schoonheid blijven zal.
Wie begeerig is fransje's vorderingen in de kunst te zien, kan hier bevredigd worden: het boekje is allerliefst geïllustreerd, en bevat zoo wel het eerste krabbeltje, dat hij, alvorens eenig onderwijs ontvangen te hebben, medeneemt naar den Heer van bree, als de compositie van de schilderij, die hem den eerepalm der kunst op het hoofd zette. (De lieve jongen had zeker wel wat veel gewaagd, om met het portret van zijne grootmoeder, die beschreven wordt als ‘eene vrouw, op wier gelaet die zoete welwillendheid glimde, welke het aenzigt van sommige oude lieden met aentrekkelijkheid versiert,’ te beginnen; maar: In magnis voluisse sat est. Wat deswege tusschen het origineel, de Directie en fransje voorvalt, is wel in staat, om de lachspieren in beweging te brengen.
Rec. meent van dit werkje genoeg te hebben gezegd. Mogt gij, jeugdige kunstenaars! het boekje nog niet gekocht hebben, koopt het: het moet in uw atelier liggen; het moet door u gelezen worden; het kan u ten gids, het kan u eene leerschool zijn.
De uitvoering is bevallig en net, en wij verzekeren, dat het voor allen, ook voor onze vrouwen en huismoeders, eene aangename lectuur opleveren zal.





Ontrouw uit eerzucht, en vertwijfeling. Tooneelspel in vier Bedrijven, door C.K. van Hemert. Te Amsterdam, bij J.M.E. Meijer. 1842. In kl. 8vo. 102 bl. f : - 75.

Om geen verkeerd denkbeeld van den titel te hebben, mag men wel opletten op de comma, die achter het woord eerzucht staat. In meer dan één opzigt dunkt ons de aanleg en ontknooping der geschiedenis niet zeer waarschijnlijk. Doch

{==523==} {>>pagina-aanduiding<<}
daar dit Tooneelstuk als letterkundig voortbrengsel geene bijzondere vermelding schijnt te vorderen, en bij goede vertooning misschien niet zal mishagen, bepalen wij ons tot de eenvoudige aanmelding.





Geertruida, de edele Vrouw en Moeder. Eene onderhoudende en leerzame Geschiedenis, tot nut van 't algemeen. Naar het Hoogduitsch bewerkt door A.C. Zweerisz en P. Best. Te Amsterdam, bij C. Kraay. 1842. Post 8vo. VIII en 141 bl. f 1-10.

Een regt geschikt, onderhoudend en nuttig volksboekje! Wij zouden wenschen, dat het in grooten getale onder de geringere klassen werd verspreid. Teregt mogten de bewerkers in hun voorberigt zeggen: ‘Het geheel is zoo schoon, zoo geheel uit het volksleven gegrepen, dat het ook, wij zeggen het met vertrouwen, door Nederlanders met nut en genoegen zal gelezen worden.’ Het behoort onder die boekjes, van welke wij het altijd betreuren, dat hunne uitgave, zoo het schijnt, buiten den kring ligt der werkzaamheden van de maatschappij: Tot Nut van 't Algemeen. Verreweg het geringste gedeelte der prijsverhandelingen, door die maatschappij bekroond, kan van zulk een uitgebreid nut zijn, als dergelijke boekjes. In der tijd gaf zij eene proeve in den Pieter Schijn van n. swart, en in dien geest zouden wij wenschen, dat meer door haar gewerkt werd. Er bestaan in verschillende talen werkjes, die voor haar ter overneming en bewerking uitstekend geschikt zijn, waarmede groot nut kon worden gedaan, en wier uitgave voor den gewonen boekhandelaar moeijelijk is, omdat de klasse van lezers, voor welke zij eigenlijk bestemd zijn, geene boeken koopt of kan koopen. Rec. zou daaronder rekenen een paar werkjes van de zoo gunstig bekende Fransche schrijfster, ulliac de tremadeure, van wie onlangs twee uitstekende boekjes voor jongelieden zijn vertaald en uitgegeven. Er zijn onder hare overige geschriften, die voor het volk zijn bestemd, en voor het volk ware levenswijsheid bevatten, zoodat wij ze gaarne ook onder onze mindere standen zouden verspreid zien, wanneer zij voor ons land waren omgewerkt.
Tot die boekjes, voor het volk bestemd, behoort ook het werkje, dat wij hier aankondigen. In de geschiedenis van geertruida en haar gezin worden ons ‘met levendige kleuren de gevolgen der dronkenschap voor oogen gesteld, maar tevens, wat vlijt, goed overleg, spaarzaamheid en vooral een vast vertrouwen op de Voorzienigheid vermogen.’ Het is regt goed in den volkstoon geschreven; het karakter van geertruida is fraai volgehouden, men zou mogen zeggen, naar het leven geteekend. Zij is geheel de vrouw uit den stand des ambachtsmans, en haar spreken en handelen is

{==524==} {>>pagina-aanduiding<<}
volkomen daarnaar berekend. Er heerscht in het geheele boekje een goede godsdienstige toon, zonder dat deze overdreven wordt. Geertruida is de vrouw van eenen metselaarsknecht, ijverig, helder, gelukkig met man en kinderen. Haar echtgenoot wordt het offer der verleiding tot den drank, en hare welvaart, haar huiselijk geluk, rust en vrede gaan verloren en maken plaats voor armoede en gebrek, twist en geweld en huiselijke ellende. De dood van haren echtgenoot, die ten gevolge van eenen val, in dronkenschap gedaan, sterft, verlost haar. Maar treffend en menschkundig is de uitwerking beschreven, die het ongeluk en de ellende ook op de anders zoo goede, werkzame, moedige en knappe vrouw heeft. De raad van eenen verstandigen vriend wekt haar echter weder op, en het verhaal deelt nu de wijze mede, waarop zij voor zich en hare kinderen zorgt en de laatsten opvoedt.
Nog eens; het is een fraai, in den goeden volkstoon geschreven boekje, dat in volle ruimte verdient te worden gelezen en verspreid. Het zindelijke en nette uitwendige maakt het uitstekend geschikt, om aan jongelieden, bij het verlaten der school of bij andere gelegenheden, ten geschenke te worden gegeven. Wij bevelen het daartoe ten sterkste aan. De leesbibliotheken, bij de Departementen der Maatschappij: Tot Nut van 't Algemeen, bestaande, zullen, hopen wij, niet in gebreke blijven, om het zich aan te schaffen en de lezing en behartiging te bevorderen. Hetzelfde wenschen wij, dat allen doen mogen, die door hunne betrekking op den geringen stand invloed kunnen oefenen. Mogten er onder dezen vele geertruida's worden gevonden, en mogt het getal der engelman's, helaas, tegenwoordig door het misbruik des jenevers zoo groot, meer en meer afnemen!
Slechts enkele verkeerde woorden vonden wij, die bij eenen herdruk verbetering verdienen, bijv. bl. 99: gemeenzame bedelaarster voor gemeene.


De Zonnebloem, handwijzer ten Hemel, of deugd en godsdienstzin aankweekende Verhalen voor de ontwikkelde Jeugd. Door Rosalie Koch. Uit het Hoogduitsch. Te Amsterdam, bij C.F. Stemler. In kl. 8vo. 148 bl. f 1-80.

De bevallige vorm, de fraaije plaatjes van dit werkje maken het zeer zeker tot een aangenaam geschenk voor de jeugd; terwijl tevens het onderhoudende en de goede zedelijke strekking het daartoe der aanbeveling waardig maken. Wij wenschen daarom gaarne den Vertaler en Uitgever toe, dat hunne bijdrage tot den voorraad van lectuur voor het aankomende geslacht met eene gunstige ontvangst moge bekroond worden.






{==525==} {>>pagina-aanduiding<<}

Boekbeschouwing.

Verhandelingen, uitgegeven door het Haagsche Genootschap tot verdediging van de Christelijke Godsdienst, na deszelfs vijftigjarig bestaan. Iste Deel. Verhandeling over Lucas' Evangelie, door J. Ab Utrecht Dresselhuis, Predikant te Wolfaartsdijk. Te 's Gravenhage, bij de Erven Thierry en Mensing. 1839. XXXI, 396 bl. f 3 - :

Het is eenigzins moeijelijk te bepalen, welk der vakken van Theologie in ons vaderland het meest beoefend wordt. Zeker is het, dat er met betrekking tot Inleiding van het N.T. zeer weinig in het licht verschijnt. Dit is te meer te bejammeren, omdat zich deze wetenschap in Duitschland, vooral in de laatste jaren, meer en meer ontwikkeld heeft; en wat vroeger een amalgama van vreemdsoortige bestanddeelen mogt genoemd worden, heeft thans, onder den naam van geschiedenis der H. Schriften des N.V., eene geheel nieuwe gedaante gekregen. En dit niet alleen met betrekking tot het formeele, maar ook tot het materieele. Vooral dat deel der Inleiding, dat doorgaans bijzondere Inleiding genoemd wordt, heeft door hoogstbelangrijke monographiën in rijkdom van bouwstof veel gewonnen. Wat nu bepaaldelijk de Evangeliën-kritiek betreft, deze had na de Attila - togten van strauss en anderen eene herziening harer fundamenten noodig; want, zou er iets van de historische zekerheid der oudste Christelijke overlevering teregtkomen, dan moest de geschiedenis der historische boeken van het N.V. op nieuw onderzocht worden. Het Evangelie van mattheus heeft, even als dat van johannes, hevige schokken moeten verduren. Over het algemeen is marcus nog al eervol behandeld. Het meest benijdenswaardig was het lot des derden Evangelies, dat na schleiermacher's anatomische bewerking

{==526==} {>>pagina-aanduiding<<}
steeds een doorn in het oog der hyperkritiek gebleven is. In ons vaderland heeft men den loop der zaken bedaard gadegeslagen, en niemand zou misschien op het denkbeeld gekomen zijn, een opzettelijk onderzoek omtrent het Evangelie van lucas daar te stellen, had niet het Haagsche Genootschap eene beredeneerde opgave verlangd van het kenmerkende van lucas' Evangelie, eene aanwijzing van de verhouding, in welke het staat tot de Schriften van mattheus en marcus; en een bondig bewijs, zoo van deszelfs echtheid, als eigenaardige waardij voor de kennis der leer en geschiedenis onzes Verlossers: alles met inachtneming van hetgene, vroeger en later, ten nadeele van dit Evangelie is beweerd. De Eerw. ab utrecht dresselhuis heeft het geleerd publiek de dienst bewezen, deze prijsvraag te beantwoorden, en den gouden eereprijs behaald. Na de Verhandeling van van heyst over het kanoniek gezag van de boeken des N.V., in 1834 door het Haagsche Genootschap uitgegeven, is dit dus het eenige werk op het veld der Inleiding tot het N.T., dat in ons vaderland het licht ziet. Dit is nog eene reden te meer, waarom wij gelooven, dat ieder, die in de wetenschap belang stelt, de Verhandeling van den geleerden ab utrecht dresselhuis reeds lang kent. Ten minste wij hopen het. Men wachte hier derhalve geene uitvoerige opgave meer van haren inhoud. Het zij voldoende te zeggen, dat in het eerste hoofddeel de echtheid van lucas' Evangelie wordt betoogd, in het tweede een onderzoek wordt daargesteld naar de verhouding, in welke het Evangelie van lucas tot de schriften van
mattheus en marcus staat, en naar de oorzaak derzelve; terwijl het derde eene beredeneerde opgaaf bevat van het kenmerkende van lucas' Evangelie, en in het vierde aanwijzing wordt gedaan van de eigenaardige waardij dezes Evangelies. Een aanhangsel, waarin de gronden voor het gestelde aangaande het oogmerk, waarmede lucas de pen voerde, worden opgegeven, sluit het geheel.
Rec. vereenigt zich geheel met den Eerw. Schrijver hierin, dat hij lucas mede niet voor een' ooggetuige van

{==527==} {>>pagina-aanduiding<<}
de daden des Heeren houdt, en de echtheid van diens Evangelie, op grond der uit- en inwendige bewijzen, welke dresselhuis met zorg bijeengebragt en uiteengezet heeft, vasthoudt. Het onderzoek naar de betrekking van marcion's Evangelie tot dat van lucas (het laatste door marcion verminkt) is bondig en voldoende, even als dat over de ongeschondenheid van lucas' geschrift. Inzonderheid schijnt ons het tweede hoofddeel belangrijk toe, waarin eerst de verschillende vroegere verklaringswijzen van de oorzaak der bijzondere gelijkvormigheid, die onder de synoptici wordt opgemerkt (namelijk Goddelijke ingeving, gebruikmaking van elkanders schriften, gebruikmaking van dezelfde oorspronkelijke bronnen), opgegeven en onderzocht worden. Hierop laat de Schrijver eene nadere beschouwing volgen van de vorming en eindelijke voltooijing der Evangeliën. Hij wil de woorden: Luc. I:2, καθὼς παρέδοσαν ἡμῖν κ. τ. λ. aldus vertalen: gelijk [aan dat, hetwelk] ons medegedeeld is enz., meenende dat wij hier aan schriftelijke mededeeling te denken hebben, en wel van de hand der gezamentlijke Apostelen. Deze schriftelijke mededeeling, dit Apostolisch handboek zou dan dat vijfde Evangelie zijn, dat aan tatianus het regt gaf, zijne Harmonie διὰ πεντε te noemen (zijnde dit derhalve de echte titel voor δια πάντων of διὰ τεσσάρων), of, om de woorden van dresselhuis (bl. 169) te gebruiken:
‘de diegése, door de Apostelen aan de gemeenten overgeleverd, die den grondslag der andere verhalen uitmaakte, en van welke ook een afschrift in handen van tatiaan was gekomen.’ Zietdaar een zeer eenvoudig ur - Evangelie, dat volgens dresselhuis eerst in het Hebreeuwsch, later in het Grieksch zal zijn opgesteld geweest. En hoe stelt hij zich nu het ontstaan der synoptici voor? Hij zegt, bl. 182: ‘Drie mannen zetten zich tot schrijven over dezelfde zaken, doch met verschillende bedoelingen. Gezamentlijk hebben zij een algemeen erkend beknopt overzigt, en daarenboven andere, gedeeltelijk dezelfde, gedeeltelijk verschillende, belangrijke aanteekeningen voor zich, uit welke zij, met heilige waarheidsliefde, overnemen, ter ophelde-
{==528==} {>>pagina-aanduiding<<}
ring of aanvulling, 't geen met hun doel instemt, steeds zooveel mogelijk de oorspronkelijke bewoordingen wedergevende.’ - ‘Doch wanneer nu één dezer mannen hooger gezag heeft dan de beide anderen, indien hij den genoemden algemeenen leiddraad zelf heeft helpen vervaardigen, zal hij zich dan ook niet omtrent dezen meerdere vrijheden veroorloven dan de beide anderen?’ - ‘Wanneer men het aan ieder eigene uitwerpt, dan staat men verbaasd over den zonderling gelijken gang der verhalen bij beide Evangelisten. Mattheus, de Apostel, daarentegen wijkt, in de XIII eerste hoofdstukken van zijn Evangelie, merkbaar van hen af.’ Volgens dresselhuis hebben derhalve de Evangelisten uit ééne gemeene bron bij meerdere bijzondere geput, van welke gemeene bron de Apostel mattheus natuurlijk minder afhankelijk zal geweest zijn dan de Evangelisten marcus en lucas. Dikwerf ziet men bij alle drie woordelijke overeenkomst, maar meermalen blijven
marcus en lucas elkander op zijde en wijkt mattheus van een' van beiden af, terwijl, wanneer de Apostel hen verlaat, en alleen de Evangelisten tot hun bepaald oogmerk en uit hunne bronnen dezelfde bijzonderheden mededeelen, zij zich doorgaans van verschillende uitdrukkingen bedienen. Derhalve marcus en lucas gebruikten één en hetzelfde Grieksche opstel nevens andere bijzondere bronnen, gedeeltelijk in eene andere taal gesteld. Het tegenwoordige mattheus-Evangelie is uit het oorspronkelijke in het Grieksch vertaald, bij welke vertaling men de Evangeliën van marcus en lucas heeft ter hand genomen. Doch men leze dit in de Verhandeling zelve na. Wij voor ons vinden hier eene niet veel mindere omslagtigheid dan in de ur-Evangelie-hypothese, die om deze reden zoo weinig bijval vond; en valt deze omslagtigheid bij het gevoelen van dresselhuis niet zoo in het oog, het is, omdat hij het met weinige woorden heeft uiteengezet, maar niet met vele bewijzen gestaafd. Indien wij ons eene aanmerking op deze voortreffelijke Verhandeling durfden veroorloven, zij zoude deze zijn, dat hier meer gesteld dan bewezen is; dat, hoe vast de Schrijver

{==529==} {>>pagina-aanduiding<<}
ook voor zichzelven van de gegrondheid zijner gissing overtuigd moge zijn, en hoe helder en duidelijk hij haar aan zijne lezers moge hebben medegedeeld, hij er hen niet van overtuigen zal, indien zij een ander gevoelen zijn toegedaan. Want wij vinden hier geene gronden aangegeven, op welke de vermoedens des Schrijvers steunen. Rec. is een vijand van elk ur-Evangelie, derhalve ook van eene gemeenschappelijke schriftelijke bron, of het moest het Hebreeuwsche of Syro-Chaldeeuwsche opstel van mattheus zelven zijn, door papias λόγια genoemd. En ofschoon Rec. zeer goed weet, dat dit zijn gevoelen met bijna onoverkomelijke zwarigheden heeft te kampen, hij kan het nog niet laten varen en verwisselen met de ur-Evangelie-hypothese van den Eerw. ab utrecht dresselhuis. Over gemeenschappelijke bron zal Rec. niet verder twisten. Over de bijzondere bronnen stemt hij vrij wel met den geleerden Schrijver overeen. Nog ten slotte moeten wij opmerken, dat een onderzoek naar de oorzaak van de bijzondere gelijkvormigheid der drie eerste Evangeliën, dat een onderwerp als dit: Beschouwing van de vorming en eindelijke voltooijing der Evangeliën (vooral indien er, bl. 126, uitdrukkelijk wordt bijgevoegd: met opgave van gronden), dat zulk een onderwerp in 30 bladzijden (van bl. 157 tot 187) niet grondig kan behandeld worden. Hoogstens kan men wenken geven, en meer dan wenken vinden wij hier ook niet.
De beschouwing van lucas' Evangelie in deszelfs bijzondere deelen (zijnde dit de 1ste afdeeling des IIIden hoofddeels) verdient allen lof. Het spreekt van zelf, dat wij daar, waar de Schrijver tot de bron van sommige verhalen opklimt, doorgaans niet meer van hem verwachten kunnen, dan dat hij het tot een' hoogen graad van waarschijnlijkheid brengt. Wij stemmen toe, de oudere jacobus schijnt dikwijls de zegsman van lucas te zijn geweest; lucas schijnt diens waarnemingen voor een groet gedeelte ons te hebben overgeleverd. De nadere opgaaf van het kenmerkende van lucas' Evangelie (IIIde hoofddeel, 2de afdeeling) is met dezelfde zorg bewerkt, terwijl het vierde

{==530==} {>>pagina-aanduiding<<}
hoofddeel, zoowel als het aanhangsel, den indruk, dien de lezing van het voorafgaande op ons maakte, bevestigt, dat de Schrijver met groote zorgvuldigheid, veel omvattende geleerdheid en juiste kennis van zaken de pen heeft gevoerd. Met dit ons gevoelen strijdt niet, wat wij omtrent het oppervlakkige der bewijsvoering in het onderzoek naar het ontstaan der synoptici zeiden. Immers was dit niet het hoofddoel, dat de Schrijver zich voorstelde. En het houdt ons ook niet terug, den Schrijver te vragen, waarom hij zijn werk niet aan het Duitsch publiek heeft bekend gemaakt, door het ook in een Duitsch gewaad te voorschijn te laten treden. Waarlijk, deze Verhandeling zou in Duitschland zich het gelaat niet behoeven te bedekken, vooral indien de Schrijver nog op het nieuwste, wat er met betrekking tot zijn onderwerp uitgekomen is, nadat deze Verhandeling aan de drukpers werd overgegeven, het oog wilde slaan. Doch genoeg. Deze Verhandeling blijft eene parel onder de door het Haagsche Genootschap met goud bekroonde stukken.





De Johanne Clerico et Philippo a Limborch Dissertationes duae, adhibitis Epistolis aliisque scriptis ineditis scripsit atque eruditorum Virorum Epistolis nunc primum editis auxit Abr. des Amorie van der Hoeven, Abr. Fil. Phil. Theor. Mag. Litt. Hum. et Theol. Doct. Amstelodami, apud F. Müller. 1843. Formâ 8vâ maj. XV, 299 et 152 pag. f 4-50.

Clericus en limborch, beroemde namen voorwaar, die aan het hoofd dezer Doctorale Verhandelingen prijken! Namen, belangrijk niet alleen voor de leden eener broederschap, die billijk op zulke sieraden van haren godgeleerden leerstoel mag bogen, maar ook voor iedereen, die moeds genoeg heeft, zich boven bekrompen sectengeest te verheffen, en de waarde der wetenschap te erkennen, uit wat school of in wat gewaad zij hem tegen moge treden. Wij gevoelen het, dat de Heer van der hoeven heer-
{==531==} {>>pagina-aanduiding<<}
lijke oogenblikken moet hebben genoten van hooger genot, in den omgang des geestes met zulke voortreffelijken, wier lof na hun dood is gebleven, wier naam niet alleen door Protestantsche Nederlanders, maar ook door buitenlandsche Godgeleerden nog met bewondering wordt gespeld. Maar wij gevoelen het tevens, wat moeijelijkheden er voor den jeugdigen geleerde aan de waardige volvoering der opgevatte taak verbonden waren. De mannen, in wier geest en schriften hij zijne lezers dieper wilde inleiden, zijn beurtelings vergood en verguisd. De geschiedenis van hun leven en hunne werkzaamheid staat met godsdienstige en staatkundige gebeurtenissen in verband, zoo teeder, ingewikkeld en veelzijdig, dat het schier onmogelijk is, hier geene zeer gevoelige snaren aan te roeren. En zelf lid en aanstaand leeraar der Remonstrantsche afdeeling, heeft voorzeker de geleerde Schrijver zich zelven meermalen moeten inscherpen, dat de voorliefde voor zijne hoofdpersonen, een beginsel, dat wij met hem in den biograaf niet slechts veroorloven, maar vereischen, nooit in partijdige vooringenomenheid jegens de tegenpartij mogt overgaan.
Zulke bijzondere moeijelijkheden, verbonden aan eene zoo veelomvattende taak, zouden zelfs dan de critiek tot toegevendheid moeten stemmen, wanneer haar oordeel min gunstig uitvallen mogt. Des te aangenamer is hare taak, wanneer zij, na volbragte beschouwing des haar aanvertrouwden arbeids, niet alleen de verklaring kan afleggen, dat vele bezwaren, den Schrijver voorgekomen, gelukkig zijn overwonnen, maar dat ook zijn arbeid sporen draagt van grondigheid met onpartijdigheid en gematigdheid vereenigd. Wij meenen die lofspraak ruimschoots te mogen toedeelen aan de beide proefschriften die voor ons liggen, en spoeden ons, uithoofde hunner meer dan gewone waarde, van hunnen belangrijken inhoud den lezers van dit Tijdschrift eenig verslag te geven.
De eerste, waarmede de Heer van der hoeven de doctorale waardigheid bij de litterarische faculteit verwierf, draagt ten opschrift: de Joanne Clerico, litterarum humaniorum et philosophiae cultore. Na eene be-
{==532==} {>>pagina-aanduiding<<}
langrijke inleiding, die ons in den tijd van clericus verplaatst, wordt in een Pars prior gehandeld de Clerici vitâ, operibus, indole. Eene naauwkeurige opgave der bronnen gaat vooraf, en toont duidelijk, dat de geleerde Schrijver hier vrij wat meer heeft geleverd, dan compilatie van hetgeen overal aan te treffen is. Voor zoover Rec. in de gelegenheid was, eenige weinige der bronnen zelf te vergelijken, kan hij niet anders zien, of de Schrijver heeft eene gezonde historische critiek gevolgd, waar verschil van berigten voorkwam, met oordeel en tact het waarschijnlijkste gekozen, en zelfs dáár, waar men meenen mogt van hem te moeten verschillen, belangrijke redenen voor zijn gevoelen bijgebragt. Vooral de 7-11de § van dit Pars zij der aandacht van deskundigen aanbevolen. Het bevat uittreksels van de, tot nog toe meest onuitgegevene briefwisseling van clericus met de beroemdste Theologen, Philosophen en Litteratoren zijner dagen. Gemakkelijk kan men zich voorstellen, hoe moeijelijk het was, uit den aanwezigen voorraad eene goede keuze te doen, en noch door te groote mildheid van mededeeling den lezer te overladen, noch door te groote soberheid het billijk verlangen onbevredigd te laten. Vooral interesseerde ons de mededeeling der actestukken van den letterkundigen strijd tusschen clericus en den grooten, maar niet altijd even zachtzinnigen bentley. Daar de Schrijver eenmaal had besloten, clericus als Godgeleerde buiten den kring zijner beschouwingen te houden, kwam
ons de 8ste §, ofschoon op zichzelve niet onbelangrijk, eenigzins als een hors d'oeuvre voor. Om die reden had welligt de apologie van clericus tegen schultens, p. 47 sq., veilig kunnen achterwege blijven, gelijk ook die tegen de beschuldiging van Socinianisme, waar toch de woorden fuit Christianus, et si quid praeter hoc, Clericanus, al zeer weinig afdoen. - Een overzigt van des grooten mans huiselijk leven, karakter en schriften besluit dit hoofdstuk.
Het andere Pars der Verhandeling stelt clericus bepaaldelijk voor uit het oogpunt, aan het hoofd der Dissertatie vermeld. Over clericus als Litterator sprekende,

{==533==} {>>pagina-aanduiding<<}
stelt de Schrijver eerst 's mans denkbeelden over de oude letteren en de regte wijze van derzelver behandeling in het licht. Wij veroorloven ons, bepaaldelijk de aandacht onzer lezers op deze Sectie te rigten. De voornaamste plaatsen uit clericus' brieven, hierover handelende, zijn zorgvuldig vermeld en tot één geheel gebragt. In hoever of de Schrijver hier naauwkeurig is te werk gegaan, kunnen wij natuurlijk, bij gebrek aan inzage der αὐτόγραϕα, niet beoordeelen. Wij gelooven echter gaarne aan zijne verzekering, als hij schrijft: - - libertate usus sum, non licentiâ. - - Hoc unum sanctissime adjuro, me nihil quod alicujus quantulicumque sit momenti, de meo addidisse. En zoo als het hier voor ons ligt, is er in dit verslag zooveel gang, zooveel eenheid, en, schoon grootendeels vertaling uit het Fransch, zooveel classische tint, dat de Heer van der hoeven voor de waarlijk niet geringe moeite, aan dit deel van zijnen arbeid besteed, aanspraak heeft op de erkentenis van allen, die het met de zaak der letteren wèl meenen. Wat men reeds a priori zal verwachten, dat de denkbeelden van een' clericus op het genoemde punt, niet alleen waar, goed, schoon, maar eigendommelijk in menig opzigt mogen heeten, ja gulden appelen op zilveren schalen bevatten, wordt bij de uitkomst meer dan verwezentlijkt. Wij willen niets overschrijven, maar bevelen deze Sectie der lezing en herlezing aan. Vervolgens de verdiensten van clericus, als Litterator ontwikkelende, wijst de Schrijver aan, wat hij gedaan heeft, om de methode van de beoefening der oude letteren te verbeteren, om derzelver meer algemeene kennis te bevorderen, en om zelf haren roem te helpen
verhoogen. - Het tweede Caput is aan clericus den wijsgeer toegewijd. § 1 bevat Clerici de terminis scientiae humanae in metaphysicis disputatio; § 2 selecta quaedam capita ex caeteris Clerici operibus philosophicis, en § 3 zijne verdiensten circa philosophiae popularitatem. Het karakteristieke van clericus' verdiensten op dit uitgestrekte grondgebied wordt, ook door vergelijking met andere wijsgeeren, veelzijdig ontwikkeld, en hij vooral ook daarin

{==534==} {>>pagina-aanduiding<<}
geroemd: quod pauci fuerint, qui, ipsi philosophi, philosophis pariter omnibus, Scepticis, Dogmaticis, Criticis, tam graviter constanterque praeceperint: ἐπέχετε! ad vitam sapite! Het harde van zijn oordeel over bayle en spinoza wordt gereedelijk erkend, en de meer critische en eclectische, dan sterk systematische rigting zijns wijsgeerigen geestes in het ware licht geplaatst. De slotsom is, dat clericus ook in dit opzigt op eene hoogst merkwaardige en weldadige wijze heeft gewerkt op tijdgenoot en nakomelingschap. Dit voert van zelf tot den Epilogus. ‘Prologus,’ zegt de Schrijver, ‘docuit, quaenam fuerit litterarum et philosophiae conditio, cum ad illas accederet Clericus: pars prior, qualis ad illas accesserit ipse; altera, quid in illis praestiterit: restat ut videamus, quales eas a Clerico receperint posteri.’ De Schrijver ontveinst zich geenszins de klippen, waarop hij hier gemakkelijk ware gestrand. Maar hij ontkomt ze op de zekerste en gelukkigste wijze, door de methode, die hij volgt. ‘Historiâ duce circumspiciamus,’ gaat hij voort, ‘num quid apud posteros Clerici sententiae conveniens reperiatur, quod antea aut non fuerit, aut non tantum, aut diversâ ratione: ubi autem tale quid invenerimus, illud non statim ad ipsum tanquam auctorem unicum referemus: verum sic existimabimus, Clerico etiam et huic quidem prae caeteris plerisque deberi, quod
illuc virorum doctorum studia se converterint.’ Zietdaar eene liberaliteit, den biograaf van een groot man voegende, die weet, dat zijn held geene van alle zijden opgezochte loftuigingen noodig heeft, om verheven en indrukwekkend te schijnen. Kennelijk is ook dit gedeelte, dat het schoone geheel waardiglijk bekroont, met zekere voorliefde bearbeid, die op den toon der daarstelling hoogst gelukkig werkt. In de bijlagen worden die brieven aan en van clericus, in verschillende talen opgesteld, welke in den tekst der Dissertatie geene plaats konden vinden, geregeld opgenomen. Het geheel wordt met eenige Theses besloten, belangrijk en tevens disputabel genoeg, om stof te geven tot wrijving der gevoelens. Is er iets, dat wij na

{==535==} {>>pagina-aanduiding<<}
het lezen van den Clericus betreuren, het is dit, dat de Heer van der hoeven niet tot onderwerp zijner Theologische Dissertatie heeft gekozen, de Clerico Theologo. Wij weten ja, dat dit onderwerp moeijelijkheden bevat, door velen gevoeld, maar welligt nog door niemand overwonnen. Doch geeft juist hare moeijelijkheid geene dubbel uitlokkende zijde aan de zaak, en had de Schrijver door den vrijen toegang tot handschriften en brieven van clericus geen uitzigt om hier iets beters en grondigers te leveren, dan tot nog toe het geval is geweest? Doch wij eerbiedigen de zedige bedachtzaamheid, die hem hier de pen deed nederleggen. Alleen hopen wij, dat in later jaren dit onderzoek, op gelijke wijze ingerigt, door dezelfde hand moge worden opgevat en deszelfs resultaat in het licht gesteld. Het zou een hoogst belangrijk stuk kunnen worden.
Wij spreken echter alzoo niet om den lof te verkleinen, dien wij meenen, na voleindigde lezing der tweede Dissertatie, over limborch, ook aan deze te moeten geven. Op gelijke wijze als de eerste is zij ingerigt. De levensgeschiedenis des beroemden Godgeleerden wordt medegedeeld, zijne ware betrekking tot het Seminarium der Remonstrantsche broederschap in het licht gesteld, zijne verdiensten, ook als uitgever der schriften van episcopius, curcellaeus en anderen gehuldigd, zijne betrekking tot beroemde mannen ook buiten zijn kerkgenootschap aangewezen, en zijn karakter met korte trekken geschetst. Was limborch ook zoo groot niet en veelzijdig in zijne ontwikkeling als clericus was, hij staal daarom dan ook in een zachter, kalmer, beminnelijker licht voor ons, dan clericus dit kon. En niemand zal voorzeker de 6de §, getiteld: Limborchii indoles et vita privata, onvoldaan ter zijde leggen, of zonder zich ingenomen te gevoelen met een' man, die het toonde, dat het betrachten der waarheid in liefde hem meer was, dan een ijdele klank. Een zijner brieven, in den nood des vaderlands ten jare 1672 geschreven, en hier opgenomen, doet ons een' aangenamen blik slaan in 's mans hart. Zijne exegetische verdiensten

{==536==} {>>pagina-aanduiding<<}
hadden, dunkt ons, uitvoeriger en critischer melding verdiend, dan hem hier is te beurt gevallen. Maar de Schrijver bedoelde minder, ons limborch als Historicus en Exegeet voor te stellen, dan wel in zijne verdiensten omtrent de Dogmatiek, die dan ook buiten twijfel vóórheerschende waren. Zijne Institutio Theologiae Christianae wordt dus hoofdbron voor het volgende tweede Pars, en aangetoond, dat de Dogmatiek van limborch was Biblica, Practica, Irenica. Zeker groote en lofwaardige eigenschappen, vooral in de dagen van Scholasticisme, waarin limborch leefde. Teregt wordt hem dan ook de uitbundigste lof toegezwaaid, en menige onheusche bedenking, ook in den laatsten tijd door strauss tegen het vrijzinnig Remonstrantsch beginsel ingebragt, en door zijne adversarii in Duitschland of niet, of gebrekkig teruggewezen, wordt kort en bondig wederlegd. Iets anders is het echter, in hoeverre limborch, wiens verdiensten voor zijne dagen wij gaarne erkennen, nu nog als ideaal voor de wenschelijke rigting der Dogmatiek onzer tijden kan worden voorgesteld. In dit opzigt vreezen wij, dat de Heer van der hoeven zijn' held wat te veel geïdealiseerd heeft. Biblische Theologie te zoeken, het is goed: het is de aanvang van een beter tijdperk voor de Dogmatiek, en eere hebbe limborch, die de regten van vrij en onafhankelijk Bijbelonderzoek weder handhaafde tegenover den symbooldwang zijner dagen. Maar Biblische Theologie is toch nog geene wetenschappelijke Dogmatiek. Zij is pas de grondslag van het gebouw der Christelijke Religionsphilosophie of philosophie der openbaring, waarin de denkende
geest van den Dogmaticus van gelooven tot weten opklimt, om alzoo dieper in te dringen in de betrekking tusschen God en de wereld. De Bijbelsche Theologie (bepaaldelijk die van het N.T., in de drie hoofdleerbegrippen der Apostelen verdeeld) moet wel norma voor alle volgende ontwikkelingen blijven, want afgescheiden van het Schrift-geloof heeft de Christelijke geest zich niet rein en zuiver ontwikkeld: maar ontwikkeling in de opvatting der Christelijke openbaring is er toch bij het verloop

{==537==} {>>pagina-aanduiding<<}
der eeuwen op te merken: en tot het daarstellen der Dogmatiek in den wetenschappelijken vorm moet men niet alleen de Exegetische resultaten der Biblische Theologie in een logisch geheel vereenigen, maar ook in de Dogmahistorie ontwikkeling der kiemen, in het N.T. aanwezig, en in Christelijke philosophie de noodzakelijke voltooijing zien van het gebouw, dat op den grondslag van het Evangelie, en met behulp der geschiedenis, werd opgetrokken. Doch wij waren geenszins van oogmerk, ons gevoelen tegenover dat van den geachten Schrijver te plaatsen, die van de opperheerschappij van het formeele Schrift-principe als hoofdzaak meer heil voor de Dogmatiek schijnt te wachten, dan wij kunnen doen. Deze bedenking zal wel meer gemaakt worden, en zulke zaken worden niet met weinige woorden afgehandeld. Liever dan hierin dieper te treden, roemen wij de menigte belangrijke opmerkingen, die ook in dit gedeelte der Dissertatie onze aandacht tot zich trokken. Ter proeve schrijven wij de opmerking af, p. 122, die met vrucht kan worden ingebragt tegen zekere partij in onze dagen, die zich onfeilbaarheid op het grondgebied des geloofs verkiest toe te kennen. ‘Audiuntur hisce diebus multorum voces urgentium fidem esse falli nesciam, imo veram vivamque fidem habere neminem posse, nisi cui de ejus infallibilitate, ut ajunt, persuasum sit. Id hactenus verum est, quod sensus religiosus, uti omnis sensus, per se nunquam fallitur. Quod revera sensu percipimus, id revera etiam est. Sic certus esse possum me cum Deo reconciliatum esse, quoniam pacis cum Deo, ut sic dicam, sensum habeam omni dubio majorem. At vero id argumentum usurpare velle de iis, quae non sentio, sed ratiocinando effeci, vel
etiam absque ratiocinatione, quoniam sic traditum est, tanquam verum accepi, et v.c. affirmare fidem, quam habeam Symbolo Athanasiano aut dogmati de Transsubstantiatione extra omni dubium versari, atque in hoc quoque falli nescium me esse, hoc, si quid aliud, absurdum est et ridiculum.’ Komen er andere opmerkingen voor, waaromtrent wij van een' ander gevoelen meenen te moeten zijn, wij eerbiedigen de

{==538==} {>>pagina-aanduiding<<}
opregtheid, waarmede van der hoeven zijne meening heeft uitgesproken, en twijfelen niet, of hij zelf zal toestemmen, dat zaken, zoo als hij hier meermalen ter loops aanroert, betreffende het wezen van Christendom, Protestantisme, Dogmatische methode enz., eene uitvoeriger en grondiger behandeling niet alleen verdienen, maar ook vereischen, zal de schaal naar eene bepaalde zijde overslaan. Met het op bladz. 125-128 gestelde kunnen wij ons geheel vereenigen, minder onbepaald met al wat in de aant. p. 124 wordt gezegd. In de noten komt overigens veel belangrijks voor. Welligt kon menig spoor van overvloedige belezenheid, daar aan te treffen, zonder schade worden gemist: maar wie weet niet, hoe moeijelijk het is, bij den aanvang ook in dit opzigt de te groote weelderigheid te besnoeijen? Onder de belangrijke stukken, in den Appendix voorkomende, moet vooral de Series Capitum niet vergeten worden van limborch's onuitgegeven geschrift: de Reformatorum de poenâ Haereticorum sententiâ, welke ons geen gering denkbeeld van de belangrijkheid dezes stuks heeft ingeboezemd. De theses bieden overvloedige stof tot disputeeren aan. De zesde klonk ons zeer vreemd, schoon opmerkelijk in den mond des geleerden Schrijvers. De negende had welligt iets minder positief kunnen gesteld zijn. Wij verbeelden ons, dat de toon kwetsen kon. Wij betreuren het, dat ons bestek niet toelaat, omtrent deze en eene menigte andere belangrijke zaken, hier meer of min uitvoerig te berde gebragt, nader met den Schrijver te handelen.
Ofschoon anders de Prooemia der Dissertatiën zelden vermeldende, mogen wij van deze niet zwijgen, die in een' brief aan des Schrijvers vriend burger is vervat. Die brief behelst eene te schoone proeve van piëteit, Latiniteit en echt liberalen zin, dan dat wij verzuimen zouden, hem der lezing aan te bevelen. De uitvoering van het boek is loffelijk en strekt den Heer müller tot eer.
Na al het gezegde zal het wel overbodig zijn, dat wij den arbeid des geleerden Schrijvers nog opzettelijk aanbevelen. Alleen mogen wij den wensch niet verzwijgen,

{==539==} {>>pagina-aanduiding<<}
dat zulke eerstelingen een' rijken oogst voor vaderland, kerk en wetenschap mogen opleveren, en dat Dr. van der hoeven, op het ingeslagen spoor voortgaande, den roem moge handhaven en erven, die zijnen beroemden vader en oom zoo regtmatig ten deele viel.





Leerrede over den gelukstaat der vroeg gestorvene Kinderen, naar aanleiding van Openb. XIV:1-5, door W.R. Veder, Theol. Doct. en Predikant te Dordrecht. Te Dordrecht, bij Blussé en van Braam. 1843. In gr. 8vo. 29 bl. f : - 50.

De Eerw. veder, die binnen weinige maanden zijne echtgenoote en vier kinderen door den dood verloor, geeft deze Leerrede op dringend verzoek van vele vaders en moeders in het licht. Zij is de uitboezeming zijner Christelijke hope, en verdient, nevens eene vroeger uitgegeven Leerrede van wijlen den Haagschen Kerkleeraar wijs over hetzelfde onderwerp, in handen te zijn van alle treurende ouders. De toon komt uit het hart en gaat tot het hart. En al ware de Leerrede - hetgeen zij niet is - als zoodanig een middelmatig stuk, dan zou nog de kritiek door eene zoo hartverscheurende aanleiding worden ontwapend.





Ontsluijerde geheimen van alle handelsvoordeelen en verfraaijingskunsten der Paarden, om bij den in- en verkoop van Paarden met voordeel te kunnen handelen en zich tegen schade en bedrog te hoeden. Uit de nagelatene papieren van den Israëlitischen Paardenhandelaar Abraham Mortgens in Dessau. Uitgegeven door T. von Tennecker, K. Saksiche Majoor der Kavallerij enz. Na den vermeerderden derden druk uit het Hoogduitsch overgebragt door Th.G. Entrup Bavink. Te Groningen, bij J. Oomkens. 1842. In gr. 8vo. X en 147 bl. f 1-25.



{==540==} {>>pagina-aanduiding<<}
De ervarene Paardenkooper. Eene aanwijzing, om de Paarden te onderzoeken en te beproeven, alle (?) gebreken en slechte hoedanigheden derzelve te erkennen, en ontdekking der kunsten, waardoor de mismaaktheden dezer dieren bedekt worden. Een Hand- en Hulpboekje voor elken Paardenkooper. Door F.G. Ledeboer, Phil. Dr. en werkelijke Veearts. Uit het Hoogduitsch. Met eene Voorrede van D. van Setten, Veearts der eerste Klasse te Onderdendam. Te Groningen, bij M. Smit. In kl. 8vo. 95 bl. f 1-25.

‘Talloos, ja oneindig zijn de bedriegerijen, welke er bij het verkoopen van enkele paarden, als in den paardenhandel in het algemeen, bestaan.’ Met deze woorden begint de Voorrede van den Vertaler, den Heer th.g. entrup bavink, Apotheker te Groningen, die eene bijzondere liefhebberij in het vertalen van zulke boeken schijnt te hebben. Hij is, wel is waar, volgens eigen zeggen, te weinig met den eigenlijken paardenhandel bekend, om er iets van het zijne, als aanmerkingen op het werk, bij te voegen, maar hij tracht door deze vertaling zijne landgenooten in de gelegenheid te stellen, zich tegen schade vrij te waren.
Het werk vond in Duitschland spoedig aftrek, en, terwijl bij de eerste uitgaaf abraham mortgens, een ondervindingrijk en tevens een der braafste paardenhandelaren, als degeen werd genoemd, die de geheimen der bedriegerijen ontsluijerd had, zoo komt in de tweede uitgaaf de Majoor von tennecker er voor uit, dat abraham mortgens te zoeken is, waar meester maarten vroeg, yorick en anderen, voor andere vakken gezocht moeten worden. Dit is zeker, dat von tennecker zich op velerlei wijze als een kundig man in zijn vak heeft doen kennen, wien het tevens niet aan ondervinding ontbreekt. Rec. meent, jaren geleden, reeds eene zoogenoemde Autobiographie van een paard door denzelfden Schrijver gelezen te hebben, waarin het menigwerf mis-
{==541==} {>>pagina-aanduiding<<}
handelde, gekwelde en gemartelde paard vele der geheimen van sluwe Israëlitische en zich noemende Christelijke roskammers enz. aan den dag brengt. Of evenwel dit boekje daarom voor ons land geheel geschikt en bruikbaar is, trekken wij eenigzins in twijfel; het bevat steeds te veel, hetwelk slechts op Duitschland toepasselijk is. Dat mag ook wel de reden zijn, dat het tot in de vertaling toe de Duitsche tint behouden heeft. Daar de menschen echter nog al overeenkomen, vooral wanneer eigenbelang in het spel komt, zoo zal er ook in ons land partij kunnen getrokken worden van de mededeeling der kunstgrepen, die mozes aaron c.s. te werk stellen, om hunne waar tot hun voordeel, zoo veel mogelijk tot schade van den kooper, aan de markt te brengen. Inderdaad is het een schandelijke handel, zoo als hij doorgaande gedreven wordt. De Schrijver zegt, bl. 137: ‘Tot den paardenhandel behoort niet alleen eene voldoende paardenkennis, maar ook menschen- en wereldkennis, wanneer dezelve met voordeel zal gedreven worden.’ Zij helpen veel tegen de kunstgrepen van
schurken; maar deze bezitten doorgaans een' ruimen voorraad van deze gaven, en hebben daardoor steeds de overhand boven hem, die bij wereld- en menschenkennis niet in de geheimen der schurkerij ingewijd is. Wat zal men eindelijk van eenen handel zeggen, waar het zoo eerlijk toegaat, ‘als wanneer iemand in schemerlicht toevallig glas of kristal voor diamant verkoopt?’ Het ware te wenschen, dat men in dezen handel nog eenmaal van andere grondbeginselen mogt uitgaan, welke, zoo als zij thans zijn, den mensch onwaardig moeten geacht worden. - Het boekje wordt in twintig hoofddeelen verdeeld, in welke de voornaamste punten, tot den handel in paarden betrekking hebbende, behandeld worden. Wij zouden bedenkingen hebben tegen woorden als: aangevoerde voor aangehaalde voordeelen, bl. 26; afgewischt voor afgewreven, bl. 27; mastdarm (!) in plaats van endeldarm, bl. 40; voorgesteld, in plaats van zich voordoet, bl. 47; erkennen voor onderscheiden, bl. 49; een voelbare bek voor gevoe-
{==542==} {>>pagina-aanduiding<<}
lige; ook spreekt men bij het paard, in den beschaafden stijl, van mond, bl. 59, enz. enz. Voorts komt het eenigzins vreemd voor, het werk, waarvan de tweede uitgaaf reeds in 1827 plaats vond, nu eerst (1842) vertaald te zien.
De ervaren Paardenkooper, oorspronkelijk van Dr. f.g. ledeboer, vertaald door d. van setten, beschouwt de zaak uit een meer wetenschappelijk, stelselmatig standpunt. Het boekje zal, volgens de Voorrede van den Vertaler, dienen tot eene handleiding, om tegen de bedriegerijen, welke als 't ware een burgerregt in den paardenhandel verkregen hebben, en tegen de gevaren, daarvan onafscheidbaar, zich te waarborgen; en waarin zoo wel die zaken worden aan de hand gegeven, die den kooper of liefhebber met de deugdzaamheid en schoonheid van het paard bekend maken, als de onderscheidene kunstgrepen doen kennen, waardoor sommige verkoopers de gebreken en ondeugden hunner paarden trachten te verbergen.
Die eene korte, regtstreeksche aanwijzing tot dit einde begeert, zal zich liever bij dit boekje houden; die meer behagen schept in den vorm der omkleeding, zal aan de mededeelingen van wijlen abraham mortgens de voorkeur geven.
Ofschoon wij, even gelijk de Vertaler, niet op alle punten met den Schrijver zouden overeenstemmen, erkennen wij met den eersten, dat dit boekje aanbeveling verdient, vooral ook om den vorm; hier toch wordt dadelijk aangewezen, hetgeen bij mortgens somwijlen meer onder de eene of andere aardigheid verborgen ligt. - Op bl. 14 staat sceloretica voor sclerotica.


Theoretisch en practisch Leerboek der Algebra of Stelkunst, voor de Scholen. 1ste Deel. Te Dordrecht, bij H. Lagerwey. 1842. In gr. 8vo. f 1-80.

Welligt zal deze of gene, bij de aankondiging van dit werkje, verwonderd geweest zijn, dat al weder iemand ondernemen durfde, het getal der reeds bestaande leerboeken, voor de beginselen der Stelkunst, met nog een te vermeer-
{==543==} {>>pagina-aanduiding<<}
deren. En niet geheel te onregt; want er was juist aan leerboeken voor deze kunst, in onze taal, geen gebrek. - Behalve zoodanige toch, die meer bepaald voor de studerende jeugd geschreven zijn, of voor hen, die reeds de eerste gronden gelegd hebben, waren er van tijd tot tijd zoo vele, met een verschillend doel, in het licht gekomen, dat men eerder in het doen eener keus verlegen konde zijn, dan dat het noodig ware, angstig naar eene handleiding rond te zoeken. - Intusschen scheen daarom aan aller verlangen toch nog niet voldaan te zijn. - Men vond het eene leerboek te kostbaar, het andere te uitgebreid of te moeijelijk voor het eerste onderwijs; nu eens werden een grooter getal voorbeelden, dan bewijzen voor grondregels, soms meer volledigheid verlangd. - Wij willen hier in geene beoordeeling van vroegere leerboeken treden. Ieder, die zich met het onderwijs bezig gehouden heeft, kent dezelve, en wie gebreken vond, zal ook begrijpen kunnen, hoe moeijelijk het is, een leerboek zamen te stellen, dat aan alle vereischten en aan ieders smaak voldoen zal. De Schrijver van het onderhavige leerboek konde zich ook weder de ondervinding zijner voorgangers ten nutte maken. - Gaan wij uit den inhoud van zijn werkje na: in hoeverre hij er in geslaagd is, eene min kostbare, beknopte handleiding te leveren, die door iedereen, zonder bezwaar, voor het eerste onderwijs kan gebruikt worden. Het eerste deeltje, dat het licht ziet, gaat tot aan de vierkantsvergelijkingen, en bevat tot daartoe alle zaken, die, in de eerste beginselen der Stelkunst te huis behoorende, den leerling tot de dadelijke toepassing of als grondslag voor hoogere oefeningen noodig zijn. - Na eene nuttige inleiding, die den lezer voorloopig met den aard der Stelkunst en haar
hoofdvoorwerp, de vergelijkingen, bekend maakt, volgen de verklaring der teekens en de vier grondbewerkingen. Aan de vermenigvuldiging en deeling worden een goed aantal bladzijden toegewijd, en zoowel het onderlinge verband dezer bewerkingen aangetoond, als de gronden gelegd voor de ontwikkeling en herleiding van stolkunstige uitdrukkingen. Hierbij bevielen ons, behalve de korte en duidelijke bewijzen voor de grondregels, vooral ook de voorstelling van de deeling der exponentiaal-grootheden en de daaruit afgeleide gevolgen. De bepaling van den grootsten gemeenen deeler van stelkunstige uitdrukkingen, een voor leerlingen veelal moeijelijk

{==544==} {>>pagina-aanduiding<<}
onderwerp, wordt met de noodzakelijke uitvoerigheid behandeld, terwijl, zoowel hier, als bij de leer der breuken, goede en tevens korte bewijzen de grondregels voorafgaan. Bij de ontwikkeling van stelkunstige gebrokens volgen eenige eerste gronden voor de leer der oneindige reeksen. Hoewel van dit onderwerp, als behoorende tot de hoogere deelen der algemeene rekenkunst, niet meer gezegd wordt, dan den leerling, op deze hoogte, verstaanbaar kan zijn, wordt toch het onderscheid tusschen convergentie en divergentie duidelijk aangewezen. Er wordt verder, zonder dat hier anders dan eene sommatie-methode voor eene eenvoudige soort van reeksen konde opgegeven worden, ten minste eene juiste bepaling gegeven van som eener oneindige reeks, door te zeggen: ‘dat deze als eene limiet moet worden beschouwd, waartoe de waarde der reeks, door meer en meer termen te nemen, onophoudelijk nadert.’ - Zeer gepast vonden wij aangemerkt, hoe het onbepaald verwaarloozen van de resten, wanneer men bij eenigen term staken wil, tot groote dwalingen leiden kan, en niet geoorloofd is, dan wanneer de reeksen convergeren; maar gelooven niet, dat de leerling, op deze hoogte, veel begrip zal hebben van de wijze, waarop eigenschappen van stelkunstige uitdrukkingen kunnen opgespoord worden, noch van de omzigtigheid, die bij het gebruik van divergerende reeksen gevorderd wordt. De behandeling van de wortel-uitdrukkingen en van de imaginaire vormen zullen ongetwijfeld in het tweede deeltje eene plaats vinden. De Schrijver had daartoe regt, omdat hij in het eerste deeltje niet dan vergelijkingen van de eerste magt behandelt; - welligt is het voor den leerling, tot ontwikkeling van zijnen wiskundigen aanleg, verkieselijk, geene grondregels of theoriën aan te leeren, dan die hij dadelijk in toepassing te brengen heeft. Van de vergelijkingen wordt met regt veel werk gemaakt. De voorstelling van derzelver theorie is stelselmatig en klaar. Bij dezelve wordt ook eene
duidelijk voorgestelde theorie gegeven van den positiven en negativen toestand der grootheden, waarbij menige opmerking gevoegd is, die den leerling bijzonder nuttig zal kunnen wezen. Wij twijfelen niet, of de Schrijver zal bij dit onderwerp veel aan de uitmuntende schriften van den Hoogleeraar de gelder te danken hebben. Vooral in dit gedeelte zoekt hij overal gelegenheid tot het maken van nuttige opmerkingen, of leidt deze gepast uit de

{==545==} {>>pagina-aanduiding<<}
voorgedragen theoriën af, waardoor de leerling als gewapend wordt tegen moeijelijkheden, die de toepassing der regels, vaak onvoorziens, medebrengt. Tot de zoodanige, welke ons bijzonder bevielen, behooren inzonderheid die, welke voorkomen bij het handelen: over bijzondere waarden, die de onbekenden, in sommige gevallen, kunnen hebben; over het invoeren van vreemde of het vernietigen van bestaande wortels; over de onderlinge bestaanbaarheid van stelsels van vergelijkingen. - Het in vergelijking brengen van vraagstukken, eindelijk, wordt met zorg behandeld, en door de, vaak op verschillende wijzen aangevatte oplossing der talrijke voorbeelden en door vele aanmerkingen wordt den jongen beoefenaar daar, waar geene vaste regels bestaan, eene handleiding gegeven, om zelf zijnen aanleg te ontwikkelen. - De vorm is, hoewel het werkje geheel voor aanvangers is bestemd, echter wetenschappelijk; de verdeeling is juist, zonder te scherp afgebakend te zijn; de volgorde geleidelijk. Ieder nieuw onderwerp wordt meestal door eene soort van korte inleiding voorafgegaan, om het verband van hetzelve met het voorgaande op te geven, iets waardoor aan het verstand van den leerling ongevoelig eene goede rigting wordt gegeven, en waardoor hij, begrijpende waartoe de voorgedragen zaken dienen moeten, met een zeker vertrouwen en met lust voortgaat. Het beschouwende gedeelte is volledig, zonder te wijdloopig te zijn, terwijl bij alle grondregels korte en doeltreffende bewijzen voorafgaan. Ook de voordragt vinden wij het onderwerp waardig: het zoude vitten zijn, als wij, bij zooveel goeds, aanmerking maakten op uitdrukkingen, als: zuivere en onzuivere vergelijkingen, waarvoor ook in onze taal geschiktere benamingen bestaan. Het werkje is verder niet slechts, zoo als wij reeds aanmerkten, zeer rijk aan voorbeelden, door den Schrijver met oordeel gekozen; maar een groot getal vraagstukken besluit nog hetzelve, waardoor den leerling
genoegzame gelegenheid gegeven wordt om het geleerde in toepassing te brengen. - Na al het gezegde meenen wij alle reden te hebben, om den Schrijver met zijnen volbragten taak geluk te wenschen en zijn leerboek bijzonder aan te prijzen. Het blijkt uit zoovele opmerkingen, allerwege voorkomende, dat hij bij ondervinding weet, hoe de zaken aan een jeugdig verstand moeten voorgedragen worden, om ze gretig te doen aannemen. Het onderwijs moet

{==546==} {>>pagina-aanduiding<<}
aan zulk een' leidsman ongetwijfeld zeer goed toevertrouwd zijn.
Wij eindigen met den opregten wensch, dat het werkje in veler handen mag komen, en dat de Schrijver daarin voor zijnen moeijelijken arbeid en de Uitgever voor de zeer nette uitvoering, eene aangename voldoening vinden mogen.


Aanteekeningen, gehouden gedurende mijn verblijf in de Westindiën, in de jaren 1837-1840. Door G. van Lennep Coster, Kapitein ter zee. Met Platen. Te Amsterdam, bij J.F. Schleijer. 1842. In gr. 8vo. VIII en 359 bl. f 3-60.

Het werk, onder bovenstaanden titel in het licht verschenen, bestaat zoozeer niet uit een naar tijdsorde ingerigt reisverhaal, maar beantwoordt daarentegen meer aan den naam van aanteekeningen, die echter door den Schrijver, naar de behandelde onderwerpen, gedurende een langdurig verblijf in het vaderland in eene zekere orde zijn gerangschikt. Alleen de uitreis tot aan des Schrijvers aankomst te Paramaribo is een uittreksel uit het dagverhaal van den togt, slechts afgewisseld door eenige meer omstandige berigten over Plymouth en St. George d'Elmina. Wat nu des Schrijvers verblijf van bijna drie jaren in de West-Indiën betreft, meent hij te regt, in zijne beschrijving zich vooral voor twee gebreken te moeten wachten. ‘Van dag tot dag,’ zegt hij, ‘den lezer te verhalen, wat in drie jaren voorgevallen is, zoude, gewis, te omslagtig en zelfs vervelend zijn, waarom ik mij alleenlijk bepalen wil tot eenige opmerkingen over onze koloniën, en de verschillende door mij bezochte plaatsen in dat tijdsverloop.’ - ‘Veel nieuws, betreffende deze onze koloniën, kan men niet verhalen; vooral, daar zij in de laatste jaren zoodanig het stokpaardje van eenige Schrijvers geweest zijn, die zich niet alleen bepaald hebben tot geschiedkundige aanteekeningen en statistieke opgaven, maar zelfs tot vrolijke of weemoedige toonen, alle soorten van anekdoten, enz., strekkende, om de ingezetenen, door welke zij met gulhartigheid en gastvrijheid ontvangen waren, voor het oog der wereld in een belagchelijk daglicht te doen voorkomen.’ Vooral de laatste aanmerking is zeer gepast. Het moge voor een oogenblik den lezer vermaken, wanneer men

{==547==} {>>pagina-aanduiding<<}
den reiziger hoort verhalen, welk accueil hem overal is te beurt gevallen, welke gastmalen te zijner eere zijn aangelegd, zelfs welke kortstondige amourettes hij met de dochteren des lands gehad heeft. Behalve de door den Schrijver aangevoerde redenen, om zich van zulke vertellingen te onthouden, beschouwen wij zulke episoden als figuranten, die telkens moeten paraderen, en die dus, als afgesletene loopjes, zelfs niet eens meer onderhoudend zijn.
De Schrijver handelt, in afzonderlijke Hoofdstukken, over Suriname, Curaçao, Bonaire, Aruba, Venezuela en de Bovenwindseilanden, en levert daarna eene geschiedenis en beschrijving, bijna de helft van het geheele werk uitmakende, van de republiek Hayti, van ouds St. Domingo. Van de tot dit onderwerp behoorende Hoofdstukken wordt de inhoud door de volgende opschriften aangeduid: De republiek van Hayti. Vroegere geschiedenis van dat eiland. Vestiging der Franschen op St. Domingo. Het uitbreken van den opstand der slaven op St. Domingo. Tusschenkomst der Engelschen op St. Domingo. Verheffing van toussaint l'ouverture. De onderneming der Franschen onder le clerc tegen Hayti. Het aanvankelijk gelukken der onderneming van den Franschen Generaal le clerc, en daarop gevolgde rampen. Jammerlijke afloop van de onderneming des Generaals le clerc tot het tenonderbrengen van St. Domingo, en verdrijving van de Franschen van daar. Geschiedenis van Hayti na de bevestiging van de onafhankelijkheid der Negers. De voornaamste steden op Hayti: Port-au-Prince, de Kaapstad en St. Domingo. De tegenwoordige gesteldheid van Hayti. Zeden der tegenwoordige bevolking van Hayti. Landbouw, Koophandel en Finantiewezen van Hayti. De Schrijver besluit zijne aanteekeningen met een beknopt algemeen overzigt omtrent de Antilles of Westindische Eilanden. Wij vertrouwen, dat de opgave van den inhoud onze lezers reeds tot een genoegzaam bewijs zal verstrekken, dat het werk van onzen verdienstelijken landgenoot niet behoort tot de zoodanige, die slechts tijdkorting verschaffen. Niet ligt zal men elders bij elkander zoo
volledig al datgeen vinden, wat de republiek Hayti betreft. De hier voorkomende berigten aangaande de door den Schrijver bezochte Westindische eilanden, die voor den Nederlandschen koophandel en scheepvaart van zoo veel belang zijn, maken het werk tot eene bron van duurzame waarde voor

{==548==} {>>pagina-aanduiding<<}
de beoefenaars der geschiedenis en aardrijkskunde, voor wie het werk ook meer is ingerigt, dan voor zeevaartkundigen van beroep. Daar de Schrijver tevens zijne onderwerpen in eenen goeden stijl en aangenaam onderhoudend behandelt, houden wij het er voor, dat de lezing van deze Aanteekeningen aan ons beschaafd publiek nut en genoegen zal verschaffen.





Aardrijkskundig Woordenboek der Nederlanden, bijeengebragt door A.J. van der Aa, onder medewerking van eenige vaderlandsche Geleerden. IVde Deel. Aflev. 2-7. Te Gorinchem, bij J. Noorduyn en Zoon. In gr. 8vo. bl. 161-1036. Bij Inteek. f 8-35. Buiten Inteek. f 11-10.

Wij haasten ons, wederom eenige stukken van dit uitvoerige, maar hoogst nuttige en naauwkeurige werk aan te melden. Met de voor ons liggende Afleveringen wordt het vierde Deel besloten; hetzelve is, uitwijzens het getal bladzijden, veel grooter, dan een der vorige, en bevat de letters E, F en G. Indien de verdienstelijke Verzamelaar de twee eersten dezer letters tot een afzonderlijk Deel hadde bestemd, zou dat nagenoeg de grootte hebben gehad van Deel I (het Algemeen overzigt niet medegerekend), terwijl letter G omtrent de uitgebreidheid van Deel III (letter C en D) zoude bekomen hebben. Nu valt het IVde Deel eenigzins wanstaltig dik, ook in vergelijking met de overige. Wij durven den Heer van der aa wel aanbevelen, om in het vervolg zooveel mogelijk op eenige gelijkheid der boekdeelen, immers zooveel dit kan, bedacht te zijn.
De ijverige Zamensteller ontziet geene moeite, om aan dit werk den hoogst mogelijken graad van naauwkeurigheid bij te zetten. Vandaar dan ook, dat slechts zeldzaam de aanmerking van misstellingen of leemten te maken valt. Het een en ander, dat wij aanteekenden onder het doorbladeren van het geheel, en het meer bepaald onderzoeken van sommige artikelen, die wij meer van nabij konden beoordeelen, zij hier medegedeeld, deels ten blijke, dat wij met aandacht lazen, deels opdat de geachte Verzamelaar er misschien eenig nut van kunne hebben, hetzij voor nadere nalezingen, hetzij om sommige kleine fouten in het vervolg te vermijden; ofschoon het eene onmogelijke vordering zou zijn, te willen, dat er geen gebrek in gevonden werd.

{==549==} {>>pagina-aanduiding<<}

Het kan niet missen, of de uitvoerigheid der artikelen moet zeer verschillen, ook der zoodanige, die men oppervlakkig zou meenen, dat vrij gelijk zouden uitvallen. Doch het verschil is wat groot, wanneer men de Provinciën Friesland 12, Groningen 17 en Gelderland 5 bladzijden ziet innemen. Van de laatste worden dan ook geene geschiedkundige bijzonderheden medegedeeld, tenzij men een paar bladzijden van het art. Gelder wilde medetellen, maar ook dan nog is de laatstgenoemde belangrijke provincie zeer veel korter behandeld, dan de twee andere genoemde.
Bij sommige artikelen misten wij opgaven, die elders gedaan worden. Zoo wordt te Engwierum niet gezegd, hoe groot de Hervormde gemeente is; te Emmen niet, tot welke klassis en ring die gemeente behoort; te Gaastmeer noch te Gapinge het getal schoolkinderen opgegeven; te Geersdijk niet gemeld, aan wien die heerlijkheid toebehoort; te 's Gravenpolder noch de grootte van den polder, noch die van de heerlijkheid gemeld, zoo ook niet de grootte der heerlijkheid 's Gravenhoek en van den Westerguitepolder. De tijd der kermis wordt ook niet overal medegedeeld; wij teekenden dit aan op Goes en Gorredijk. Te Enkhuizen vonden wij de kleuren der stadsvlag aangeteekend, hetgeen wij bij nazoeken bevonden, dat te Amsterdam en te Dordrecht verzuimd was. Hier en daar wordt, bepaaldelijk van dorpskerken, aangeteekend, dat de kerk niet van een orgel voorzien is, hetgeen overtollig is, daar op plaatsen, waar er wel een is, zulks wordt vermeld.
Nu en dan worden schriften aan den voet der bladzijden aangehaald. Bladz. 479 de Tegenwoordige Staat van alle Volken, welk oud, maar voor zijn' tijd uitmuntend en nog veelzijdig bruikbaar werk toch wel bijna bij elk artikel had kunnen aangehaald zijn. Bladz. 597 vonden wij aangehaald: Beschrijving van het Eiland Westvoorn zonder jaar of plaats van druk. Het wordt dan moeijelijk na te zoeken. Op het art. Erang is aangehaald: roorda van eysinga, Handboek enz. van Neêrlands Indië, D. I, bladz. 115, waar niets van het in den tekst gezegde te vinden is. Ook zegt van der aa, dat in 1642 zou hebben plaats gehad, hetgeen hij vermeldt, terwijl roorda van eysinga t.a.p. over een oproer in 1651 handelt.
Te Gellicum had kunnen aangeteekend zijn, dat de beroemde martinet er Predikant geweest is, te meer, daar

{==550==} {>>pagina-aanduiding<<}
hetzelfde van den bekenden woordenboekschrijver staringh te Gouderak gezegd wordt.
Op Genemuiden lezen wij: ‘De kerkeraad oefent er een vrij beroep uit, onder approbatie van den Koning [dit laatste is overal het geval], zonder medewerking of inzage, noch van het plaatselijk bestuur, noch van de klassis [ook dit is, behoudens de approbatie van het klassikaal bestuur, mede niets bijzonders] waarna het beroep ten overstaan van twee deputaten der klassis uitgebragt... wordt.’ Dit mag vroeger zoo geweest zijn; er bestaan geene deputati Classis meer; het is dus ongetwijfeld eene aanteekening, uit een ouder werk ontleend.
De korenmaat van Goes wordt in dat art. verkeerdelijk de Goeresche genoemd; dit zal eene drukfout zijn, gelijk bladz. 623 aant. Helder voor kelder.
Van Gorinchem lezen wij: ‘Deze plaats heeft, volgens Ds. martinet, den roem van schoone meisjes en vrouwen te bezitten.’ Of dat nog zoo is, kan niemand beter beoordeelen, dan de Schrijver, die er woont; maar met respect voor de waarheid en voor de Gorkumsche schoonen - staat het er niet wat wonderlijk?
‘'s Gravenhage, kerk ring. Zij bevat niets, dan de Nederduitsche Hervormde gemeente van 's Gravenhage, met vier kerken, welke door dertien Predikanten bediend worden.’ Het getal kerken en Predikanten wijst uit, dat er de Waalsche bij is geteld, en dus het woord Nederduitsche weg moest. Er staat ook, dat de Archiven der Nederduitsche Hervormde kerk in die stad in de groote kerk bewaard worden. Dit is immers in de kloosterkerk?
Te Grijsoord wordt een stuk aangehaald van 1420, beginnende: ‘tot eenen eygenen, vrijen, erffelijk ende eeuweglijk te hebben ente besitten alle sulke gorssen,’ en eindigende: ‘bedragende alzoo zevenhonderd negen en twintig gulden, vijf en twintig centen.’ Dit moderniseren staat daar vrij kluchtig.
Het jaartal MCCXV voor het paleis van den Prins van Oranje te 's Gravenhage zal er wel niet staan, en dit een drukfeil zijn; zoo als ook de Hoogl. heringa (zie bladz. 699) niet in 1768, maar in 1765 geboren is, en Prof. van hengel (zie bladz. 979) niet willem, maar wessel heet.
Wij wenschen voorspoedigen voortgang en ruim debiet

{==551==} {>>pagina-aanduiding<<}
aan dit hoogst belangrijke, doch vrij kostbare werk, waarop wij nog meer zullen terugkomen.





Over de oude en latere Drinkplegtigheden, vooral der Scandinaviërs, Germanen en Nederlanders. Door D. Buddingh, Lid van het Bataviasch Genootschap enz. Te 's Gravenhage, bij A.D. Schinkel. 1842. In gr. 8vo. f 1-40.


Overzigt der Noordsche Godenleer. Een Leesboek voor de Jeugd. Te Groningen, bij J. Römeling. 1842. In kl. 8vo. f : - 20.

Wij voegen deze geschriftjes bijeen, omdat de onderwerpen, die zij behandelen, eenigen zamenhang met elkander hebben.
No. 1 is eene Voorlezing, door den Schrijver, in 1838 op den 21 December, in de Maatschappij Diligentia te 's Gravenhage gehouden, en aan zijne echtvriendin bertha opgedragen.
Men treft in deze redevoering, die met uitvoerige aanteekeningen voorzien is, vele wetenswaardige en onderhoudende bijzonderheden, omtrent de oude en latere drinkplegtigheden der Noordsche volken en van onze voorouders, aan; waarvan sommige zich tot op onzen tijd hebben staande gehouden. Dit wèl geschreven boekje, dat door deszelfs uitvoering de pers van den Heer a.d. schinkel waardig is, maakt een belangrijk toevoegsel op de werken van van alkemade en van der schelling en le francq van berkhey, over soortgelijke of aanverwante onderwerpen uit. De Heer buddingh is hier weder in de gelegenheid geweest om zijne kennis in de Noordsche Mythologie en van de zeden onzer voorvaderen ten toon te spreiden en duidelijk aan te wijzen, hoe de meeste drinkplegtigheden eenen godsdienstigen oorsprong hadden; terwijl vele godsdienstige feestdronken der oude Scandinaviërs en Germanen later onder het Christendom onder eenen gewijzigden vorm zijn voortblijven bestaan. De twee afbeeldingen, bij dit onderhoudende boekje gevoegd, stellen de stangesbeker en de molenbeker voor, waarvan niet vele exemplaren zijn overgebleven. Ref. kan echter hier nog bijvoegen, dat in zijne

{==552==} {>>pagina-aanduiding<<}
familie evenwel nog een zilveren molentje berust, dat bijna geheel met dat der bijgevoegde afbeelding overeenkomt. Dit molentje schijnt wel aan geenen zilveren beker, maar waarschijnlijk aan eenen glazen vastgehecht te zijn geweest; hetgeen door de holle gesteldheid van het voetstukje wordt aangewezen.
Eer wij van dit werkje afstappen, moeten wij nog eene aanmerking maken op hetgeen de Schrijver over den ouderdom van den molen-feestdronk opmerkt, dat zij niet voor het midden der XVIde eeuw in gebruik kan zijn gekomen; omdat omstreeks dien tijd de windkorenmolens in Nederland zouden uitgevonden zijn.
De windmolens werden reeds in de Xde of XIde eeuw, en wel allerwaarschijnlijkst in Duitschland uitgevonden. Deze windmolens waren standermolens, aldus genoemd, dewijl de geheele, van hout vervaardigde molens op een' zeer zwaren balk of stander rusten, welken men op eene verticale as, door middel van een' hefboom, kan omdraaijen, opdat men de wieken naar dien kant zoude kunnen rigten, van waar de wind komt, zoo als de paltrokzaagmolens nog heden zamengesteld zijn. De windkorenmolens zijn dus vijf of zes eeuwen ouder dan de Schrijver meent; men vindt ook in van mieris, Charterb. D. III, 624, en D. IV, 7, vergunningen van Hertog albrecht van Beijeren aan de stad Haarlem, in het jaar 1394, omtrent den molenwind aan de zuidzijde van gemelde stad, naar den kant van Heemstede, en van Hertog willem van Beijeren in 1405, aan die van Oudewater om eenen molen te mogen zetten; hetgeen waarschijnlijk windkorenmolens zullen geweest zijn. Maar eerst omtrent het midden der XVIde eeuw vond een Vlaminger de zoogenoemde Hollandsche windmolens uit, of de zoodanige, bij welke slechts het ronde dak met de wieken behoeft rondgedraaid te worden, om dezelve naar den wind te keeren; terwijl de allereerste windmolens vast stonden en met de wieken naar het noordwesten gekeerd waren; zij konden dus alleen gebruikt worden als de wind van dien kant woei.
De vorm van het molentje op de molenbekers, ook dat van het onder mijne familie berustende, is de oude houten standerd- of draaimolen; zij kunnen dus ouder dan het midden der XVIde eeuw, en waarschijnlijk wel van veel vroeger dagteekening zijn, dan de latere verbetering in den

{==553==} {>>pagina-aanduiding<<}
bouw der windmolens, die de Schrijver met de oorspronkelijke oudere uitvinding verward heeft.
No. 2 is een beknopt leesboekje over de Noordsche Godenleer, alwaar, in 48 bladzijden, eene korte schets van dezelve gegeven wordt, benevens de Sage van Thor en Utgard-Loke. Hoezeer wij deze schets voor vrij getrouw houden en uit goede bronnen opgemaakt vinden, komt het ons voor, dat zij voor een leesboekje voor de jeugd wel wat te kort, en zonder eene genoegzame verklaring is van den algemeemeenen geest en strekking eener Mythologie, die niet zoo algemeen bekend is, dat de jeugd, door dit boekje alleen, eene genoegzame kennis van dezelve kan verkrijgen, of hierdoor aanleiding kan vinden om zelve verder in het onderzoek van dit belangrijk onderwerp voort te gaan.






Handboek der Romeinsche Antiquiteiten, benevens eene korte Geschiedenis der Romeinsche Letterkunde van D.E.F. Bojesen, ten gebruike in Gymnasiën en bij privaatonderwijs, naar het Hoogduitsch van Dr. J. Hoffa, door Dr. H.C. Michaelis. Te Haarlem, bij A.C. Kruseman. 1843. In gr. 8vo. f 1-90.


Chronologisch Handboekje der Romeinsche Geschiedenis, enz., ten gebruike der Scholen, door N.S. Calisch. Te Amsterdam, bij M. Westerman en Zoon. 1841. In gr. 8vo. f : - 40.

Er was sedert lang eene behoefte aan een beknopt en tevens volledig handboek der Romeinsche antiquiteiten in derzelver algeheelen omvang. De oude compendiums hiervan waren niet meer op de hoogte van de onderzoekingen dezer eeuw, en behandelden niet alles wat men thans tot de antiquiteiten rekent te behooren. In de voorrede van den Vertaler komt het een en ander voor van den gang, dien de oorspronkelijke Schrijver heeft moeten nemen, en de gidsen, die hij vermeend heeft te moeten volgen. Het gemis van werken, waarin de Romeinsche antiquiteiten uitvoerig en in haar geheel behandeld worden, als van doelmatige handboeken voor de scholen, spoorde hem tot deze poging aan, die daardoor echter hoogstmoeijelijk was. Schaaf's Handboek der Grieksche en Romeinsche Antiquiteiten was

{==554==} {>>pagina-aanduiding<<}
reeds wat verouderd; de eerste uitgave is van 1806 en grootendeels op de voorlezingen van f.a. wolff gegrond. Het hoofdgebrek van hetzelve, namelijk het gemis van een helder en geregeld overzigt van de belangrijkste inrigtingen in den Staat en van derzelver ontwikkelingen, is door de verscheidene latere uitgaven niet verholpen. Een ander vrij uitvoerig nieuwer compendium fuss antiquitates Romanae, 3de uitg. 1836, heeft hij wel in enkele punten gebruikt, maar er voor het geheel weinig nut uit getrokken; het mist zamenhang en echt historischen geest, en wat door niebuhr's genie voor de wetenschap gewonnen is, wordt er niet in gebruikt. Evenmin heeft hem hoffman's Alterthums Wissenschaft (1835) groote dienst gedaan. Daarentegen leverde hem walter, in het 1ste deel zijner Geschiedenis van het Romeinsche regt, eene beschrijving van de hoofdpunten in de ontwikkeling der Romeinsche Staatsregeling; terwijl niebuhr vooral in de korte uiteenzetting van de geschiedenis der inrigting van den Staat gevolgd is. In de afdeeling over de inwoners van het Romeinsche rijk in hunne staatkundige betrekkingen, werden deels niebuhr's en savigny's geschriften te baat genomen. Het regt is vooral in dit handboek met meer uitvoerigheid behandeld, dan zulks gewoonlijk bij de antiquiteiten het geval is. Zelfs de geldmiddelen, welk onderwerp men dikwijls achteloos behandelt en hetwelk creuzer, Abriss. der Röm. Alt. 1829, geheel heeft overgeslagen, worden er duidelijk in verklaard, volgens hegewisch, Hist. Versuch über die Röm. Finanzen 1804; terwijl in het stuk van Godsdienst,
muller's Etrusker en hartung's Religion der Römer tot leiddraad verkozen werden. Bij de ontwikkeling van het private leven, hetwelk in den laatsten tijd slechts weinig bearbeid is, putte hij uit bekker's Gallus. Bij de Geschiedenis der Romeinsche Letterkunde bepaalde de Schrijver zich, volgens zijne verklaring, tot het allernoodzakelijkste, waardoor ook dit gedeelte eenigzins dor en oppervlakkig is uitgevallen, en zeer tegen de andere, zoo goed bewerkte, afdeelingen afsteekt. De verdienstelijke Vertaler, die zijne taak zoo goed volbragt heeft, had aan deze rubriek wel eenige meerdere uitbreiding kunnen geven. Wij kunnen echter dit handboek volgaarne, als geheel voor deszelfs doel geschikt, tot het bestemde gebruik aanprijzen; evenwel hadden wij onder de verschillende rubrieken, tot handleiding van een

{==555==} {>>pagina-aanduiding<<}
nader onderzoek, eene opgaaf van de voornaamste litteratuur gewenscht.
Wij voegen hier het Chronologisch Handboekje bij, als met het bovengemelde werk in een naauw verband staande. Het is met zorg bewerkt, en kan met vrucht bij de beoefening der Romeinsche geschiedenis gebruikt worden. Alleen zoude Ref. wel gaarne wenschen te weten, uit welke echt geschiedkundige bron de Opsteller geput heeft, toen hij op het jaar 42 na J.C., en 793 van Rome, schreef: st. pieter, de eerste Paus, vestigt zijnen zetel te Rome?





Beschouwing over eene vereenvoudigde huishouding van Staat, en de daardoor mogelijke vermindering der uitgaven, in verband met de door de Regering ontworpene Staatsbegrooting over 1844 en 1845 voor het Koningrijk der Nederlanden, benevens voorstellen tot eene verbeterde verdeeling der lasten, tot verligting der bezwaren van de mindere klassen van ingezetenen in dit Rijk. Door J.H. graaf van Rechteren, Lid van de Tweede Kamer der Staten-Generaal. Te Zwolle, bij W.E. Tjeenk Willink. 1843. In gr. 8vo. 65 bl. f : - 60.

Veel is er reeds, met name ook in de Tijdgenoot en het Handelsblad, over dit werkje van den verdienstelijken Graaf van rechteren gezegd. Men weet, dat de geachte Vertegenwoordiger geene afdoende bezuiniging mogelijk acht, zonder voorafgaande herziening der Grondwet. Derhalve geeft hij wel geene uitgewerkte schets, maar toch eene hoofdzakelijke opgaaf der wijzigingen, welke hij in de Grondwet wenschte. Met des Schrijvers inzigten daaromtrent kan Recensent zich zeer wel vereenigen, inzonderheid met de volgende punten: afscheiding van Limburg, zoodat het, even als Luxemburg, een geheel tot het Duitsche Bond behoorende kleine Staat make, waardoor onze legermagt meer zou kunnen worden geconcentreerd, terwijl Maastricht, Venlo enz. alsdan door bondstroepen konden worden bezet. Verder, afschaffing der Eerste Kamer van de Staten Generaal, of wel, dat het lidmaatschap daarvan enkel eerepost wierd. Afschaffing van den Staatsraad. Opheffing der beide Ministeriën van eerdienst. Afschaffing van Ambassadeurs, en in de plaats daarvan in grootere Staten Chargés d'affaires, in

{==556==} {>>pagina-aanduiding<<}
kleinere Consuls. Vermindering van elf Geregtshoven op drie. Vermindering van het aantal ambtenaren enz. Voorts wil de Schrijver ook de jaarwedde van de Leden der Tweede Kamer van de Staten-Generaal op de helft verminderen, maar het getal der leden verdubbelen, zoodat de kosten dezelfde blijven. Dat laatste zou Recensent minder bevallen. De meerdere talrijkheid zou geen' waarborg opleveren voor meerdere wijsheid bij de overwegingen, en de natie zou dan niets winnen met de reductie der tractementen. Voorts wenscht de Schrijver meer regtstreeksche verkiezingen enz., met welk alles wij gaarne instemmen, zonder echter hier er bij stil te staan, omdat het niets afdoet tot verbetering van den Staat van 's lands geldmiddelen, waarop wij bij de beoordeeling van dit opstel alleen hebben te letten.
Vervolgens gaat de Graaf van rechteren onderzoeken, welke bezuinigingen, indien de Grondwet in zijnen geest gewijzigd wierd, er zouden kunnen gemaakt worden, om ons budget, thans altijd meer dan 70 millioen, zoo veel kleiner mogelijk te maken; maar ofschoon hij twee Akademiën en twee werven wil intrekken, kan hij het toch niet lager brengen, dan op ongeveer 65 millioen. Zonder ons nu in vele beschouwingen te verdiepen, schijnt ons daaruit te volgen, dat de verbetering van 's lands geldmiddelen niet alleen in vermindering der uitgaven, maar ook in vermeerdering der inkomsten moet worden gezocht, of wel, dat men ook tot eene vermindering van uitgaven de toevlugt moet nemen, waarop door den Schrijver althans niet in die mate is aangedrongen.
Terwijl hij sommige opcenten hier en daar wil verminderen, stelt hij vóór eene belasting van 5 pct. op alle tractementen en pensioenen boven de f 400 - en eene belasting van 5 pct. op alle renten en intresten, uitbetaald wordende door den Staat enz.; doch dat alles geeft slechts f 3,381,276 inkomsten, of wil men het anders noemen, vermindering van uitgaaf. Nu is het, zonder schijn van staatsbankroet, niet wel doenlijk, eene belasting op de coupons te heffen, 't welk met eene, hoewel geringe, rentenreductie gelijk staat, en bovendien trouwloos zou zijn jegens minderjarigen, liefdadige gestichten enz., welker kapitalen op het Grootboek zijn ingeschreven. Ambtenaren en gepensioneerden beneden de f 1000 -, inzonderheid officieren beneden den rang en de bezoldiging van Kapitein, hebben waarlijk

{==557==} {>>pagina-aanduiding<<}
niets te missen. Liever zouden wij dus 1o. alle pensioenen en dergelijk, voor zoo veel die aan bewijsbaar dezelve niet behoevende Heeren worden uitgekeerd, geheel intrekken, en ten tweede van al wat beneden de f 1000 wordt betaald niets korten; maar van f 1000 tot f 2000 5 pct., van f 2000 tot f 3000 10 pct., van f 3000 tot f 4000 15 pct., van f 4000 tot f 5000 20 pct., van f 5000 tot f 6000 f 25 pct. enz. bij opklimming korten, en wel zoo, dat, zoo iemand een' post had van f 1500 en een' van f 2000 b.v., men alsdan die tractementen zou zamentellen, en alzoo van die bijeengetrokkene som de heffing doen. In plaats van de belasting op de coupons zou een verhoogd successieregt kunnen treden, al ware het niet in allen deele gelijk dat reeds is voorgesteld. Men zal altijd moeten streven, om de ontvangsten tot 70 millioen op te voeren, en de uitgaven tot 65 millioen in te krimpen. Anders is men nooit op onvoorziene gebeurtenissen voorbereid. Heeft men eenmaal eene zekere overwinst, dan kan men de belastingen gaan verminderen.





Nalezingen en vervolg op mijne Handleiding tot de kennis van onze Spreekwoorden en spreekwoordelijke zegswijzen, bijzonder uit het Dierenrijk ontleend. Door J.P. Sprenger van Eyk, Predikant te Rotterdam, enz. Te Rotterdam, bij Mensing en van Westreenen. In gr. 8vo. X, 58, X, 34, XXIII, IV bl. f 1-50.


Handleiding tot de kennis van onze vaderlandsche Spreekwoorden en spreekwoordelijke zegswijzen, bijzonder aan het Landleven ontleend. Door en bij dezelfden. In gr. 8vo. X, 105, 21, XXII, 15 bl. f 1-80.

Het lust ons, even als vroeger, bij de aankondiging van dit gedeelte des arbeids, door den Eerw. sprenger van eyk aan onze vaderlandsche spreekwoorden besteed, eene en andere opmerking in het midden te brengen. Het gebruik, door den Verzamelaar van eenige onzer vroegere aanteekeningen gemaakt, doet ons vermoeden, dat het hem ook nu niet ongevallig zijn zal. Zoodanig eene opheldering toch wint ongetwijfeld bij wisseling en onderlinge mededeeling

{==558==} {>>pagina-aanduiding<<}
van gedachten, en een schrijver van humaniteit ontvangt opmerkingen, met bescheidenheid gegeven, gaarne, ook dan nog, wanneer hij er niet geheel mede instemt. Zeer spijt het ons daarom, dat de Eerw. Verzamelaar aan het slot van No. 2 zoo heeft moeten uitweiden over de Bijdragen tot de kennis der Nederduitsche Spreekwoorden, die de Heer a. de jager in zijn Taalkundig Magazijn heeft geplaatst, en waardoor deze zich min of meer in eene vijandelijke houding tegenover den Heer sprenger van eyk gesteld schijnt te hebben. Reeds in de voorrede voor No. 1 klaagt de laatste over het contrôleren van dezen zijnen letterarbeid door den eerste. Wij willen ons met dit geschil liever niet bemoeijen, als hebbende het bedoelde in het Taalkundig Magazijn niet gelezen, en zoo het ons oppervlakkig voorkomt, zijn de klagten van den Heer van eyk niet geheel en al ongegrond.
No. 1 bevat: 1) eene voorrede, waarin eene en andere mededeeling en aanvulling, tot het vroeger uitgegevene betrekkelijk, opgenomen is; 2) bevestigde of verbeterde verklaring en aanvulling van de spreekwijzen uit het dierenrijk ontleend; 3) aanteekeningen hierop; 4) proeven ter verklaring van spreekwoorden en spreekwoordelijke zegswijzen, naar welker oorsprong of zin is gevraagd; 5) registers op deze afdeelingen, en 6) nieuwe vragen naar zin en oorsprong van verscheidene spreekwoorden. Vele daarvan worden opgehelderd in No. 2, dat in de voorrede de letterkundige geschiedenis van het onderwerp vervolgt; daarna eene menigte spreekwoorden uit het landleven (mede van jagt en visscherij ontleende) opheldert, en na de zoo even genoemde verklaring met registers eindigt. De spreekwoorden, van het reizen te land ontleend, worden in eene soort van kleine vertelling opgenomen.
Die vorm van aanvullingen, nalezingen, bijvoegselen enz. zoo in voorredenen als in aanhangsels verspreid, behaagt ons minder. Het ware, dunkt ons, beter, die vermeerderingen en verbeteringen als aanhangsels te geven tot het deel, waartoe zij behooren. De paginatuur kon dan aanvangen, waar de vorige eindigde, en zoo stond elke soort van spreekwoorden op zich zelve. Doch wij willen hierop niet sterk dringen, vermits de Eerw. Schrijver ‘eenmaal alles, zoo hij hoopt, volgens door hem gemaakte bepalingen, in een algemeen register opnemen zal.’ Eene andere opmerking nopens den vorm van zijn werk houde de ijverige man ons ten

{==559==} {>>pagina-aanduiding<<}
goede. Zij betreft het opnemen der verklaring van woorden, die niet tot de spreekwoorden of spreekwoordelijke zegswijzen kunnen gerekend worden. Daartoe rekenen wij: dat zijn dukdalven (paalhoofden); hij houdt eene bloemlezing (doet mededeeling van den voornaamsten inhoud of van de merkwaardigste bijzonderheden uit een werk). Het eerste is de etymologie van een enkel woord; het laatste eene overdragtelijke spreekwijze. Met even veel regt kon opgenomen zijn: die vesting heeft blinderingen; eene bijdrage leveren, en honderd anderen. Beter ware het, er zich van te onthouden. De zedelijke aanmerkingen, dichtstukjes, spreuken, enz., in No. 2 weder opgenomen, zullen aan velen welkom zijn. Wij laten eenige aanmerkingen volgen op enkele bijzonderheden, die ons onder het oog vielen.
No. 1, bladz. VI, (voorrede) staat, dat de Tramontane het Italiaansche Tramontana is, de noordenwind, van uit de Middellandsche zee gerekend. Dit is onjuist. De winden uit de Middellandsche zee gerekend, zijn in Italië zuide- en westewinden; geene noordelijke. Wij meenen ook, dat de Noordster, die voor de Middellandsche-zeevaarders over de bergen staat. Tramontana genoemd wordt, of eigenlijk, dat het eene Spaansche uitdrukking is, om deze ster (de vraagbaak en wegwijzer) die daar over de Pyreneën staat, aan te duiden.
Ald. bladz. VII, het bizzen of biezen der koeijen. Dit woord kan ook nog opgehelderd worden uit de in Zeeland hier en daar niet ongebruikelijke spreekwijze biezen voor hard loopen, beenen maken, zoo als men elders zegt.
Bladz. 4. ‘Hij is zoo koud als een bokje. Ik hoorde dit spreekwoord nimmer, maar het werd mij van goeder hand opgegeven. De vergelijking is mij niet duidelijk.’ Wij gelooven het; maar de opgaaf is niet goed; Rec. heeft honderdmaal geklaagd, en anderen hooren klagen, zoo koud te zijn als een bot. En visschen zijn ook niet warm.
Bladz. 6. ‘Vanwaar hondemelker?’ Ons dunkt, dat het is hondemalleker, iemand die mal met honden, een groote vriend van die dieren is. Deze verklaring ook van duivenmelker bevalt ons beter, dan de hier ter plaatse gegevene.
Bladz. 10. ‘Het is een ezelsbrug. - - De ezel is intusschen geen traag dier.’ De uitdrukking schijnt ook meest op domheid te doelen.
Bladz. 14. Hij draaft als een pekelharing op een pothuis.

{==560==} {>>pagina-aanduiding<<}
De Schrijver vraagt naar den oorsprong en zin van dit, hem opgegeven spreekwoord. Rec. heeft het nooit gehoord. Het zal echter wel zeer slecht draven beteekenen, en de bijeenvoeging van twee woorden, die met eene gelijke letter beginnen, is in onze spreekwoorden zeer gewoon. Zie daarover o.a. No. 1, bladz. 29 (II.) Welligt is het ook drijft; een voorwerp kan wel op een pothuis liggen, maar er niet op drijven.
Bladz. 18. Zou bij het spreekwoord: het komt er bij 't huilen der honden niet toe, dat de kalveren afsterven, niet in aanmerking moeten genomen worden, dat honden en koeijen elkanderen zeer vijandig zijn, en nooit elkanderen zonder bijten, blaffen of stooten voorbijgaan?
Blad. 22. Eigen honden, duurkoop jagt. Wij hebben in No. 2 te vergeefs de op die plaats beloofde verklaring van dit spreekwoord gezocht.
Bladz. 29. Als de koekoek zwijgt, hoort men den leeuwerik. Als de koekoek zijn vrij zwaar geluid verheft, kan men den liefelijken zang des laatsten vogels niet duidelijk hooren. De zin zal dus welligt zijn: een zachter geluid wordt door een zwaarder onkenbaar gemaakt. Het spreekwoord is ons echter niet bekend.
Bladz. 32. St. Jacob bij 't ram, St. Pieter een lam. Dit, ons ook onbekende spreekwoord schijnt eene voorstelling te zijn van eene ongerijmde vordering, of liever van te groot ongeduld. Als iemand heden zaaijen en morgen reeds oogsten wil, kan men hem dit spreekwoord toevoegen; want een ooi, dat op St. Jacob (den 25 Julij) bij den ram is toegelaten, kan onmogelijk reeds op St. Pieters banden (1 Augustus) geworpen hebben. Het spreekwoord bevat dus iets onmogelijks, en zal, gaat onze uitlegging door, zooveel zeggen, als: alles moet zijn tijd hebben.
Bladz. 35. ‘Het is een' naaimug, zegt men van een naaister; maar waarom dit nuttig wezen met zulk een nietig diertje vergeleken?’ Welligt alleen om het denkbeeld van prikken of steken.
Bladz. 39 is de spreekwijze: zoo scheel zien als een otter, overgeslagen.
Bladz. 53. ‘Jong vleesch zwelt in den pot. Dit spreekwoord geldt kinderen, van wier ontwikkeling men het beste hoopt.’ Misschien ook; maar wij hoorden het altijd bezigen van jonge vrouwen, die, huwende, waarschijnlijk eerlang

{==561==} {>>pagina-aanduiding<<}
de drinkconditie: Hansje in den kelder zullen kunnen aannemen. Het zou dan op extensio abdominis doelen.
Bladz. 11 (nieuwe paginering). Bij ‘Heeren van zes weken’ vragen wij, vanwaar de tijdsbepaling zes weken in onderscheidene volksgebruiken zulk eene rol speelt? Men denke aan rouwdragen, een jaar en zes weken; aan sluiten bij een sterfgeval, zes weken lang, en meer andere.
Bladz. 21. ‘Hij doet een bedelaarsgebed, voor: hij telt geld.’ Wij hoorden ook wel: een dronkenmans gebed.
No. 2, bladz. 2. De hier gegevene verklaring van: Gods water over Gods akker laten loopen, bevalt ons minder. Eenvoudiger vinden wij de omschrijving: hij zorgt niet, het overtollige water van den akker af te tappen. Lijdelijk laat hij het loopen, en zegt: het is Gods water; het is Gods akker. Er is niets aan te doen. Het komt van boven.
Bladz. 16 is onder de spreekwoorden, die zich op eene ongepaste en ongunstige wijze over den zoo nuttigen boerenstand uitlaten, overgeslagen: honderd boeren, twaalf en een half. Dit beteekent: een boer is niet scheutig, geeft niet veel. Honderd (b.v. bij eene collecte) 12½ stuiver, dat is - elk een duit.
Bladz. 28. Wat iemand zaait, zal hij maaijen. Dit is eenvoudig eene Bijbelsche uitdrukking, ontleend uit Gal. VI:7.
Ald. Hij heeft zooveel als hij pikken en maaijen kan. De Schrijver vergist zich in de uitlegging: hij heeft voor het tegenwoordige en toekomende genoeg. 't Is juist het omgekeerde, en wil zeggen: hij heeft alle moeite, om aan den kost, door de wereld te komen. Hij moet niet alleen maaijen, maar ook pikken, twee onderscheidene bedrijven.
Bladz. 31 overgeslagen het spreekwoord: men moet de schapen scheren, maar niet villen.
Bladz. 38. Hij zucht boomen uit de aarde. Men zegt ook dikwijls: hij zucht steenen uit de straat. In het laatste is het denkbeeld van ophalen bij het zuchten ruim zoo naïf uitgedrukt.
Bladz. 82 denkt de Schrijver, bij de spreekwijs: het is in esse (waar het moet zijn), aan de beugelbaan, waarop wel eens de ring de gedaante der letter S heeft aangenomen. Fraaijer dunkt ons de verklaring van: het is in den evenaar. Wij kregen er aanleiding toe door bilderdijk, Verh. over het Letterschrift, bladz. 143, waar hij zegt: ‘In Duitschland spreekt men van de ess eener balans. 't Is het in een

{==562==} {>>pagina-aanduiding<<}
slingertrek gebogen haakjen, waarmeê de vereenigde koorden de schalen aan den evenaarboom ingehaakt worden.’ Het haakje, waaraan de gansche balans boven het zoogenoemde huisje is opgehangen, kan, dunkt ons, dan ook wel een ess genoemd worden.
Belangstelling in den arbeid des Heeren van eyk gaf ons deze opmerkingen in de pen. Wij zouden die gaarne met eenige vermeerderen, maar durven niet meer ruimte, vooral niet voor een zoogenoemd vervolgwerk, vragen.


Morley Ernstein, of de drijfveren van het menschelijke hart. Uit het Engelsch van G.P.R. James, Esq. III Deelen. Te Delft, bij H. Koster. 1842. In gr. 8vo. 848 bl. f 8-80.

Er zijn verschillende soorten van romans, naar gelange van de onderwerpen, die zij behandelen. Het minst van allen heeft Rec. op met de eigenlijk gezegde zedekundige romans, waarin de schrijver of schrijfster zich de aanprijzing van de eene of andere deugd, de waarschuwing tegen deze of gene ondeugd ten doel stelt. Gewoonlijk lijdt daaronder de aesthetische waarde van het boek te veel, om te kunnen behagen. Een roman is geen zedekundig handboek. Het gaat ook hier, gelijk het velen nieuweren treurspeldichters ging, die ook dat ongelukkige denkbeeld aankleefden, dat het treurspel eene bepaalde moréle bedoeling moest hebben, en daarom niet dan ellendige treurspelen voor den dag bragten. Even zoo zijn de meeste zoogenoemde zedekundige romans, als romans beschouwd, hoogstgebrekkige voortbrengselen, die den toets eener onpartijdige kritiek niet kunnen doorstaan, schoon het er misschien niet aan fraaije zedekundige vertoogen, aan vrome gesprekken ontbreekt.
Het spreekt van zelf, dat wij hiermede niet willen te kennen geven, dat het zedelijke in eenen roman eene onverschillige zaak is, of dat wij het onzedelijke in denzelven zouden willen aanprijzen; maar in de meeste gevallen (daar zijn uitzonderingen) houden wij het er voor, dat de voorstelling van eene bepaalde deugd of ondeugd geschiedt ten koste van de kunstwaarde van het geheele boek. Doch het zedelijke van eenen roman behoeft ook daarin niet te liggen; ja, wij zouden durven beweren, dat op eene andere wijze veel meer en veel beter zedelijke bedoelingen door dezelven

{==563==} {>>pagina-aanduiding<<}
kunnen worden bereikt. Het is namelijk dàn, wanneer hij zich ten doel stelt, om het menschelijke karakter naar waarheid te teekenen; als de schildering van het menschelijke hart, van menschelijke neigingen, hartstogten en driften het oogmerk is, dat de romanschrijver bedoelde. Als onwillekeurig, zonder dat het met den vinger wordt aangewezen, kan de opmerkzame daaruit leeren; en er zijn weinige ernstig geschrevene boeken, waaruit zooveel menschenkennis en levenswijsheid is te leeren, als uit sommige der beste romans van vroegeren en lateren tijd.
Het boek, waarvan wij onze lezers eenig verslag moeten geven, behoort onder diegene, waarin de Schrijver zich zulk eene zedelijke bedoeling heeft voorgesteld. Het zijn de werkingen van het menschelijke hart, de strijd der hartstogten, de kamp tusschen het goede en kwade beginsel in den mensch, dien hij in zijnen Morley Ernstein wenscht af te schilderen. Het is geene denkbeeldige volkomenheid, welke hij zijnen held toekent; maar hij poogt in hem den goeden mensch te schetsen, vatbaar voor verleiding, bij wien op den eenen tijd het goede beginsel, op den anderen het kwade zegeviert, en die eenen langen en gedurigen strijd heeft te strijden, voordat het eerste het laatste geheel heeft overwonnen. Hij teekent hem, gelijk hij maar al te dikwijls de speelbal is van uitwendige omstandigheden, gelijk hij geslingerd wordt door tegenstrijdige driften, en door den omgang met goeden of boozen ten goede of ten kwade wordt geleid. En deze schildering is waarlijk fraai en treffend, het boek de vertaling overwaardig, en allen aan te bevelen, zoowel hun, die in hunne lectuur slechts uitspanning zoeken, als hun, die ook bij hunne uitspanning iets beters en degelijkers verlangen.
De titel is in de vertaling ongelukkig gekozen. Wat hier door Drijfveren van het menschelijke hart is vertaald, heet in het oorspronkelijke Tenants of the heart, d.i. bewoners van het hart. De Schrijver stelt zich het hart als door eenen dubbelen geest bewoond voor, een' goeden en een' slechten, hier den geest der ziel en den geest des vleesches genoemd. Deze uitdrukkingen zijn zeker wel wat vreemd, en klinken dat vooral ook in onze ooren; maar de bedoeling van den Schrijver daarmede en met het geheele boek is toch iets anders, dan wat op den Hollandschen titel door het woord drijfveren wordt uitgedrukt. De Schrijver heeft ge-
{==564==} {>>pagina-aanduiding<<}
lijk met zijne stelling; het is dikwijls, alsof er twee onderscheidene geesten in dezelfde ziel wonen, die beurtelings als het gebied voeren en den mensch of ten goede of ten kwade drijven. Het is een leerzaam tafereel, dat ons wordt opgehangen, waar die strijd wordt ontleed, en de werkingen der beide beginselen worden ontwikkeld; en deze roman, zonder eene bepaalde zedekundige waarheid te prediken, zonder eene bepaalde deugd als te personifiéren, of tegen eene bepaalde ondeugd te waarschuwen, is in de daad een zeer zedelijk boek.
Beschouwen wij het boek enkel als roman, ook dan zal het aan het romanlezend publiek zeker niet mishagen. Er is in het verdichte verhaal veel, wat de aandacht en nieuwsgierigheid boeit; er wordt eene menigte van verschillende personen ten tooneele gevoerd, die meestal goed en onderscheidenlijk geteekend zijn en aan het geheel eene aangename afwisseling geven. Waarom de verdwijning van lieberg aan het einde zoo zonderling moet zijn, begrijpt Rec. niet; of liever, zoo hij het begrijpt, en de Schrijver den Graaf per slot tot een' boozen geest heeft willen maken, zoo vindt hij dat niet zeer gelukkig, en in de onzekerheid, waarin james zelf de zaak laat, ziet hij een bewijs, dat dit eenigzins door den Schrijver zelven is gevoeld.
De stijl van het boek is dikwijls fraai, maar ook op sommige plaatsen te gezwollen en te gemanierd. Het is jammer, dat de Vertaler niet van zich heeft kunnen verkrijgen, om dit eenigzins te verhelpen, waardoor het boek niet weinig zou gewonnen hebben.
Er is nog ééne bijzonderheid te vermelden, waardoor deze roman zich van vele andere onderscheidt. Hij is rijk aan schoone en belangrijke opmerkingen, beschouwingen, lessen van levenswijsheid, dikwijls op eene nieuwe wijze uitgedrukt. Het zou niet moeijelijk vallen daarvan vele voorbeelden bij te brengen. Ons oog valt hier op eenige regels, waarin de Schrijver wil doen gevoelen, dat het niet onverschillig is, met wien men een gesprek aanvangt. ‘Wij zijn allen,’ zegt hij, ‘niets anders dan reizigers in deze wereld, uitventers slechts, reizende pakdragers met een' voorraad, die telkens verandert, vermeerdert of vermindert. Wij trekken de wereld door, een' kleinen reiszak met denkbeelden en gevoelens met ons dragende. Met ieder, tegen wien wij voor een oogenblik spreken, drijven wij handel in die koopwaren.

{==565==} {>>pagina-aanduiding<<}
Indien wij een wijs en verstandig man ontmoeten, is hij somtijds mild en voorziet ons ruimschoots van verhevene en edele gedachten, terwijl hij daarvoor in de plaats alleen zoete gewaarwordingen van innerlijke voldoening ontvangt. Somtijds is het alzoo niet, en wil hij alleen handel drijven op gelijke voorwaarden; en indien wij hem geene wijsheid voor wij heid kunnen geven, sluit hij zijnen vrekkigen winkel toe en wil geene negotie meer met ons drijven. Indien wij naar een slecht mensch gaan, zijn wij bijna altijd zeker in onzen handel te zullen bedrogen worden, slechte of nuttelooze waar te bekomen, ja dikwijls zulke bedorvene dingen, dat zij, eens onder onzen voorraad opgenomen, molm en uitslag aan alles, wat hen nabij komt, mededeelen ...... O neen, het is geene onverschillige zaak, met wien wij een gesprek voeren, indien denkbeelden de rijkdom der ziel zijn!’ - Wil men nog eene proeve, wij schrijven nog de volgende regels uit: ‘Lady malcolm was eene van die vrouwen, welke van meening zijn, dat ieder jong mensch eenige uitspatting moet en zal begaan. Zij vergat hierbij, dat die uitspattingen en dwaasheden, ofschoon wij in een later tijdperk daarvan mogen terugkeeren, vlekken van tweederlei aard nalaten - smetten op ons geluk en op onze opregtheid - berouw niet slechts, maar ook argwaan - niet alleen de geheugenis van booze daden, maar de bekendheid met de zonde en de misdaad zelve. De boom, waarvan de mensch, tegen het Goddelijke bevel aan, in den hof van Eden at, was de boom der kennisse van goed en kwaad geheeten. Had onzer aller ongelukkige vader eene wijle stilgestaan, om na te denken, dan zou hij geweten hebben, dat hij de kennis van het goed reeds bezat, en dat het verbod van God doelde op het proeven van die vrucht, die hem de kennis van het kwaad zou geven. Hij at, en de smet van die vrucht kwam op zijne ziel; zoo is het met ieder menschenkind: wij kunnen het kwaad niet kennen, zonder dat er voor altijd eene
vlek in onze harten overblijft.’
Wij behoeven ten slotte niet te zeggen, dat wij dit boek gaarne aanbevelen, en zouden wenschen, dat ook daardoor hier en daar goede zaden mogten worden uitgestrooid, die vruchten droegen van zedelijkheid. - Waarom zijn deze boekdeelen door zulk een afschuwelijk leelijk vignet ontsierd?






{==566==} {>>pagina-aanduiding<<}

Imagina, of Keizer en Monnik. Historisch-Romantisch Tafereel, door Mr. W. van Rehburgh. Te Amsterdam, bij J.M.E. Meijer. 1842. In gr. 8vo. 298 bl. f 3 - :

Gaarne verleenen wij onze aanbeveling aan de oorspronkelijke voortbrengselen van onze landgenooten, wanneer wij daartoe maar eenigermate vrijheid vinden. Het smart ons derhalve, dat wij in dezen zoogenaamden Historischen Roman van den Heer van rehburgh zulk eene verminking der ware geschiedenis, zulk een volslagen gemis aan belangrijkheid in de verdichting, zulk eene vervelende wijdloopigheid en platheid van stijl aantroffen, dat wij het geschrift ongeschikt keuren, om den lezer, die slechts eenigen smaak bezit, eene aangename tijdkorting te verschaffen. Of het moest aan ons liggen, dat wij ongevoelig zijn voor het schoone van de uitdrukking: ‘Vrees niet, goedgunstige lezer! dat ik u zal pillen’! - ‘Wat de zedelijkheid, de nuttigheid van dit werk aanbelangt, (wij bezigen hier des Schrijvers eigene woorden) welke door velen met zoo veel regt worden vereischt in een letterkundig product, zoo vermeent de Schrijver, dat er uit den toestand der voorgestelde personen zelven genoeg zedekundige voorschriften kunnen worden afgeleid.’ Welken grond de Heer van rehburgh voor deze meening heeft, betuigen wij niet te begrijpen. Niet één der hoofdpersonen in dit verhaal levert een voorbeeld op tot navolging. De leering zou dus enkel van negativen aard zijn; wij voor ons houden het met de positive. - Wij voor ons wenschen den Schrijver toe, dat hij in het vervolg, door de pen voor altijd neder te leggen, beter beantwoorde aan zijne eigene bekentenis, wanneer hij zegt: ‘Ik ben maar een doodeenvoudig reizigertje, dat somtijds zijne penaten verlaat, en ronddwaalt door de wijde wereld, zonder eigenlijk doel en meestal alleen; dat loopt en rijdt en stoomt voor zijn vermaak; vooral niet om van zich te laten praten.’





De Ridder d'Harmental, of de Zamenzwering. Episode uit den tijd van het Regentschap gedurende de minderjarigheid van Lodewijk den XV. Door A. Dumas. II Deelen. Te Gorinchem, bij A. van der Mast. 1842. In gr. 8vo. 650 bl. f 6-50.


{==567==} {>>pagina-aanduiding<<}

Er wordt waarlijk in onzen tijd al zeer veel gedaan, om eene zekere soort van beschaving te verspreiden! Of het echter voor zoodanige lezers, die met de Fransche taal niet bekend zijn, eene behoefte is, om, door de vertaling van werken als het thans aangekondigde, geleerd te worden, datgeen, wat zij tot nog toe als betamelijke tucht en goede zeden eerbiedigden, met minachting te bejegenen, en de menschen van hoogeren stand te leeren kennen als de zoodanigen, die roemen op hunne uitspattingen, en of dus de vertalers en uitgevers van soortgelijke werken zich wel zeer verdienstelijk maken bij onzen landaard, geven wij in ernstige bedenking. Indien de Fransche romans van den gewonen hedendaagschen stempel, die reeds in ieder formaat, van de geïllustreerde Parijsche prachtuitgaven af tot aan de Belgische goedkoope nadrukken en miniaturen van canongette toe, in het oorspronkelijke worden rondgevent, ook nog in onze taal worden overgebragt, dan zal het gevolg daarvan zijn, dat niet alleen het reeds talrijke publiek van onze landgenooten, hetwelk die in het Fransch kan lezen, zich aan dezelve kan vergasten, maar dat zulke boeken beduimeld en gehavend in kortegaarden en keukens zullen gebruikt worden tot tijdkorting van soldaten, rinkelrooijers en dienstboden! Verre zij het er van af, dat wij zouden beweren, hier eigenlijk gezegde, de eerbaarheid kwetsende, tafereelen te hebben aangetroffen. Ook is reeds de naam van den Schrijver een genoegzame waarborg, dat men niets middelmatigs in deze soort zal ontvangen. Maar de ligtvaardige toon, waarmede alles behandeld wordt, en het zedenbederf in het tijdvak, waarin dit verhaal geplaatst is, maken, naar ons oordeel, dit toevoegsel tot den voorraad van vertaalde romans meer dan alleen overbodig.


Gilles de Raiz, of de Geheimen van het Slot Tiffauges. Historische Roman (1440.) Naar het Hoogduitsch van Amalia Schoppe, geb. Weise. Te Gorinchem, bij A. van der Mast. 1842. In gr. 8vo. 259 bl. f 2-60.

Deze roman schildert met eene treffende gelijkheid de ruwe zeden en het bijgeloof der op den titel genoemde eeuw, waarschuwt tegen de ondeugd door de voorstelling van het kwade in geheel deszelfs afschuwelijkheid, en stelt deugd-
{==568==} {>>pagina-aanduiding<<}
zame karakters ter navolging voor. Het verhaal boeit de aandacht, en bezit, gelijk de reeds zoo voordeelig bekende naam der Schrijfster doet verwachten, al datgeen, wat vereischt wordt tot een aangenaam en nuttig onderhoud voor den lezer. De laatste 30 bladzijden behelzen een bijvoegsel, hetwelk tot gilles de raiz in geene de minste betrekking staat, maar tot bladvulling moet dienen, misschien om het werk de gewone grootte van zulke boekdeelen te doen bereiken. Dit bijvoegsel bestaat in eene ware of verdichte zoogenaamde geschiedkundige anecdote uit den tijd der Fransche republiek, en verhaalt eene van die onverwachte lotverwisselingen, door welke een smidsgezel uit de diepste armoede tot het bezit van eenen aanzienlijken rijkdom verheven wordt. Ook de vertaling verdient eene loffelijke vermelding.





Jaek, of een arm Huisgezin, door P.F. van Kerckhoven. Te Antwerpen, bij K. Oberts. 1842. In gr. 8vo. 121 bl. f 1-40.

Eene brave huismoeder sterft door gebrek aan geneeskundige hulp, omdat hare dochter weigert gehoor te geven aan de oneerbare voorslagen van eenen armverzorger. Het schoone meisje wordt weggerukt door de tering, en haar valt te naauwernood eene voegzame begrafenis ten deel. De grijze vader wordt aan den minstaannemende opentlijk uitbesteed. De zoon, die tracht zijnen vader aan zulk eene ellendige verzorging te ontrukken, vervalt door diepe armoede tot diefstal, en kwijnt jaren lang in den kerker; terwijl de grijsaard krankzinnig sterft. Zietdaar de akelige tafereelen, door welker treffend gelijkende schildering de Schrijver den toestand der armen en het gebrekkige van hunne verzorging voorstelt. Die het zuivere Vlaamsch kent als een' afzonderlijken taaltak, zal aan het werkje den lof van in eenen schoonen stijl geschreven te zijn niet ontzeggen. De Schrijver gispt de genoemde gebreken met eenen scherpen hekel. Wel zouden wij gaarne zeggen, dat de philanthropische inrigtingen in ons Nederland een' hoogeren trap van volmaaktheid bereikt hebben; maar wij willen den schijn niet hebben van den splinter aan te wijzen in het oog van den naaste, en den balk in ons eigen oog voorbij te zien. Veel van hetgeen aangemerkt wordt, moge meer onmiddellijk betrekking hebben op België; ieder, die, ook in ons vaderland, deel neemt in het lot der armen, zal in dit geschrift veel vinden, hetwelk zijne opmerkzaamheid verdient. Ook wenschen wij, dat de, ofschoon dan ook wat spade, beoefening en waardering der vaderlandsche taal bij den voormaligen landgenoot aanmoediging moge vinden door eene welwillende ontvangst, bij ons Nederlandsch publiek, van dit werkje.



{==569==} {>>pagina-aanduiding<<}

Boekbeschouwing.

Verhandelingen, uitgegeven door het Haagsche Genootschap tot verdediging van de Christelijke Godsdienst, na deszelfs vijftigjarig bestaan. IIde Deel. Te 's Gravenhage, bij de Erven Thierry en Mensing. 1842. In gr. 8vo. XXX en 266 bl. f 2 - : (Bevattende eene Verhandeling over de Israëlitische Godsregering, door C.H.A. Kalkar, Doctor in de Godgeleerdheid en Wijsbegeerte, Hoofdleeraar aan de Kathedraalschool te Odense in Fühnen, in het Koningrijk Denemarken.)

Oneindig hoog staat Duitschland boven ons vaderland, wanneer wij de vraag beantwoorden, waar het meest voor inleiding en kritiek, vooral voor exegese des Ouden Verbonds gedaan wordt. Terwijl onze naburen belangrijke bijdragen leveren voor de studie van de schriften des O.T., terwijl er leven heerscht, en wrijving tusschen de meest verschillende rigtingen wordt opgemerkt, ziet men slechts zelden in ons land iets op dit terrein te voorschijn komen. En als dan nog het Haagsche Genootschap die schijnbare stagnatie wil doen ophouden, en eene prijsvraag uitschrijft als deze: Welke was, volgens de schriften des Ouden Verbonds, de aard der Godsregering (Theocratie) in den Israëlitischen Staat? en in hoe verre verschilde zij van de inrigting der Priesterkasten bij de Oostersche volken, en van de latere Hierarchie? - Wat kan hieruit met grond worden afgeleid, zoo ten aanzien van derzelver Goddelijken oorsprong, als ter oplossing van bedenkingen tegen de geloofwaardigheid van de historische boeken des Ouden Verbonds, en ter juiste beoordeeling der Israëlitische Volksgeschiedenis? dan komt er alleen uit het ver verwijderde Denemarken een antwoord,

{==570==} {>>pagina-aanduiding<<}
te regt met goud bekroond. Zien wij wat ons hier wordt aangeboden.
De Schrijver deelt eerst eenige voorloopige aanmerkingen mede over Israëls bestemming op de wereld en de bijzondere betrekking, in welke God als Koning tot dit volk stond, welke betrekking met den naam van Theocratie is bestempeld. Voorloopig worden dan verder de verschillende opvattingswijzen dezer Godsregering getoetst; eerst die van spencer, die in haar eene nabootsing des Heidendoms zag, daarna die der Deïsten, die in haar een bekrompen Particularismus zagen, vervolgens die van görres, die haar voor een' algemeen Oosterschen vorm hield, eindelijk die van vatke, die haar een voortbrengsel van den strijd tegen het Heidendom genoemd heeft, van alle welke voorstellingen de onhoudbaarheid beknoptelijk wordt aangetoond. Hierop neemt het onderzoek een' aanvang, dat in zes afdeelingen gesplitst is.
De eerste afdeeling bepaalt zich bij de Instelling der Godsregering onder Israël, van welke het verbond als de grondslag en met welker instelling de vroegere geschiedenis als naauw zamenhangende beschouwd wordt, waarna de Schrijver over haar doel en de gepastheid van haren vorm handelt. - Israël is door het met Jehova gesloten verbond Gods volk geworden; het bestaat slechts als een Theocratisch volk, als Bondsvolk, en houdt op een volk te zijn, bij het ophouden van dezen regeringsvorm. Hiertoe was Israël reeds voorbereid door de verkiezing van abraham's nakomelingen en door de wonderbare uitleiding uit de dienstbaarheid in Egypte; ook moeten wij vooronderstellen, dat er ook grondstoffen van Gods zuivere kennis en vereering in voorhanden waren, hetgeen een sterk argument is tegen de mythische verklaring der aartsvaderlijke geschiedenis. Het doel der Godsregering kan dan ook geen ander geweest zijn dan: afzondering dezes volks, om bezitter te zijn van Gods heilige Openbaring, om een bolwerk te blijven tegen het geheele verlies der kennis van God, om een heilig licht te zijn, schijnsel verspreidende over naburige en meer verwijderde

{==571==} {>>pagina-aanduiding<<}
volken, in hetwelk een stempel van heiligheid moest worden ingedrukt, en een Godsrijk gesticht, dat grondstoffen van de verhevenste en schoonste vereeniging aller menschen en van Gods genaderijkste verbinding met hen in zich bevatte. Zoo moet dan de instelling der Godsregering een handtastelijk middel geweest zijn tot vervulling van de belofte, dat door abraham alle geslachten der aarde zouden gezegend zijn, en eene verordening door welke Israël de eene ware kerk van God afbeeldde. Men stelt zich het doel der Godsregering verkeerd voor, indien men meent, dat in en met hare instelling alleen Gods Koninklijke betrekking tot Israël was aangeduid, van welke de Propheten iets anders zouden hebben willen maken, dan zij oorspronkelijk was. Neen - de Godsregering diende tot het zigtbaar worden der tot dusverre onzigtbare, inwendige kerk, en wel in dien bepaalden vorm, dat door het uitwendige, het kerkplegtige en stoffelijke heen, het inwendige, het geestelijke en bovenzinnelijke overal uitblonk. Omtrent de gepastheid van dezen vorm kan gezegd worden, dat God, ten einde Israël zou zien, welke taak het voor de hemelsche bestemming der menschheid te vervullen had, de sporen zijner nabijheid in alle trekken van het volksleven indrukte; en zoo werd de onzigtbaarheid en onafbeeldelijkheid van God, in het naauwste verband met de zigtbare betooning zijner tegenwoordigheid, en de kennelijke bewijzen van zijne werking, door de geschiedenis des volks voorgesteld, terwijl in weerwil van alle afdwalingen, beproevingen en wederwaardigheden, nogtans de kennis en het geloof van Gods eenheid beveiligd werden.
De tweede afdeeling handelt over den aard der Godsregering, en behelst eene beschouwing der Theocratische inrigtingen, die er den grondslag van uitmaken. De aandacht wordt bepaald bij de Wetgeving, de Theocratische plaats en het Theocratisch personeel. De wetgeving draagt den stempel der majesteit der nederbuiging van God den Koning; is streng gebiedende en verbiedende; niet door gronden van overreding of overtuiging, niet door uitspra-
{==572==} {>>pagina-aanduiding<<}
ken der rede of door algemeene grondstellingen werd Israël bestuurd. Daar God zich tot zijn volk nederboog, moest Hij zich ook naar des volks denkwijze schikken, en een zinnebeeldig omkleedsel kiezen. De Symboliek is hier dus een noodwendig vereischte, en deze vorm als de algemeene godsdienstvorm der oudheid kon hier niet achterwege blijven. Daarnevens moest Jehova ook gebruiken en gewoonten, welke op naburigen Oosterschen, inzonderheid Egyptischen bodem ontstaan waren tot symbolen, inzettingen en wetten maken, ja zelfs die, welke door het luchtgestel, de ligging en de natuur des beloofden lands bijzonder gepast waren, in geboden en instellingen veranderen. Dit in het oog houdende kan men niet meenen, dat Gods nederbuiging tot het zinnelijk ruwe volk niet bestaanbaar is met betamelijke begrippen van den hoogen God, of dat de wetgeving al te zeer den stempel der uiterlijkheid draagt. Deze uiterlijkheid der Wet toch heeft niet het doel in zichzelve, maar is een opvoedingsmiddel geweest, leidende tot een' hoogeren trap des godsdienstigen levens. Zij was eene wezentlijke voorspelling voor een' beteren tijd, de afbeelding der toekomst. Hierin ligt derhalve het voorbereidende der wettelijkheid.
Hierom ook moest de aard der Wet typisch en symbolisch zijn; want de Godsregering was eene zinnebeeldige voorstelling eener eeuwige betrekking van God tot het volk, eene openbaring der gemeenschap van het oneindige met het eindige, en de gansche Theocratische wetgeving moest zulk eene beeldspraak vertoonen, doch altijd doelende op het eeuwige en onvergankelijke. Hierop rust eindelijk de onveranderlijkheid der Wet, zoodat geen van Jehova's trouwe dienaars iets daaraan mogt veranderen, of tot dezelve iets bijvoegen; de tucht moest bewaard worden tot op den mannelijken ouderdom der menschheid.
Met de Openbaringsoorkonde der Godsregering, de Wet, is de plaats, waar zij zich zigtbaar bekend maakt, naauw verbonden. God, die met zijn volk wilde zamenkomen, en toonen dat Hij tegenwoordig was, koos hiertoe den Tabernakel en later den Tempel, van welk huis Hij het mo-
{==573==} {>>pagina-aanduiding<<}
del zelf gaf, en welks werkmeester Hij met zijn' Geest vervulde. Deze woning des Heeren is veel meer dan een koninklijk paleis, is de plaats der eerdienst der gansche natie, een heiligdom in eigenlijken zedelijken zin, aan hetwelk elk stuk van eerdienst was verbonden. Hier was het Allerheiligste, herinnerende aan de zedelijke heiligheid der Godsregering, en hoe de zonde van God verwijdert; Gods eigenlijke woning van de plaats afgescheiden, waar het volk zijnen Jehova naderen mogt. Tot aan deze woning Gods mogt het onheilige volk niet doordringen; slechts de Priesters mogten naderen, het bezoedelde volk mogt slechts tot aan de buitenste zijden komen. Van daar scheiding tusschen het Heilige en het Voorhof, in welke drie deelen zich ook het drievoudig onderscheid van het volksbestaan doet kennen. Tot de openbaringsplaats mogen niet eenmaal de Priesters, mag alleen Hij naderen, die het beeld van het heilig zijn aan 't voorhoofd draagt, die de verzoening des volks te weeg brengt, de Hoogepriester. - Daar nu Jehova's wonen onder Israël niet anders dan door een gebouw als een zigtbaar en zinnelijk teeken kon uitgedrukt worden, moest het Heiligdom met zijn toebehooren eene symbolisch-typische beduidenis krijgen, en de zigtbare afbeelding van het Verbond des Godsrijks en dus van de Godsregering zelve zijn. Het Allerheiligste is het beeld van het Godsrijk in zijne innerlijkheid. Het Heilige stelt Gods zegen over
Israël, de genadegiften door de Godsregering te zijnen tijd uit te deelen, symbolisch voor. Het Voorhof is een beeld van het Godsrijk in zijne aardsche gedaante. Miskenning van de bestemming dezes Heiligdoms is het, als men het voor eene nabootsing van Egyptische heiligdommen, of voor een Mythisch wondergebouw, of voor een Phenicisch gebouw, voor eene kopij des tempels van den Zonnegod houdt.
Wat eindelijk het Theocratisch personeel betreft, dit moest Israël verwezentlijken, d.i. omdat Israël niet aan het ideaal van heiligheid beantwoordde, koos God zich uit één' stam deszelfs eigenlijke vertegenwoordigers, de Priesters, uit den stam van levi. Zij stonden niet tegenover het volk, maar beeldden het af, en daarom verhief Jehova

{==574==} {>>pagina-aanduiding<<}
de Priesterschap niet boven het overige Israël, maar liet haar als sprekende getuige van 's volks bestemming in hetzelve bestaan. De verkiezing van den stam van levi was eene afbeelding van de verkiezing des volks Israëls. Het werk der Priesters had dan ook alleen betrekking tot het Verbond. Zij alleen zijn middelaars tusschen Jehova en het volk, bemiddelen het verkeer van Jehova met zijn volk door het doen van offeranden. Zij bewaren de wet en zorgen voor de handhaving van het beeld der heiligheid, de uitwendige reinheid. Overeenkomstig met het Theocratisch beginsel was hun stoffelijk bestaan van de werkzaamheid in hun ambt, van de achting voor de Godsregering en derzelver gezag afhankelijk, want - de Heer was haar erfdeel. Zoo waren zij kenmerkend van de Heidensche Priesters onderscheiden; zoo is de beschuldiging valsch, dat alle magt der Godsregering, zoowel als alle hoogere geestbeschaving, in hunne handen was; zoo kan men in een' zoogenaamden Hierarchischen geest nooit een bewijs tegen den Goddelijken oorsprong der wetgeving aanvoeren. Het bestaan der Priesteren rustte in de Godsregering met dat der leeken op denzelfden grondslag. De Priesters in Israël waren niet, gelijk de Heidensche, streng afgesloten van en verre verheven boven de overige volksklassen. In hunne handen berustte niet de staatkundige magt. Zij hadden geene geheimenisleer, noch waren eigenlijke Regters des volks. Neen - elk Israëliet had deel aan de hoogere kennis, en evenmin als aan de Priesters een hoogere staatkundige stand gegeven werd, zoo was ook hoogere geestbeschaving noch hun voorregt, noch hun eigendom. Want er waren nog andere middelaars der Goddelijke waarheid, Profeten. Hierarchisch eigenbelang vindt men hier evenmin, waar de Godsregering het gansche volk tot een
Koninkrijk van Priesteren wilde maken. In dezelfde verhouding, waarin de Priesters stonden tot het volk, stond de Hoogepriester tot de Priesters; want wat deze voor het volk waren, was voor hen de Hoogepriester, in wien zich de geheele heilige waarde des volks vereenigde, die het middenpunt der Israëlitische Priesterschap was. Hij alleen

{==575==} {>>pagina-aanduiding<<}
nadert den troon op den Verzoendag, die een jaarlijks vernieuwen der Godsregering mag genoemd worden, welke vernieuwing, door 's volks overtredingen noodzakelijk gemaakt, een' eenigen vertegenwoordiger des volks, den Priester bij uitnemendheid, vereischte. In dezen eenen hadden de Priesters, de door Gods Geest geheiligden, die de Kerk in het kleine voorstelden, hun middenpunt, totdat de tijd zou komen, waarin allen dan geloovigen zouden zijn door één' Hoogepriester, in wien het ideaal des Theocratischen personeels en der daardoor bepaalde instellingen zou verwezentlijkt worden. Ook van zulk een ideaal vindt men in de Heidensche Godsdiensten geen spoor, en het is door de zedelijke heiligheid als het wezentlijk einde te bedoelen, dat de Israëlitische Godsregering zich onderscheidt van alle dergelijke verschijnselen, en zich doet kennen in hare instelling, in hare bijzondere deelen en in haar geheele wezen als eene ladder, die het menschdom tot verkrijging van onvergankelijk heil opleidt. - Nevens wettelijke inrigtingen was er nog een buitengewoon Theocratisch personeel, de Profeten, uitverkorene werktuigen van Gods Geest, en als zoodanig onverdelgbare getuigen der Godsregering in Israël. De eigenlijke bezitter en overbrenger van de Goddelijke Openbaring, het model van alle latere Profeten, was mozes. In zijn' tijd was er evenwel nog geene orde van Profeten, als een wezentlijk deel van de Godsregering ingesteld. Langzamerhand kwamen de werkingen van den Goddelijken Geest te voorschijn. Was de nood hoog, dan verschenen er ook Theocratische helden, de Regteren, wier bevoorregting juist alleen in hunne betrekking tot de Godsregering haren grond had. Om zijn Verbond te vernieuwen
verwekte God samuel, in wien de Godsregering zich op nieuw bevestigde, en met wien een nieuw tijdperk aanving, sedert wien het eigenlijke Profetendom zich heeft gevormd. Het is met hem, dat de Profeten, als mannen van zekeren stand of zekere orde, in hunne eigenlijke verhouding tot de Godsregering te voorschijn treden. Hij stichtte de Profetenscholen, gezelschappen van jongelingen, die door meer ingespannene

{==576==} {>>pagina-aanduiding<<}
opmerkzaamheid op de Wet, door navorsching van Gods heiligen wil, door godsdienstige gezangen, de vatbaarheid voor gemeenschap met het Godsrijk in zich opwekten, en de erkenning der Godsregering levendiger bewaarden. Het is van nu aan, dat wij eene bijkans onafgebrokene reeks van heilige Profeten zien optreden, die als onmiddellijke gevolmagtigden van God de Godsregering op zigtbare en tevens op zuiver geestelijke wijze vertegenwoordigden, en de vertegenwoordigers van het geweten des volks onder de Theocratie in Israël waren. Den vertegenwoordiger van het Profetendom zien wij in elias, den Goddelijken Hervormer, naar wien alle latere Profeten zich rigteden, en wiens tegenbeeld johannes de dooper is. Na hem komen de schrijvende Profeten. Eene tuschensoort maakt jonas uit, die door zijne symbolische personaadje en geschiedenis op tijdgenooten en nakomelingen werkte. Na de ballingschap sterft de levende Profetie uit. Eindelijk kwam de grootste Profeet, door wien de Godsregering werd voleindigd. - Der Profeten hoofdtaak was het doen van Messiaansche voorspellingen; want zij stonden op, om het aan het volk levendig voor oogen te stellen, dat het ideaal der Godsregering eenmaal zou verwezentlijkt worden. Zulk eene onafgebrokene reeks van voorspellingen is aan Israël eigendommelijk. Men houde dan ook de Profeten niet voor eene Hierarchische - of demagogische of revolutionaire tegen-partij, of voor Predikers in den hedendaagschen zin. Zij kunnen met geen verschijnsel buiten Israël vergeleken worden.
De derde Afdeeling handelt over den duur der Godsregering. Zij hield niet op met saul, of david, of salomo; want die dit meenen, stellen zich de Koningsverkiezing verkeerd voor. Het Koningschap op zichzelf stond niet tegenover de Theocratie; maar de begeerte des volks, om in plaats der onzigtbare hulp eene zigtbare in den persoon eens Konings te erlangen, dat zij een' Koning naar de wijze der Heidenen begeerden, was zondig. Het Koningschap was alleen dan met de Godsregering bestaanbaar, als de Koning zich alleen als Gods stedehouder be-
{==577==} {>>pagina-aanduiding<<}
schouwen wilde. En in dit geval hield de Godsregering niet op. Jehova bleef Koning van Israël; - juist onder de Koningen traden de Profeten op als gevolmagtigden van Jehova, en de Theocratische inrigtingen werden onder hen niet afgeschaft, maar bleven voortdurend bestaan. Doch na de ballingschap verdween langzamerhand de Theocratie. Profeten zwegen; alles veranderde. De Theocratische inrigtingen bestonden slechts in schaduwen; geen Koning meer, maar ontaarding in Hierarchie. De Godsregering had hare bestemming bereikt, en maakte plaats voor een ander, nieuw en grooter Verbond. - Gal. IV:4, 5.
De vierde afdeeling handelt over het onderscheid tusschen de Israëlitische Godsregering en dergelijke vormen. Onbewegelijkheid, despotismus, kasten en zelfkwellingen zijn de karaktertrekken van de Oostersche wereld. Nu vindt men in het Oosten wel Theocratische staten, als het Mongoolsche rijk, het Japansche, het Siamsche, het Chinesche, maar van die alle is het Israëlitische hemelsbreed onderscheiden. Hier toch, in Israël, kent het volk God als een onstoffelijk wezen; het beginsel der Godsregering is hier vrije verkiezing, om zuivere zedelijkheid en heiligheid uit te werken. Ook vindt men hier geene zoodanige onbewegelijkheid van het Goddelijke, als in die andere staten; de vrijheid van iederen ondeeligen is hier gewaarborgd. De Priesterkaste vindt men niet, dan in een' zeer oneigenlijken zin in Israël. Ook kan men deze Theocratie in Israël met geene Hierarchie verwisselen. Een Theocratische staat wordt door God geregeerd, hetzij God personen kiest, die als middelaars optreden, of dat Hij zelf in een mensch steeds tegenwoordig is. In de Priesterstaten is het anders. Daar zijn de Priesters zuiver uitvloeisel der Godheid; aan hunne leiding of invloed is het staatkundig leven onderworpen. Priesterstaten zijn: Indië, het Zendvolk en de Perzen, Egypte en Ethiopie (Meroë). Met deze kan de Theocratie in Israël wederom niet gelijk gesteld worden, daar de grondstoffen, waaruit zoodanig eene onder het Oostersche Despotismus ontstaan was, hier ten eenemaal ontbraken; en bij vergelijking met gelijksoortige

{==578==} {>>pagina-aanduiding<<}
vormen van Oostersche godsdiensten en staten verheft zij zich als eene Goddelijke, op een' geheel anderen grondslag gevestigde instelling. Vergeleken met de Hierarchie der Christelijke Kerk in het Westen, dan komt deze laatste misschien in het uiterlijke wel met haar overeen, maar is overigens kenmerkend van haar onderscheiden. Want de Israëlitische Staat kent noch eene oppermagt over den geest, noch eene geestelijke oppermagt. Jehova, de eenige Heer en Koning des volks, had zijne magt niet aan de aardsche werktuigen overgedragen, maar juist door de Godsregering tegen alle Hierarchie een' slagboom gesteld.
De vijfde Afdeeling handelt over den invloed der Godsregering op het geheel eigenaardige karakter der Israëlitische Volksgeschiedenis. Letten wij op het inwendige, dan zien wij hier eene denkwijze en een inzigt van het leven teweeg gebragt, die wij nergens elders aantreffen, een zin van vroomheid, van ootmoed, van blijdschap in God, met één woord, innige bewustheid van de gemeenschap met God. Wij kunnen deze innige bewustheid van het leven onder de Godsregering Theocratisch gevoel noemen. Tevens heeft de Godsregering in Israël een' hoogen zedelijken ernst teweeg gebragt, eensdeels liggende in de hooge eischen van het heilig zijn, welke aan dit volk gedaan werden; anderdeels in het verlangen naar verlossing, hetwelk zich hier alleen van een' zedelijken kant uitte. Met deze innerlijke gesteldheid van het volksleven hangt deszelfs uitwendig voorkomen, de ontwikkeling van Israëls Geschiedenis naauw te zamen. Alles is aangelegd, geregeld en verbonden volgens een Theocratisch plan. De invoering van het volk in Kanaän is eene soort van gehouden wereldgerigt. In de lotgevallen van Israël zoowel ten aanzien der leiding van den geheelen Staat, als van enkele personen, is eene Openbaring van Gods buitengewone Voorzienigheid. Want geenszins was de Godsregering in hare geschiedkundige ontwikkeling, geheel en al, aan de vrijheid des volks overgelaten. De wetgeving is het eerste bedrijf der Godsregering. De inneming van Kanaän is het begin van het tweede bedrijf. Met samuel begint

{==579==} {>>pagina-aanduiding<<}
het derde bedrijf, als met eene nieuwe geestelijke ontwikkeling. Met de ballingschap begint het vierde bedrijf der Godsregering. De laatste Profeten, haggaï, zacharias en maleachi leven in het vijfde bedrijf; en van nu af staan wij op een' anderen bodem. Ook staat de Theocratische volksgeschiedenis van Israël in verband met de wereldgeschiedenis; want de Theocratie bedoelde het heil der gansche aarde; daarom werden ook vreemde volken binnen den kring der Goddelijke leiding opgenomen.
De zesde Afdeeling behelst gevolgtrekkingen uit het overwogene voor de geloofwaardigheid en de Goddelijkheid der Historische boeken des Ouden Verbonds. Men heeft aan die geloofwaardigheid getwijfeld wegens ongeloof, en wegens het overbrengen van vreemdsoortige, Heidensche verschijnselen op het gebied der H. Geschiedenis. Die twijfel kan nu alleen door inwendige bewijzen weêrlegd worden. 1. Uit de eigenaardige wijze van denken en gevoelen, welke in de historische boeken des O.V. wordt aangetroffen. Zij ademen een godsdienstig gevoel, dat met al het Heidensche in regtstreeksche tegenspraak is, en zijn door een gemeenschappelijk beginsel tot één geheel verbonden. 2. Uit den uitwendigen Staat, dien zij vooronderstellen. Overal vinden wij in deze schriften een maatschappelijk bestaan, een staatsleven, eene betrekking van iederen ondeelige tot het geheel, waarvan in de Godsregering de grond ligt. Om dit op te merken lette men op de plaats, welke de Israëliet als staatsburger bekleed heeft (persoonlijke vrijheid), op zijne bezittingen (grondbezitting), en deze in verband met de in die boeken voorondersteld wordende en met de Godsregering allernaauwst zamenhangende burgerlijk-godsdienstige staatsinrigtingen (sabbat, sabbatjaar, jubeljaar). 3. Uit de planmatigheid der Geschiedenis. 4. Uit het verschil tusschen deze en elke Mythische geschiedenis. 5. Uit de latere stilzwijgende erkenning van hare waarheid. Hiermede is tevens de Goddelijkheid der historische boeken bewezen; die zich laat aanwijzen. 1. Uit den aard der zaak, als een noodwendig gevolg der Godsregering. 2. Uit de gesteldheid

{==580==} {>>pagina-aanduiding<<}
der historische boeken. 3. Uit het verband der Goddelijke Waarheden met de Geschiedenis. 4. Uit de getuigenissen en den zamenhang dier boeken zelve. 5. Uit de getuigenissen van den Zaligmaker en Zijne Apostelen, en uit het verband des Christendoms met de geschiedenis des Ouden Testaments.
Wij hebben een eenigzins uitvoerig verslag willen geven van deze Verhandeling, opdat ieder met haren inhoud meer van nabij bekend zoude worden. Zoo dit verslag de lezers niet heeft kunnen boeijen, de Verhandeling zal het des te sterker kunnen, die met een waas van frischheid overdekt, en welker taal met een vuur bezield is, zoo als wij die in eene overzetting bijna niet zouden hebben durven zoeken. De stijl is van dien aard, dat wij gaarne gelooven, dat de Vertaler een moeijelijk werk heeft gehad, toen hij het oorspronkelijke in een' anderen vorm moest overgieten. Hier en daar zijn dan ook wel kleine vlekjes aan te wijzen. En wat de Verhandeling zelve betreft, wij willen haar niet beoordeelen, om niet te uitvoerig te worden. Uit het verslag, waarin wij meestal de eigene woorden des Schrijvers behielden, kan blijken, welke geest den Schrijver bezielt, welke rigting hij is toegedaan. Men zal hem wel niet van al te groote overdrijving ter eene of andere zijde kunnen beschuldigen. Zijn werk staat, even als dat van den Heer dresselhuis, geheel op de hoogte der wetenschap, en is daarom een des te aangenamer geschenk voor velen in ons vaderland, die anders onkundig zouden blijven van hetgeen er in de wetenschappelijke wereld, ook met betrekking tot de studie des Ouden Testaments, in Duitschland omgaat. Wij twijfelen dan ook niet, of het werk van den Heer kalkar zal ook door dezulken, die zich niet met 's mans inzigten geheel vereenigen kunnen, hoog gewaardeerd worden, zoowel om den gloed, de helderheid en naauwkeurigheid, waarmede hij zijn onderwerp behandeld heeft, als vooral om de waarheidsliefde, de hooge ingenomenheid met de schriften des Ouden Verbonds en het warm geloof, dat de Schrijver overal openbaart. Misschien maakt men ééne aanmerking op zijne

{==581==} {>>pagina-aanduiding<<}
Verhandeling, door Ref. in den beginne ook gemaakt, dat zij zich aan eene petitio principii schuldig maakt, door in de vijf eerste afdeelingen overal de geloofwaardigheid der historieboeken van het O.T. te vooronderstellen, waar zij over de Theocratie handelt, en in de zesde afdeeling uit dit bestaan der Theocratie in Israël de geloofwaardigheid en Goddelijkheid der historische Schriften des O.V. te willen bevestigen. Maar behalve dat dit toch altijd op rekening van den vorm, waarin de vraag door het Haagsche Genootschap is voorgedragen, moet gesteld worden, zoo mag men ook hier in het oog houden, wat Ref. zich herinnert ergens bij twesten gelezen te hebben, dat elk logisch bewijs zich in een' cirkel beweegt, vermits datgene, wat men bewijzen wil, reeds ingewikkeld in den major aanwezig is, en de bewijsvoering toonen wil, dat wat wij ons voornemen te bewijzen reeds in een' anderen vorm door ons aangenomen wordt. Is dit nu hier niet geheel en al van toepassing, het dient toch, om de beschuldiging krachteloos te maken. Ook vergete men niet, dat de Heer kalkar niet zoozeer bewijzen wil leveren voor de geloofwaardigheid van de geschiedkundige boeken des Ouden Verbonds, als wel bijdragen tot hare bevestiging, gevolgtrekkingen uit het behandelde.
De nieuwe Serie der werken van het Haagsch Genootschap is onder zeer gelukkige voorteekenen geopend.





Bijbel voor de Israëlitische Jeugd, door S.J. Mülder, Inspecteur der Godsdienstige Israëlitische Scholen. 1ste Stuk. Te Leiden, bij D. du Mortier en Zoon. 5603-1843. In gr. 12mo. 159 bl. f : - 70. (In kl. 8vo. minder van druk en papier 106 bl. f : - 35.)

Bij het ontvangen van dit eerste stuk van eenen Bijbel voor de Israëlitische Jeugd dachten wij aanstonds aan het werk van van der palm, en meenden, dat een verhaal der Bijbelsche geschiedenissen voor de jeugd van welke geloofsbelijdenis ook, of geheel moest mislukken, of aan

{==582==} {>>pagina-aanduiding<<}
het bedoelde meesterstuk nader komen, dan zonder beschuldiging van letterdieverij niet geschieden kan. En bij de lezing is ons gebleken, dat wij ons niet hadden vergist, en het laatste op zeer vele plaatsen het geval is. Reeds de verdeeling is geheel dezelfde, en de opschriften der hoofdstukken komen letterlijk overeen, zoodat eveneens b.v. de geschiedenis van des menschen val in drie hoofdstukken verhaald wordt. De Heer mülder haalt meermalen plaatsen van zijnen voorganger aan; heeft hij zulks gedaan, ten einde de beste, de schoonste wijze van voorstelling te volgen, dan had hij het nog veel meer kunnen - en moeten doen; heeft hij door deze aanhalingen met name en tusschen ‘ ’ getracht aan te duiden, dat dit dan ook het eenige was, wat door hem uit den Bijbel voor de Jeugd werd overgenomen, dan kon hij berekenen, bij een zoo algemeen bekend werk zijn doel te missen. Wij rekenen ons ter staving van ons gezegde verpligt, een paar plaatsen uit vele aan te halen, en laten die nevens van der palm's woorden drukken. Den beteren druk van mülder noemen wij A, de schooluitgave B.
Van der palm, St. 1, bladz. 23.	Mülder A. Bladz. 15. B. Bladz. 10.
‘Op den vijfden dag werden de wateren bevolkt: de bovenste wateren der lucht met gevogelte van duizenderlei soorten, wier wieken het ruim des dampkrings doorzweefden; de benedenste wateren der zee en rivieren met millioenen wemelende visschen, kleinen zoowel als grooten, van het geringste dat in het water leeft, tot aan de schrikbarende watergedrochten, wier spelen den Oceaan doet zie-	‘Op den vijfden dag werd de lucht bevolkt door gevogelte van duizenderlei soort, in kleur, gedaante en eigenschappen van elkander onderscheiden, en werden de wateren vervuld met visschen, van de kleinste soort tot de schrikbare gedrochten; zoodat de zee, ofschoon groot en wijd van omvang, weldra wemelde van schepselen zonder getal, gedierte, klein en groot.’


{==583==} {>>pagina-aanduiding<<}

den, en als door een storm beroert.’	
‘Op den zesden dag werd het viervoetig, tam en wild gedierte, ook het kruipende gedierte door den wil van God voortgebragt; weiden en bosschen, heuvels en bergen, de schoot der aarde zelf werd met levende wezens bevolkt; en daar alles te voren doodsch en eenzaam was, tiert en wemelt nu alles, en verlustigt zich in zijne pas ontloken jeugd.’	‘Op den zesden dag werd het viervoetig, tam en wild landgedierte, ook al het kruipende gedierte, naar onderscheidene soorten voortgebragt. Wouden en bosschen, heuvels en bergen, de schoot der aarde zelfs, werden met bewoners verrijkt, die door hunne geheel uiteenloopende hoedanigheden, eene even nuttige verscheidenheid, als sierlijke schakering in de natuur opleverden. Overal heerschte nu beweging, leven en vrolijkheid, elk plekje had zijn bewoner; elk schepsel had zijne bestemming, en elk gewrocht toonde, door zijne werking, de wijsheid des grooten Makers aan.’
‘Maar geen van deze levende wegens is in staat, om den Schepper uit zijne schepselen te kennen,’ enz.	‘Maar om den lof des Eeuwige te vermelden, om Zijne grootheid eenigermate, hoe zwaar dan ook, te verkondigen, daartoe was geen dezer gewrochten in staat.’

Bladz. 94.	A. Bladz. 83. B. Bladz. 55.

‘De vervulling van dit verlangen wordt haar niet ontzegd; maar moest haar de bron worden van verdriet en leed, waarvan zij nu nog geen denkbeeld had.	‘Nu wordt echter der vrouw verkondigd, dat zwangerschap en verlossing voortaan de bronnen van kommer en smart, waarvan zij tot nu toe nog niets


{==584==} {>>pagina-aanduiding<<}

De aanvang daarvan is eene moeijelijke, zorgelijke dragt, vele maanden lang, gepaard met onthouding, met gevaar, met ongesteldheden, met afmattende verdrietelijkheid, die ten laatste naar het bange barens-uur met verlangen doet uitzien. Deze ure komt, en met smarten, die slechts vrouwelijke moed gelaten kan afwachten, slechts vrouwelijk geduld kan doorstaan, wordt het kind ter wereld gebragt! Eene zware schatting voorzeker, op de helft van het menschdom gelegd!’	ontwaard had, zouden worden. Eene moeijelijke, zorg verwekkende dragt, meestal met ongesteldheden, en de daaruit voortvloeijende gevaren en onthoudingen gepaard, veroorzaken eene verdrietige gemoedsgesteldheid, die naar het angstverwekkend barensuur reikhalzend doet uitzien. Dit uur nadert; en met smarten, die slechts het moederlijk gevoel, slechts de streelende hoop van eene voortleving in haar eigen kroost, slechts het onuitputtelijke geduld eener vrouw kan trotseren, ziet haar telg het levenslicht. Gewis eene zware schatting op de, uit haren aard, zwakke gade gelegd.’

Bladz. 95.	A. Bladz. 84. B. Bladz. 56.

‘Kinderen, wie gij zijn moogt, indien gij de moeder, die u droeg, die u baarde, die onthouding, verdriet, ziekten en den dood voor u trotseerde; die dag- en nachtrust, en het beste van haar leven voor u ten beste gaf; indien gij uwe moeders niet met de hartelijkste teederheid bemint, zijt gij ontaarde schepsels!’	‘Jonge lezers en lezeressen! in welken stand gij ook geboren zijt, welke ook uwe toekomstige bestemming zijn moge; indien gij de moeder, die zoovele smarten voor u leed, die met zooveel teederheid aan u gehecht is; indien gij uwe moeder niet met geheel uw hart, geheel uwe ziel, en geheel uw vermogen bemint en vereert, dan overtreedt gij niet alleen een der heiligste geboden der Godheid,


{==585==} {>>pagina-aanduiding<<}

	maar gij zijt, ook naar de natuurwet, ontaarde schepsels!’

Meer zal niet noodig zijn, om den Heere mülder en ieder' onzer lezers te bewijzen, dat hij ‘bij zijne oorspronkelijke bewerking,’ meer gedaan heeft, dan ‘eenige wetenswaardige berigten, eenige gemoedelijke gezegden, die zoo dikwijls bij den onnavolgbaren van der palm voorkomen, over te nemen,’ welke daar waar hij het letterlijk doet (en wie zal dit wraken?) worden genoemd en aangehaald.
Maar waartoe dan dezen Bijbel voor de Israëlitische jeugd in dezen vorm geschreven? Mogelijk om eene enkele uitdrukking, die den Israëliet hinderen mogt in het werk van den Christelijken van der palm, ofschoon het onwaar is, dat deze ‘voor zijn kerkgenootschap schreef?’ In de uitlegging is hier en daar nog al verschil. Het denkbeeld van tijdperken in de schepping, waar het verhaal van dagen spreekt, wordt door den Heer mülder met weinig klem bestreden: ‘dat Hij, die aan het heelal het aanzijn gaf, dit even gemakkelijk in zes dagen kon verrigten, als in zes tijdvakken, elk van duizend, of meerdere jaren.’ Dit doet niets af, en de Heer mülder schijnt uit het oog te hebben verloren, dat, indien de maat van dag en nacht van de zon afhangt, het ongerijmd is, aan eigenlijke dagen te denken, eer op den vierden dit hemelligchaam op de aarde kon waargenomen worden. Zonderling is, wat mülder er bijvoegt: ‘Ja, Zijn eindeloos vermogen had dit alles ook in zes oogenblikken, of één enkel oogenblik, kunnen doen ontstaan, ware het niet, dat Hij den menschenzonen daarmede had willen leeren, bij belangrijke ondernemingen, den tijd doelmatig te verdeelen.’!!
In de verklaring van de slang in het verhaal van de Paradijsgeschiedenis neemt mülder aan, dat men daardoor den Engel des kwaads (Satan) te verstaan hebbe: hetgeen ons beter dunkt, dan de uitlegging van van der

{==586==} {>>pagina-aanduiding<<}
palm, die, hoe fraai ook voorgesteld, ons nooit heeft kunnen bevredigen. Voorts is in mülder's voorstelling doorgaans weinig vreemds; dat hij hier en daar van de bijvoegselen - bijna schreven wij grollen - van den Talmud en eenige Rabbijnen melding maakt, zij zoo; hij laat echter verstandiglijk veel weg, hetgeen door Joodsche geleerdheid is gebeuzeld, b.v. van de buitensporige ligchaamslengte van adam vóór den val, en dergelijke. Sommige overleveringen der Joden, zoo als die van kaïn's dood, worden vermeld, doch als overleveringen. Enkele toelichtingen van woorden des verhaals, door opgave eener andere beteekenis van de Hebreeuwsche woorden, verdienen opmerking, omdat ze van eenen kenner dier taal komen.
Dat de stijl verre beneden dien van van der palm is, mag den Heer mülder niet tot eene dadelijke beschuldiging worden aangerekend; dien te evenaren is eene hopelooze poging.
Wij zien, als gezegd, niet in, dat deze arbeid noodig ware, maar indien men dien voor Israëlitische scholen noodig oordeelde, heeft de Heer mülder een nuttig werk verrigt, en is, op den keper beschouwd, het uitschrijven van van der palm eerder eene verdienste, dan een gebrek. Te vreezen heeft mülder van de zijde des Uitgevers nu juist wel niet, want ook deze is dezelfde als die van het andere werk, en de twee uitgaven, ééne in groot 12mo netter en op beter papier, de andere in kl. 8vo op gemeen papier en de helft goedkooper, is een punt van overeenkomst te meer.


Anna Judson, de Dienstmaagd des Heeren in Birma. Eene Levensschets, gevolgd naar het Hoogduitsch van T.A.C. Hennecke. Uitgegeven ten voordeele van het Nederlandsch Zendelinggenootschap. Te Amsterdam, bij P.N. van Kampen. 1842. In kl. 8vo. 117bl. f : - 90.


{==587==} {>>pagina-aanduiding<<}

Het was eene voortreffelijke vrouw, waarvan de belangrijke levensgeschiedenis in deze bladen onder de oogen van ons Publiek wordt gebragt. Anna judson was het werktuig in de hand der Voorzienigheid, om de blijde boodschap des Evangelies het eerst in het Koningrijk Birma te brengen. Van hare vroege jeugd met hooge godsdienstige indrukken vervuld, gevoelde zij zich geroepen, om aan de zendelingszaak leven en krachten te wijden. Veel heeft zij gedaan, meer nog geleden voor het groote doel, waaraan zij zich geheel had overgegeven. Waarlijk, bij het lezen van zulke levensbeschrijvingen gevoelt men de waarheid van het Apostolisch woord: ‘het Evangelie is eene Goddelijke kracht tot zaligheid voor een iegelijk, die gelooft.’ - Er is hier eene diepte en rijkdom en kracht van Christelijk geloof en Christelijk leven ontwikkeld, als maar zelden wordt gevonden. De geest, die in dit boekje ademt, is even ver verwijderd van die kleingeestige bekrompenheid, die het Christelijk leven alleen in enkele bepaalde vormen huldigt, als van die koude verstands-Godsdienst, welke gelijk is aan eene wintersche zon, en slechts licht zonder warmte verspreidt. Gelijk Ref. hetzelve met wezentlijk genoegen las, aarzelt hij geen oogenblik, het aan allen aan te bevelen. De Eerw. Vertaler heeft een goed doel beoogd, en zich van zijne taak op loffelijke wijze gekweten. Moge de verspreiding van dit geschrift een middel wezen, om de zendelingszaak bij velen beter te leeren kennen, en hooger te doen waardeeren. Vooral kweeke het in menig hart dien geest van geloof en van liefde aan, die ons hier zoo weldadig tegenademt. - Ook de uitvoering van dit boekske verdient allen lof.








De ervaren Paardendoctor voor den Burger en Landman; of Handboek voor alle in- en uitwendige ziekten der Paarden. Ten dienste van Veeartsen, Smeden, Landbouwers, Paardenkoopers enz. Benevens onderrigting, om den ouderdom der Paarden naauwkeurig te kunnen

{==588==} {>>pagina-aanduiding<<}
bepalen. Door H. Müller. Uit het Hoogduitsch vertaald en met eenige aanmerkingen vermeerderd, door Th.G. Entrup Bavink, Apotheker. Te Groningen, bij J. Oomkens. In kl. 8vo. XXVIII en 442 bl. f 2-40.


De Paardenarts, of de kunst, om zijne Paarden zelf te genezen; naar Francis Clater; nagezien, vermeerderd en verbeterd door B.J.C. Rijnders, Veearts der Eerste Klasse aan 's Rijks Veeartsenijschool te Utrecht. Te Gorinchem, bij J. Noorduyn. In kl. 8vo. XII en 311 bl. f 2-10.


Verhandeling over den Kolder der Paarden, mede uit een geregtelijk veeartsenijkundig oogpunt beschouwd; naar het Hoogduitsch van F. Nüsken; omgewerkt en met vele bijvoegselen vermeerderd door F.C. Hekmeijer, Veearts der Eerste Klasse, Adjunct-Paardenarts, Chef der Veterinaire Dienst bij het Regement rijdende Artillerie. Met eene Voorrede van Dr. A. Numan, Directeur en Hoogleeraar aan 's Rijks Veeartsenijschool, enz. te Utrecht. Te Breda, bij Broese en Comp. In gr. 8vo. IV en 106 bl. f : - 90.

De Heer bavink, de Vertaler van het eerstgenoemde werk, geeft voor redenen van deze vertaling op, dat het zich onderscheidt door de naauwkeurigheid, waarmede de kenteekenen der ziekte zijn opgegeven, de eenvoudigheid van behandeling, de goedkoopheid der aanbevolene geneesmiddelen, de volledigheid van het geheel, en voornamelijk door den zeer populairen, hoogst duidelijken en bevattelijken toon, waarin de Schrijver zijn nuttig werk heeft opgesteld. Wij willen op deze loffelijke hoedanigheden niets afdingen, en willen zelfs den Schrijver toestemmen, dat er in Duitschland gebrek kan zijn aan populaire geschriften over de Veeartsenijkunde, welke aan al de vereischten voldoen, door den gebruiker van zulk een werk billijkerwijze te verlangen. Wij gelooven, dat de Heer

{==589==} {>>pagina-aanduiding<<}
müller er zich ook op toegelegd heeft, zoo veel mogelijk, te vermijden, waarin anderen in dergelijke geschriften misgetast hebben. Eene vijfde oplage, waarvan in eene tweede voorrede gesproken wordt, moge hem tot eenigen waarborg verstrekken, dat zijn boek andere werken van dien aard door orde, rijkdom, duidelijken en volmaakt bevattelijken stijl overtreft; dit alles is echter voor ons nog geen bewijs voor de noodzakelijkheid der overbrenging van dit boek op onzen bodem, zoo als het daar ligt. Wanneer wij Duitschland of de landen, welke daartoe kunnen gerekend worden, ons vertegenwoordigen, dan zullen over die geheele uitgestrektheid nog wel vele zoogenoemde Landveeartsen en Smeden gevonden worden, die geene wetenschappelijke vorming in de Veeartsenijkunde hebben genoten. Zij worden ook bij ons gevonden, en zullen ook nog zoo spoedig niet uitgestorven zijn. Maar hetgeen in sommige gedeelten van Duitschland nog lang eene behoefte zal blijven, kan niet altijd met gelijk regt op ons land toegepast worden.
Is er eene instelling, welke naar den tijd, dat zij bestaat, vele en goede vruchten heeft gedragen, het is de Veeartsenijschool onder het bestuur van den verdienstelijken Dr. en Prof. numan. Reeds schijnt er zulk een aantal behoorlijk opgeleide en wetenschappelijk gevormde Veeartsen aanwezig te zijn, dat eene verbodswet ook over de Militaire Veeartsen heeft kunnen uitgaan, om geen particulier vee meer te mogen behandelen. Indien er nu door in het vak der Schei- en Artsenijmengkunde volstrekt onbedrevene en ook in andere opzigten onbevoegde personen, inwendige geneesmiddelen, waarvan sommige voor een gedeelte bestaan uit vergiftige zelfstandigheden, tegen de longziekte en andere zichten onder het vee verkocht en toegediend worden, (Nederl. Staatscourant, No. 218, 20 Oct. 1841) zoo blijkt evenwel uit deze zelfde Advertentie van het Ministerie van Binnenlandsche Zaken, dat, terwijl het, over het algemeen, aan bevoegde en erkende Veeartsenijkundigen niet schijnt te ontbreken, er nog velen gevonden worden, die, onbevoegd, een uitgebreid

{==590==} {>>pagina-aanduiding<<}
nadeel berokkenen. Wat hiervan zijn moge, een boek, blijkens de voorrede geschreven voor leeken en voor Veeartsen, zelfs ook voor hen, welke geene wetenschappelijke vorming hebben genoten, treft geen doel. Het zal, ingerigt voor Veeartsen, steeds den leeken te veel geven, en, waar de leeken meer op het oog gehouden zijn, de behoeften der Veeartsen niet vervullen. Ware het voor Veeartsen alleen bestemd, dan zoude het zoowel ter zijde kunnen staan van het Handboek van den Hoogleeraar a. numan, als van elk ander boek van dien aard; nu zal het zijne plaats missen.
Wij houden het er voor, dat door soortgelijke geschriften de pogingen der Veeartsenijschool meer tegengewerkt dan bevorderd worden. De kwakzalverij wordt toch buitendien in ons land, zoo wel omtrent den redelijken mensch als omtrent het redelooze vee, nog genoeg in de hand gewerkt. Wilde men eigenlijk nut stichten, of liever landlieden, die verre af wonen van de plaatsen, waar Veeartsen gevestigd zijn, te gemoet komen, men zoude voor dezen eene zeer eenvoudige handleiding kunnen schrijven, om, in spoed vereischende gevallen, voor zoo verre de ziekte dan kenbaar is, eenvoudige en geen nadeel berokkenende hulpmiddelen te bezigen. Waar het om wezentlijke ziektekennis te doen is, zou daar niet desgelijks toepasselijk zijn hetgeen de Schrijver omtrent de meest gewone heelkundige operatiën zegt: ‘Ter verrigting van dezelve, zelfs van de minbeduidende, als het aderlaten, het leggen van den haarband of de etterdragt of van de fontenel, zijn technische kennis en anatomische bekwaamheid noodig.’ Zal deze minder noodig wezen b.v. bij de behandeling der longontsteking, wanneer zij in een longgezwel of in eene verharding der longen is overgegaan? bij de leverontsteking? (bl. 73) enz.
Na dit in het algemeen gezegd te hebben, zullen wij in geene bijzondere beoordeeling van het werk treden. Het komt ons voor, over het geheel, duidelijk, eenvoudig en beknopt geschreven te zijn, en het kan ook wel aanleiding geven tot de betrachting eener doelmatige spaarzaamheid;

{==591==} {>>pagina-aanduiding<<}
maar voor het overige bevat het of te veel of te weinig, - een gebrek van alle soortgelijke boeken, tot een tweeledig doel bestemd. Bij het voorschrijven van geneesmiddelen, zoowel voor menschen als dieren, (zelfs deze zijn aan Mode en Etiquette te dezen onderworpen) heerschen hier en daar nog te veel kwistigheid, overdaad en noodelooze omslag; ook in dit opzigt mag op meerdere bezuiniging aangedrongen worden. 45 aanmerkingen van den Vertaler vergezellen het oorspronkelijke werk van den Schrijver, en op bl. XXVI bepaalt de eerste de aandacht der lezers bij de voornaamste. Het verwonderde ons, onder deze eene opheldering van het instrument genaamd Trocar (Troisquart) te vinden; voor den Veearts is zij overtollig, voor den leek, volgens het aangehaalde gevoelen van den Schrijver zelven, (bl. IV) mede onnoodig.
Het werk zelf wordt door eene inleiding voorafgegaan, waarin vooral wordt gesproken van heelkundige kunstbewerkingen! Voorts wordt het in vier afdeelingen verdeeld, waarvan de eerste de inwendige ziekten der paarden behandelt; de uitwendige ziekten leest men in de tweede; de gebreken en ziekten van den hoef in de derde; de erkenning des ouderdoms in de vierde. Met een aanhangsel wordt het geheel besloten.

Indien herhaalde uitgaven van de waarde van een boek stellig getuigen, dan zouden deze ter gunste spreken van den Paardenarts van francis clater, welk werk in Engeland, blijkens den eersten Vertaler, eenentwintig malen herdrukt en ook in het Hoogduitsch is vertaald geworden. De Heer rijnders biedt ons daarvan den door hem bewerkten tweeden druk aan. Beiden zijn echter niet uit het Engelsch overgebragt, maar de eerste Nederduitsche uitgaaf bij s. de visser, te 's Gravenhage, 1826, is naar de Hoogduitsche vertaling van den Majoor von tenneker bewerkt, hetwelk ook op den titel vermeld wordt. De Nederduitsche Vertaler had ook eenige der aanmerkingen van dien Majoor, doch met bekorting, overgenomen.
De Heer b.j.c. rijnders, die de tweede uitgaaf be-
{==592==} {>>pagina-aanduiding<<}
zorgd heeft, noemt haar nagezien, vermeerderd en verbeterd. Desniettegenstaande is de tweede uitgaaf minder lijvig door den meer zamengedrongen druk, hetwelk aanprijzing verdient. De Heer rijnders zegt daarenboven in de voorrede tot den tweeden druk, dat hij dit boek overeenkomstig de vorderingen in de veeartsenijkundige wetenschap veranderd en omgewerkt heeft.
Ook deze Paardenarts schijnt met de bedoeling geschreven, om tevens den landman en paardenliefhebber in de gelegenheid te stellen, zijne paarden, in geval van ziekten, gepaste hulp te kunnen toebrengen. Of evenwel deze Paardenarts ook in deze behoefte zal kunnen voorzien, wordt door ons in twijfel getrokken, en wel om de meer wetenschappelijke strekking. Deze laatste eigenschap zal echter des te voordeeliger op hen werken, voor welke dergelijke boeken eigenlijk alleen geschikt zijn, namelijk voor Veeartsen; want dat er nog steeds veel geknoeid wordt, blijkt maar al te zeer. Het verbod aan de Militaire Paardenartsen, om niet te mogen practiseren, zal ook, vreezen wij, der kwakzalverije nieuw voedsel geven. De geest, die zulke dwangmiddelen uitlokt, pleit niet zeer voor den stand der wetenschap, noch voor de gezindheid der kunstoefenaren.
Daar de Heer rijnders de vertaling verbeterd heeft, zoo als onder anderen ook uit Hoofdst. XVII kan blijken, zoo ware het wenschelijk geweest, dat hij de nog overgeblevene aanmerkingen van den Hoogduitschen Vertaler in den tekst, zoo als men dit noemt, over het geheel hadde opgenomen. Het is toch geene vertaling naar het oorspronkelijke. Het ontbreekt verder ook niet aan aanteekeningen van genoemden Heer, die doorgaans zeer gepast zijn. Hoe moeijelijk het is, dergelijke boeken ook voor hen dienstig te maken, die geene Veeartsen zijn, blijkt uit het vermelde XVIIde Hoofdstuk, alwaar over de onware of passive longontsteking, ook astenische (asthenische) genaamd, gesproken wordt. Het denkbeeld eener onware ontsteking is op zichzelf reeds zoo moeijelijk.
Het werk is in XXXII Hoofdstukken verdeeld, en be-
{==593==} {>>pagina-aanduiding<<}
handelt de daarin vermelde onderwerpen op eene bevattelijke wijze voor hen, die door onderwijs vatbaarder zijn geworden.
Uit deze en soortgelijke proeven blijkt van de ook hier aanwakkerende zucht, om voor de Veeartsenijkunde wetenschappelijk werkzaam te zijn, hetwelk de Heer rijnders door deze herziening eener vroegere vertaling, met eigene bijvoegsels, toont.

Denzelfden weg betreedt desgelijks de Heer hekmeijer, bij wiens pogingen, om nuttig te zijn, wij mede nog eenige oogenblikken moeten blijven stilstaan.
Het door dezen vertaalde werk onderscheidt zich, behalve de meer wetenschappelijke strekking, ook nog door een' zeer netten en sierlijken druk.
De aanprijzende Voorrede van den Hoogleeraar numan doet den Heer hekmeijer kennen als een' zijner vroegere ijverigste en bekwaamste leerlingen, die ook na het verlaten der school, waar hij werd opgeleid, steeds in de wetenschappelijke beoefening der Veeartsenijkunde vlijtig voortgaat. De bijzonderheden, welke de Heer numan omtrent de bewerking dezer Verhandeling van nüsken aanhaalt, strekken mede daarvan ten bewijze. Door zulk eene wijze van bewerking heeft de Heer hekmeijer zich niet enkel tot vertalen bepaald. Het doet ons leed, dat iemand, die uit zijne praktijk zulke belangrijke resultaten trok, als onder anderen, dat de kolder onder de kavalleriepaarden menigvuldiger voorkomt dan onder de burgerpaarden, in zijne nuttige nasporingen voortaan belemmeringen ondervinden zal, dewijl ook den Militairen Veeartsen de zoogenoemde burgerpraktijk heeft moeten verboden worden. De belangen van de burgerlijke Veeartsen zullen er door begunstigd, die der kunst er niet door bevorderd worden. Wij hopen echter, dat de Heer hekmeijer, in afwachting van gunstiger beschikkingen, op den ingeslagen weg zal voortgaan.
Deze Verhandeling heeft ook aanspraak op onderscheiding, dewijl zij een tot dusverre ongewoon onderwerp be-
{==594==} {>>pagina-aanduiding<<}
handelt, de gesteldheid van het paard uit een geregtelijk geneeskundig oogpunt. Uit welk oogpunt echter beschouwd, is de kolder bij het paard eene zeer belangrijke ziekte, die, veelvuldig voorkomende, echter uit een wetenschappelijk oogpunt nog niet behoorlijk gewaardeerd wordt.
Na eene doelmatige inleiding, begint de Verhandeling met algemeene aanmerkingen over den kolder; waardoor onder anderen ook de erfelijkheid dezer ziekte bewezen wordt; eene zeer belangrijke opmerking. In de tweede afdeeling wordt de kolder in het bijzonder beschouwd, de verschijnselen aan den stillen kolder eigen; de voorboden, met beschouwing der wijzigingen van den kolder, ook in meerderen of minderen graad. Hierna wordt de razende kolder behandeld, en deszelfs ontleedkundig onderzoek; vervolgens worden de oorzaken onderzocht, en dit onderzoek tot de naaste oorzaak uitgestrekt. Ondanks de kunde, hier aan den dag gelegd, gaat het hier als overal bij het nasporen der naaste oorzaak. In het gemis dier ontaardingen, welke bij den krankzinnigen mensch gevonden worden, (bl. 55) zien wij, bij overeenstemming in den grondvorm, echter ook eene in de bewerktuiging uitgedrukte wijziging, waardoor de redelijke mensch meer is dan een tot meerdere volmaaktheid langzaam opgeklommen diermensch. Met het beloop, de onderkenning, de voorzegging en uitgangen en geneeswijze houdt de Vertaler ons verder bezig. Hierbij worden nog eenige gronden behandeld, waarom deze ziekte somtijds onvatbaar is voor eenen tijd van waarborg in geval van koop en verkoop. - Het getal aanteekeningen van den Heer hekmeijer is niet gering. De meeste dragen blijken van meer dan gewone kunde, van een voortgezet streven naar meerdere kennis, van eenen welbesteden tijd. De moeite en zorgen, door Prof. numan aan zijn Instituut besteed, worden door meerdere kweekelingen van dezen aard beloond! Zij zullen strekken tot nut in de maatschappij, tot eer der wetenschap, en tot eene aangename herinnering voor hunne Leeraars.







{==595==} {>>pagina-aanduiding<<}

Bedenkingen op de door den Graaf Van Rechteren, Lid van de Tweede Kamer der Staten-Generaal, gegeven Beschouwingen over eene vereenvoudigde Huishouding van Staat, benevens eene bijdrage tot eene vereenvoudigde inrigting der Plaatselijke Besturen te platten lande, door A. Vogelsang, Burgemeester der Gemeente Heinenoord. Te Dordrecht, bij Blussé en van Braam. 1843. In gr. 8vo. 92 bl. f : - 90.

De Heer vogelsang, als Schrijver over onderwerpen van Staathuishoudkunde reeds eenigermate en niet ongunstig bekend, meende over de vrij algemeen bekende Beschouwingen eener vereenvoudigde Huishouding van Staat, door den Graaf van rechteren medegedeeld, zijne gedachten te moeten uiten. Op vele punten vereenigt hij zich met diens inzigten, in andere verschilt hij er van.
Bij beide Schrijvers staat op den voorgrond, dat vooraf de Grondwet nogmaals zou moeten worden herzien, als kunnende men anders moegelijk tot zoo veel bezuinigingen geraken, als zij wenschen. Daar echter, ook in geval van zulk eene herziening, de meestmogelijke, ja meer dan mogelijke bezuiniging, door den Graaf van rechteren voorgeslagen, met al zijne intrekkingen van werven, akademiën, enz., slechts vijf millioen in de uitgaven vermindert, zouden wij eene belasting op de inkomsten, gepaard met zoo veel mogelijke bezuiniging in de uitgaven van het Rijk, ook dan voor onmisbaar houden. Doch wij hebben thans slechts te onderzoeken, wat de Heer vogelsang zou willen daarstellen, indien eenmaal de Grondwet op nieuw wierd herzien.
In de eerste plaats, bl. 8, wenscht hij vermindering van het aantal Gewesten, maar niet zoodanige vermindering van het aantal Geregtshoven, dat er, gelijk de Graaf van rechteren wil, slechts twee of drie overbleven. Naar ons inzien, zou men en de Provinciën, en de Hoven, bij gelijksoortige zamenstelling, op vijf kunnen brengen, met vermindering tevens van het aantal regtbanken en kantongeregten. Dat daardoor het aantal Gouverneurs en provinciale Ambtenaren ook zou verminderen, volgt van zelf.
Gaarne vereenigen wij ons met den Heer vogelsang nopens het lidmaatschap der Provinciale Staten, als kunnende kosteloos zijn, en nopens de noodzakelijkheid der Gedepu-
{==596==} {>>pagina-aanduiding<<}
teerde Staten (bl. 12), alsmede omtrent het wenschelijke eener afschaffing van de Eerste Kamer der Staten-Generaal (bl. 13). Doch daartegen kan Referent het heil niet inzien eener verdubbeling van het aantal leden der Tweede Kamer, vooral niet, in geval van meer regtstreeksche verkiezingen; 56 bekwame mannen, uit verschillende vakken, zouden zeer goed de belangen des volks kunnen behartigen. En dan zou de Heer vogelsang, in weêrwil van die verdubbeling, toch nog elk lid der Tweede Kamer f 2500 willen laten trekken! Zou f 300 tot f 600 's jaars, naar gelang van afstand der woonplaats, niet genoeg zijn tot tegemoetkoming in reis- en verblijfkosten voor hem, wien zulk een eerepost wordt opgedragen, en die toch altijd, zal hij een regt onafhankelijk vertegenwoordiger wezen, behoort gekozen te zijn uit den eenigzins ruim bemiddelden stand, hetwelk des te noodzakelijker is, indien de Eerste Kamer niet meer bestaat?
Voorts wil de Heer vogelsang wel een homogeen, maar geenszins een collectief verantwoordelijk Ministerie. Te regt. Is elk Minister voor zijne eigene daden verantwoordelijk, dan kon hij zich dáármede nooit verontschuldigen, dat zijne ambtgenooten, voor welke hij niet aansprakelijk is, hem tegenwerken: want het staat aan hem zijnen post neder te leggen, wanneer hij belemmerd wordt. Doet hij dat niet, dan komt op hemzelven de verantwoording, want hij dient vrijwillig met ambtgenooten, die een ander stelsel volgen. In de uitwerking zal het wel weinig verschillen, of men een collectief verantwoordelijk, dan wel een homogeen, maar individueel verantwoordelijk Ministerie hebbe.
Den Staatsraad wil de Schrijver bijbehouden. Doch als er een Ministerie van Justitie is, schijnt ons zulks overtollig. Wierd het Regtswezen met de Binnenlandsche zaken vereenigd, gelijk dit met de Ministeriën van Eeredienst behoort te geschieden, dan zou de Staatsraad onmisbaar zijn; nu zou men die Staatsraadstractementen wel kunnen uitwinnen. De Raad der Ministers kan immers dienen van advies, en overal kunnen de Ministers zich inlichting verschaffen. Dezen handelen voorts ieder op eigene verantwoordelijkheid, en in de wetgeving bestaat de medewerking der Staten-Generaal.
Met hetgeen de Schrijver zegt over de Regterlijke Magt hebben wij allezins vrede, en verwijzen naar het hiervoren, bij de beschouwing van het aantal Provinciën daarop reeds aangemerkte. Zoo ook wenschen wij de afschaffing der Mi-
{==597==} {>>pagina-aanduiding<<}
nisteriën van Eeredienst; maar de opdragt der verzorging van de kerkelijke aangelegenheden aan de Gouverneurs, door den Heer vogelsang begeerd, zou welligt weinig éénheid van stelsel veroorzaken. Wij zouden eenvoudig de werkzaamheden van de Ministers der Eerediensten aan dien van Binnenlandsche Zaken opdragen. Omtrent het openbaar onderwijs zou het ons wat sterk schijnen twee akademiën af te schaffen; maar ééne te Leyden, en ééne te Groningen, zou een' zekeren wedijver tusschen de Hoogescholen in stand houden en het gemak der ingezetenen bevorderen. Op land- en zeemagt hopen wij niet te veel bezuinigingen meer te zien ingevoerd, dan alleen op sommige hooge tractementen, op aantal van Generaals en op menigte van Ambtenaren bij de Marine. Te veel soldaten en matrozen afdanken is de magt van den Staat verzwakken, bedelaars en dieven maken. Officieren afdanken of der officieren tractement beneden den rang van majoor besnoeijen, is ondankbaar jegens de verdedigers des vaderlands, en noodzaakt hen gebrek te lijden of zich in schulden te steken. Met hetgeen de Heer vogelsang overigens daarover zegt, stemmen wij hoofdzakelijk in. Insgelijks met de opmerking, bl. 27 (over de werking der Ministeriën en Provinciale Besturen): ‘Ik zou gelooven, dat men kundiger Ambtenaren zou vormen, als men de jongelieden, na één of twee jaren opleiding in de bureaux, in werkdadiger betrekking plaatste, om ze later terug te roepen, en (hun) hooger betrekking te geven, in het vak, dat zij behandeld hebben.’
Maar wij kunnen den Schrijver niet overal op den voet volgen. Teregt zegt hij, bl. 51: ‘Men sta mij toe aan te merken, dat een aftrek van 10 pCt. voor elk Departement’ (gelijk de Heer van rechteren doet) ‘mij is toegeschenen al te ongemotiveerd te zijn en al te globaal. Bij zoodanigen aftrek mag men vragen: waarom tien en geen vijftien? waarom tien en geen vijf?
Meer breedvoerig handelt de Schrijver, bl. 78-92, over de inrigtingen onzer plaatselijke besturen te platten lande. ‘Wil men het doel van bezuiniging en vereenvoudiging bereiken, wil men beter administrative huishouding op doeltreffender wijze inrigten, dan behoort men,’ zegt de hier allezins bevoegde beoordeelaar, ‘de gemeenten in grooter afdeelingen te splitsen, - dan moeten deze op minstens 4000 zielen worden ingedeeld. Wanneer men gemeenten

{==598==} {>>pagina-aanduiding<<}
vormt, zamengesteld uit 4000, ja uit 6, zelfs 7000 zielen, al naar de ligging dit toelaat, dan kan men in dezelve eenen Burgemeester, tevens Secretaris, aanstellen, die zich bij uitsluiting aan haar laat gelegen liggen. Dan kunnen strikt [worden] toegepast de bepalingen, in onderscheidene wetten voorkomende, die de incompatibiliteit proclaméren, maar van welke men dikwerf, à tort et à travers, de dispensatie inroept, waarvan het erlangen somtijds alleen is toe te schrijven aan de ongenoegzaamheid van het middel van bestaan, dat eene burgemeesterlijke betrekking thans oplevert. Men zal dan altijd menschen kunnen vinden, die op de hoogte der zaken zijn, die, redelijk beloond, zich met die enkele betrekking zullen tevreden stellen. De jaarwedde wordt dan één, en daardoor, bij beter bestaan, minder dan nu voor ieder afzonderlijk. De bureaukosten smelten tot één, zoo men die niet, liever nog, onder de wedde begrijpen wil, en zullen weinig meer beloopen, dan nu voor ééne enkele gemeente noodig is. Berekend naar de mij hier en daar bekende localiteiten, zal men, bij beter belooning van de Hoofden der Besturen, duizenden winnen. Wanneer, b.v., 16 gemeenten tot 4 worden teruggebragt, dan heeft het Provinciaal Gouvernement maar met vier, in plaats van met 16 menschen, te werken en briefwisseling te houden. Er zijn minder Ambtenaren noodig. Men behoeft minder materieel. De huishouding, loopende over minder schijven, zal, eenvoudiger ingerigt, beter werken en voordeeliger resultaten opleveren.’ ‘“Maar de afwezigheid van het Hoofd des Bestuurs in eene gemeente is minder verkieselijk.”’ ‘De redenering faalt: want men vergeet, dat de zamengevoegde gemeenten één zijn geworden en het Hoofd des Bestuurs dierhalve in dezelve aanwezig is. Men meene
niet mij overwonnen te hebben door de tegenwerping, gelegen in de vraag, op hoedanige wijze men in zoo uitgestrekte Gemeente zijne aangiften van geborenen enz. doen zal. De Burgemeester, nu geheel aan de gemeente toegewijd, kan op vastgestelde uren en dagen in enkele afdeelingen zijner gemeente zich doen vinden. Overigens is in 1844 de termijn van aftreding. De Regering heeft dierhalve de handen vrij en is [bij het intrekken van alle dispensatiën] onbelemmerd in hare keuze [uit het overblijvend getal of uit geheel andere personen.] Of ‘men late de Gemeenten op zich zelve. Men benoeme in elk derzelve eenen

{==599==} {>>pagina-aanduiding<<}
Burgemeester, maar die er woont. Men verklare de betrekking louter honorabel en niet tevens profitabel. Men noeme alleen, over eenige onderscheidene bij den anderen gelegene gemeenten, één' Secretaris, tevens Plaatselijk Ontvanger, dien men goed salariëert en die met uitsluiting van alle andere betrekkingen van deze zijn bestaan moet ontleenen. Men zal ook langs dien weg bezuinigingen en eenheid van Bestuur erlangen,’ enz. - Ook hier toetse men en oordeele!


De tachtigjarige Oorlog der Nederlanders tegen de Spaansche overheersching, naar de beste hulpbronnen bewerkt door Otto von Corvin Wiersbitzky, uit het Hoogduitsch. 1sten Deels 2de, 3de en 4de Stuk. Te Amsterdam, bij M.H. Binger. 1843. In gr. 8vo. 450 bl. f 5-60.

In onze aankondiging van het eerste stuk dezes werks (Vaderl. Letteroef. 1843, No. IV, bl. 174) hebben wij zoo wel den Schrijver als Vertaler onze aanmerkingen, bij onze goedkeuring, medegedeeld. Wij hadden daar ter plaatse echter nog moeten melden, dat de Vertaler zich vergist, wanneer hij in de voorrede zegt, dat van van der vynckt's werk over de Nederlandsche beroerten in 1765 slechts zes exemplaren in het Fransch gedrukt werden: het zijn er maar vijf, zoo als de Heer de wind (Aanhangsel op zijne Bibliotheek van Nederl. Geschiedschrijvers, bl. XX) aanmerkt. Het bestaan van een drukproeven-exemplaar, zegt de Vertaler van de Nederduitsche uitgave van van der vynckt's werk, D. I, bl. XIII, in de noot, kan aanleiding hebben gegeven tot de vergissing, dat er zes exemplaren zouden bestaan.
Niets is er in het vervolg van dit werk, waardoor wij iets van onze gegeven goedkeuring zouden behoeven terug te nemen: hetzelve voorziet, naar ons inzien, in eene belangrijke behoefte, niettegenstaande de vele in- en uitlandsche schrijvers, die wij over dit gedeelte onzer geschiedenis bezitten. Wij twijfelen dus niet, of eene korte opgave der hoofdpunten, in deze stukken voorkomende, zal onzen Lezers welkom zijn.
Het 3de stuk begint met het Vde Hoofdstuk des 1sten Boeks en handelt over de beroeringen wegens de Godsdienst in Frankrijk en Savoije, tusschen de Katholijke en Her-
{==600==} {>>pagina-aanduiding<<}
vormde partij; over het houden der groote kerkvergadering te Trente; terwijl het laatste gedeelte, zoowel als het eerste van het volgende Boek, uitweidt over den voortgang der Hervorming in ons vaderland. Het VIde Hoofdstuk geeft ons de gesteldheid op der regering na het vertrek van granvelle en het minder streng handhaven der plakkaten; terwijl de Prins van oranje en de Graaf van egmond hunne zittingen in den Raad van Staten terugnemen. Oranje verkreeg thans zoodanigen invloed op de Landvoogdes, dat hij haar geheel beheerschte en eindelijk hij haar bewerkte, dat egmond als gezant naar Spanje werd gezonden, ten einde den Koning den toestand des lands en dien der Godsdienst voor te stellen; en, ware het mogelijk, de afschaffing der plakkaten te bewerken. Wel verre echter dat dit gezantschap eenen gewenschten uitslag had, werd egmond, zoo als hij te laat bemerkte, door de listen van Spanje om den tuin geleid; want bij de brieven van philips, welke hij medebragt, werd op de uitvoering der besluiten van de Trentsche kerkvergadering ten sterkste aangedrongen, en overal moesten de ketters met strengheid worden gestraft.
Hier treffen wij evenwel iets aan, waarin wij op goeden grond van den Schrijver verschillen; de zaak is deze: na de terugkomst van egmond uit Spanje werden de brieven, hem door den Koning medegegeven, in den Raad van Staten geopend, en vond men, zoo als wij reeds zeiden, dat het 's Konings onveranderlijke wil was, de plakkaten onverwijld en ten strengste uit te voeren. Velen der leden nu, welke de oppositie waren toegedaan, drongen allernadrukkelijkst op de uitvoering van het bevel aan, om daardoor, des te spoediger, eenen opstand te verwekken; doch hoe verwonderde men zich, toen de Spaanschgezinde viglius opstond, de uitvoering van hetzelve afried en de gevolgen daarvan voor zijne rekening nam. De Schrijver nu zegt, dat onder die Edelen ook willem van Oranje was, en verklaart zijn hier gehouden gedrag ook daaruit, om zoo spoedig mogelijk den opstand te bewerken, dit alles op gezag van den geschiedschrijver hooft, die zelfs meent, en wiersbitzky na hem, dat de woorden in den Raad gesproken: ‘Nu zullen wij haast een groot treurspel zien’ van den Prins van Oranje zouden zijn. Wanneer wij nu over een en ander de beaufort, Leven van willem I, D. I, bl. 412, naslaan, dan vinden wij dat deze van gevoelen is, dat de Prins niet op

{==601==} {>>pagina-aanduiding<<}
dat oogenblik in den Raad aanwezig was, en hij bewijst dit door eenen brief van willem I, geschreven den 24 Januarij 1566 aan de Gouvernante, waarbij hij zegt, dat ‘hoewel hem geen advys en was gevraegt in een saek van soo groot gewigt en gevolg,’ hij echter genoodzaakt was haar kennis te geven, dat de bevelen van den Koning niet uitgevoerd konden worden zonder gevaar van het land. De achtingwaardige Amsterdamsche Kerkleeraar Ds. broes, in zijn uitmuntend werkje: willem de eerste in betrekking tot de scheuring der zeventien vereenigde Nederlandsche gewesten in de XVIde Eeuw, bl. 49 in de noot, is mede van dit gevoelen, dat de Prins niet bij de besoigne tegenwoordig was, doch voegt er bij: ‘Welligt echter was hij afwezig tegenwoordig geweest en had hij gesproken in den persoon van een' zijner vrienden, gelijk zulks met zijne wijze van doen wel overeenstemt.’ - Het einde van het VIde Hoofdstuk bevat een verhaal van de algemeene gisting in de Nederlanden, na het afkondigen van bovengenoemd besluit, waarop het verbond der Edelen volgde, van hetwelk wij de omstandigheden in het VIIde Hoofdstuk opgeteekend vinden. Bij de beschrijving der Geuzenpenningen moeten wij opmerken, dat die, welke in van loon's Iste D., bl. 86, voorkomen, en die welke Rec. in originali heeft gezien, niet het omschrift: Fidelles au Roy, jusques à la besace; maar de woorden: En tout fidelles au Roy, jusques à porter la besace, hebben; het doet wel niet tot de zaak, doch naauwkeurigheid noopte ons deze verbetering te maken; tevens melden wij, dat de penningen, door den Hertog van aerschot, ter onderscheiding van die der Geuzen, ingesteld en met het beeld der Heilige Maagd maria van halle voorzien, insgelijks
bij van loon, Iste D., bl. 88, beschreven en afgebeeld staan.
In het VIIIste Hoofdstuk zijn de gevolgen van het verbond der Edelen geschetst. Eerstelijk kwam het edikt tot stand, dat onder den naam van Moderatie, door het volk moorderatie genoemd, bekend is; vervolgens werd een nieuw gezantschap naar Spanje gezonden, om philip's toestemming tot dat edikt te verkrijgen. Intusschen namen de opentlijke predikatiën der Hervormden hand over hand toe; tevens hadden de verbondene Edelen eene nieuwe zamenkomst te St. Truijen; en terwijl men, over het antwoord des Konings op het gezantschap, te Brussel beraadslaagde, brak de beelden-
{==602==} {>>pagina-aanduiding<<}
storm in Nederland uit, van welken wij in het IXde Hoofdstuk de geschiedkundige bijzonderheden aantreffen.
Het Xde Hoofdstuk handelt over de verdere gevolgen van den beeldenstorm, als de handelingen over denzelven in Spanje. Beraadslagingen omtrent 's Konings komst naar Nederland. Bijeenkomst van eenige Edelen te Dendermonde en derzelver besluiten. De Graaf van hoorn legt andermaal zijne betrekking neder. Nieuw smeekschrift der Hervormden. Verdere beraadslagingen omtrent 's Konings overkomst; doch dit laatste was alles begoocheling: nimmer zou philips eene reis naar de Nederlanden hebben ondernomen; het doel van het bedrog was geen ander dan tijd te winnen, hetwelk hem ten volle gelukte.
In het XIde Hoofdstuk zien wij het verval van het verbond der Geuzen, en treffen wij de gebeurtenissen aan, die tot en met de inneming van Valenciennes door den Heer van noircarmes voorvielen; terwijl wij in het XIIde den Prins van Oranje het land zien verlaten; waarop de algemeene verslagenheid en onderwerping volgt; de Hervormden vlugtten; doch welke rust er eenigermate mogt heerschen: de rust, het heil der Nederlanders, was 's Konings doel niet, maar wel hunne slaafsche onderwerping.
Met de zending van alva begint de Schrijver een tweede Boek en wijdt het Iste Hoofdstuk geheel aan staatkundige beschouwingen, eensdeels over 's Konings inzigten met de Nederlanden, anderdeels over de zending van den Hertog van alva naar dezelve. In alles zien wij den Schrijver hier met eenen diepen blik in de verborgene bedoelingen van Spanjes staatkunde indringen en veel ophelderen; en de plannen van philips met het land blijven den Lezers niet onbekend. De Hertog van alva kwam, en met zijne komst ging de laatste hoop op philips regtvaardigheid verloren. Hij was door zijne wreedheid de geesel der Nederlanden; maar ook de oorzaak dat de bloeijende Nederlanden voor Spanje's heerschappij verloren gingen. Eene zeer juiste karakterschets van alva besluit dit Hoofdstuk. Sommige zijn, bij te groote uitvoerigheid, hier en daar wel wat minder naauwkeurig geteekend.
Wij willen, ten einde onze aankondiging niet noodeloos te rekken, niet verder met eene breedere inhoudsopgave voortgaan. Weinige Nederlanders zullen er gevonden worden, die met den gang der volgende gebeurtenissen niet

{==603==} {>>pagina-aanduiding<<}
eenigermate bekend zijn. Wie is er toch onbekend met het ongelukkig einde der Graven van egmond en hoorne? Wie gruwt niet van den door alva ingestelden Raad van beroerten? Wie roemt niet de opofferingen des Prinsen van Oranje; zijne krijgstogten tegen alva, zijnen beroemden overtogt over de Maas, dat proefstuk van beleid en stoutheid, ongelooflijk zelfs voor alva! Wie weet niet de merkwaardige gevolgen van de inneming van den Briel en andere bijzonderheden, die na den gedenkwaardigen 1 April 1572 voorvielen? Neen! wij zouden onze lezers oneer aandoen, wanneer wij hun wilden opgeven, wat in een werk over den tachtigjarigen strijd tegen Spanje vermeld wordt; en over het werk zelf behoeven wij, indachtig aan het gezegde: goe waer prijst sig selfs en doet sig wel vercopen, niets meer op te geven.
Wij eindigen dus hiermede onze aankondiging en verschuiven verder berigt van dit werk tot het compleet zijn zal. Vertaler en Uitgever worden door een ruim debiet aangespoord om de taak waardiglijk te voleindigen. Ook de lezing dezes werks moge de liefde voor den grond der Vaderen in veler harten opwekken of levendig houden, ten einde het Nederlandsche volkskarakter niet verloren ga, maar in Christelijken zin veredeld en vernieuwd worde; en die godsdienstige vrijheid, wars van ingenomenheid met menschenwerk, worde gehandhaafd, die ‘in 't algemeen niet toelaat dat men op iemands geloof of conscientie zou inquireren, of dat iemand ter zake van dien eenige moeijenis, injurie, of letsel aangedaan werde.’





De Evangelische Broedergemeente der Hernhutters in oorsprong, aard en werking beschouwd. Door J. Witkop, Predikant te Metzlawier. Te Groningen, bij J.B. Wolters. In gr. 8vo. 189 bl. f 1-80.

Het Kerkgenootschap der Hernhutters is in vele opzigten de aandacht der beoefenaars van de Christelijke Kerkgeschiedenis waardig. Eerst omstreeks het laatst der voorgaande eeuw begon men, zelfs in ons vaderland, na vele vroegere miskenningen en vooroordeelen, een meer gematigd en eenigermate onpartijdig oordeel over de Evangelische Broedergemeente te vellen. Het verwondert ons, dat de Schrijver van het thans aangekondigd werkje geene opgave doet van hetgeen vroeger over het door hem behandelde onderwerp in

{==604==} {>>pagina-aanduiding<<}
ons vaderland in het licht gekomen is, en zich eenvoudig vergenoegt met de bewering, dat men over het geheel bij ons letterlijk niets vindt, waaruit eene eenigzins voldoende kennis der Broedergemeente kan worden geput. Wij herinneren ons, als werken hiertoe betrekking hebbende: Kort en beknopt bericht van den tegenwoordigen staat der Euangelische Broederkerk, Zeist bij d. weber, 1777. Idea Fidei, of kort begrip der Christelijke Leer in de Euangelische Broedergemeente, Utrecht 1782, en Ratio Disciplinae, of Grondschets van de Inrichtingen der Euangelische Broedergemeente, met eene Voorrede van h.j. krom, Hoogleeraar en Predikant te Middelburg, Dordrecht bij a. blussé en zoon; het Leven van nicolaas lodewijk, Graaf en Heer van Zinzendorff, door e. baron van rantzau, Dordrecht bij a. blussé en zoon; spangenberg, Arbeid der Euangelische Broederen onder de Heidenen, Dordrecht bij a. blussé en zoon. In het jaar 1781 gaf een zeker Roomsch Geestelijke, aeg. sexstetter, te Praag, een geschrift uit, waarin alle vroegere beschuldigingen tegen de Hernhutters weder herhaald werden. Dit gaf aanleiding aan a.g. spangenberg, om uit te geven: Anmerkungen zu Herrn Prior sexstetters Schrift gegen die Euangelische Brüder und insonderheit die Brüder von Hernhut, van welk geschrift een uittreksel in onze taal werd uitgegeven onder den titel: Eenige berichten nopens de Euangelische
Broederkerk of de zoogenaamde Hernhutters, getrokken uit een klein geschrift van a.g. spangenberg, Dordrecht bij a. blussé en zoon, 1796. Sedert is er, zoo veel wij weten, over dit Kerkgenootschap niet veel in het licht verschenen.
Door den Schrijver van het thans door ons aangekondigde werk is ten grond gelegd voor eene meer volledige beschouwing der genoemde gemeente: een Hoogduitsch werk van Prof. c.f. schulze; terwijl tevens van de Christliche Kirchengeschichte von j.m. schröck en j.g. müller, Bekenntnisse merkwürdiger Männer von sich selbst, art. zinzendorff, gebruik is gemaakt. Ofschoon de Schrijver zoo zeer geene nieuwe, vroeger niet bekende bijzonderheden aangaande de Evangelische Broedergemeente levert, is evenwel de inhoud van dit werk de slotsom van zijne ijverige beoefening van dit gedeelte der Kerkgeschiedenis. De lezer ontvangt hier in eene geleidelijke orde hetgeen hij anders niet dan verspreid in verschillende geschriften met moeite

{==605==} {>>pagina-aanduiding<<}
moet verzamelen. Om deze reden bevelen wij dit geschrift aan allen, die de Evangelische Broedergemeente eenigermate naauwkeurig willen leeren kennen, en houden het er voor, dat de Eerw. Schrijver aanspraak heeft op eene gunstige ontvangst van zijnen letterarbeid.


Merkwaardigheden uit het Leven van Alexander, Keizer van Rusland; door H.L. Empaytaz, Bedienaar van het Heilig Evangelie. Uit het Fransch naar de tweede uitgave. Te Heerenveen, bij F. Hessel. 1842. In kl. 8vo. 56 bl. f : - 60.

Keizer alexander van Rusland is zonder twijfel een opmerkelijk verschijnsel in de geschiedenis der Vorsten. De billijkheid vordert te erkennen, dat hij met eene bewonderenswaardige wijsheid en gematigdheid gebruik heeft gemaakt van eene onbeperkte heerschappij, die de meeste Vorsten zouden misbruikt hebben.
Gedurende het eerste tijdperk van alexander's leven beroemden de ongeloovigen er zich opentlijk op, dat hij tot hen behoorde. Het doel van den Schrijver van dit werkje is: de aanleiding en de middelen te leeren kennen, door welke deze Vorst tot een meer ernstig onderzoek van de Godsdienst kwam; ten gevolge waarvan hij in de laatste jaren van zijne regering, zoowel in zijn bijzonder leven, als in zijne staatkundige handelingen, toonde van het geloof en eene hartelijke belangstelling in het Evangelie doordrongen te zijn geweest. Wat nu de wijze betreft, op welke de Schrijver zijn onderwerp behandeld heeft, houden wij het er voor, dat de Heer empaytaz, als aanhanger en voorheen reisgenoot der bekende Mevrouw von krudener op hare bekeeringstogten, veel te hoog opgeeft over den invloed, dien deze vrouw op den Keizer heeft uitgeoefend. Het is toch bekend, dat de beroemde frederik cesar la harpe, des Keizers opvoeder, ofschoon vroeger tot den aanhang der Fransche zoogenaamde Wijsgeeren behoord hebbende, juist in dat tijdperk, waarin hij in betrekking stond tot den jeugdigen alexander, uit overtuiging een Christen was. Ten onregte beweert dus de Schrijver, dat deze Vorst de grondstellingen der ongeloovigen als met de moedermelk had ingezogen. Ook zal niemand, die den christelijk-godvruchtigen

{==606==} {>>pagina-aanduiding<<}
Hofraad jung stilling in persoon of uit zijne uitgegevene schriften gekend heeft, gelooven, dat die eerbiedwaardige grijsaard den Keizer, toen deze tot hem om raad kwam tot bevrediging van zijn geweten, zulk eene koude, drooge, troostelooze moraal voorgehouden heeft, als de Schrijver hem in den mond legt. Nog meer gebrek aan oordeel legt de Vertaler in zijne voorrede en hier en daar onder den tekst geplaatste aanmerkingen aan den dag. Onder anderen geeft hij op tot een bewijs, dat alexander de leer der aanbiddelijke en heilige Drieëenheid geloofde, als den voornaamsten grondslag der geheele Goddelijke Openbaring, de stichting van het Heilig Verbond. Wij vinden in de geheele akte van dit verbond, zoo als dezelve uitgevaardigd is te Parijs den 14/26 September 1815, en onderteekend is door de toenmalige Keizers van Oostenrijk en Rusland en den Koning van Pruisen, geen enkel woord over de Drieëenheid. Wel staat aan derzelver hoofd: In naam der allerheiligste en der ondeelbare Drieëenheid. Maar, wien is het onbekend, dat dit eene gewone diplomatieke spreekwijze is, die even zoo min in derzelver letterlijke beteekenis kan genomen worden, als de woorden: Liefde, Vrede en Barmhartigheid, geplaatst op de vaandels der Spaansche Inquisitie, en dus in dit geval niets bewijst? Men zou op denzelfden grond kunnen beweren, dat talleyrand en zelfs silvain van de weijer ijverige voorstanders der Drieëenheid waren! In één woord, de oordeelvellingen over personen en zaken, in dit werkje voorkomende, zijn te eenzijdig, te partijdig en, waarom zouden wij het zwijgen, te piëtistisch, dan dat wij het als eene geldende authoriteit tot beoordeeling van het
karakter en gedrag van den genoemden Vorst durven aanbevelen.





Geschied- en oudheidkundige Wandelingen door het Eiland Walcheren. Door J. ab Utrecht Dresselhuis. Te Middelburg, bij de gebroeders Abrahams. 1842. In kl. 8vo. 194 bl. f 1-90.

De Schrijver van dit boekje, geleerd kenner van Zeelands aloude gesteldheid en geschiedenissen, gaf vóór eenige jaren Geschied- en oudheidkundige Wandelingen door de Eilanden Zuid- en Noord-Beveland (*) in het licht, in welke,

{==607==} {>>pagina-aanduiding<<}
onder den nederigen vorm van een school- of leesboek, een schat van kennis en van wetenswaardige zaken is nedergelegd. Aan het slot van dat werkje werd op dergelijke wandelingen in andere Zeeuwsche eilanden hoop gegeven; het voor ons liggend stukje vervult die aanvankelijk. Het betreft echter noch slechts een gedeelte van Walcheren, en wel de Zuid-watering, het Zuid-Oostelijke gedeelte des eilands; vele geschied- en oudheidkundige mededeelingen bevat het nopens de jongste bedijking aan Walcheren, die van Nieuw- of St. Joosland, de Souburgen met het sedert lang verdwenen kasteel van onzen beroemden marnix van st. aldegonde enz. Maar vooral te Vlissingen heeft de Schrijver rijken voorraad tot mededeeling van historische bijzonderheden, en de omstandigheden van den afval van Spanje worden, gelijk ook elders wapenfeiten en scheepstrijden uit dien tijd, waardig herdacht. Velerlei zaken, die men hier niet zoo dadelijk zou zoeken, zetten eene aangename verscheidenheid aan het werkje bij: over wapens, familienamen, oude schepen, oud geschut, enz. Blijkbaar is het hier als volksboek geschrevene de vrucht van langdurige, wetenschappelijke onderzoekingen. Wanneer de Schrijver, die het al of niet vervolgen van dit geschrift afhankelijk schijnt te maken van den bijval, dien het vindt, onzen wensch gehoor geeft, dan zet hij zijne wandelingen voort; en wij zullen van hem, hedendaagschen voorganger, niet minder leeren, dan een vroeger geslacht van de mederijders op het speelwagentje van gargon (Walchersche Arkadia). Wij verlangen inzonderheid het westelijke gedeelte des eilands met hem te bezoeken en zullen ons, hopen wij, spoedig vergasten aan hetgeen hij ons te West-Kappel en Domburg heeft mede te deelen. Wiet enkel voor Zeeuwen, schoon voor deze het
eerst en meest, maar voor liefhebbers van vaderlandsche geschiedenis en oudheden in het algemeen, zijn de aanmerkingen van den door en door kundigen dresselhuis, die hier geheel en al op zijn grondgebied is, lezenswaardig; en ofschoon hij reeds elders (*) iets, en dat wel iets nieuws en doordachts over de Nehalennia's gezegd hebbe, juist dat iets doet ons met verlangen uitzien naar de wandeling, die wij langs het Walchersche strand met hem hopen te doen, of het ontbijt, dat wij met hem in het badhuis te Domburg wenschen te nuttigen.

{==608==} {>>pagina-aanduiding<<}

Steendrukplaatjes, voorstellende het Jagthuis ter Linde, en het Kasteel van West-Zouburg, versieren het werkje. Gelijk de Heer dresselhuis bij zijn genoemd werkje over Zuid- en Noord-Beveland kaartjes heeft gevoegd, waarop de voormalige en tegenwoordige gedaante dezer eilanden wordt voorgesteld, zoo hopen wij die ook van Walcheren (gelijk te zijner tijd ook van de andere Zeeuwsche eilanden bij de wandelingen door dezelve) te ontvangen. Niet ieder bezit 's Mans verhandeling over Oud-Zeeland, waar eene algemeene kaart is bijgevoegd. Men zou deze Wandelingen kunnen noemen de quintessens van het daar met bewijzen gestaafde en ontwikkelde, gebragt in eenen populairen vorm, waarbij het met vele en velerlei aangename en nuttige bij-bijzonderheden verrijkt is.





Beginselen van het ontwerpen van aardrijkskundige Kaarten. Ten gebruike van Gymnasiën en Instituten voor wetenschappelijk onderwijs. Door H. van Blanken, Stads-Lector in de wis- en natuurkundige Wetenschappen te Zwolle. Te Zwartsluis, bij R. van Wijk, Az. 1843. In gr. 8vo. 90 bl. f 1-25.

De Heer r. lobatto vertaalde, een jaar vóór de uitgave van het bovenstaande werkje, een naauwkeurig en uitgewerkt geschrift van den beroemden littrow over hetzelfde onderwerp; wij hebben daarvan in der tijd eene aanprijzende aankondiging in dit Tijdschrift gegeven. Het is eenigzins vreemd, dat de Heer van blanken van een zoo onlangs uitgegeven geschrift, van hetzelfde oogmerk met het zijne, geen gewag maakt. Trouwens, het andere is theoretisch oneindig vollediger; het behandelt de zaak analytisch, terwijl het voor ons liggende meer dadelijk praktisch is. Men moet hier dus veel aannemen, waarvan de Schrijver het bewijs schuldig blijft. En in zuiver wiskundige zaken moest men dit zoo weinig mogelijk aanmoedigen, want leerlingen, die er zich eenmaal in toegeven, gewennen zich van lieverlede aan eene oppervlakkigheid, die niet poogt door te dringen tot den grond der zaken. Als eene handleiding intusschen bij het vervaardigen van geographische netten is het werkje niet zonder verdienste. Het zou de volledigheid hebben bevorderd zonder veel meer uitvoerigheid, indien de Schrijver ook die projectiën

{==609==} {>>pagina-aanduiding<<}
hadde opgenomen, die bij het vervaardigen van hemelkaarten alleen te pas komen, en tot den stand der Ecliptica betrekking hebben. Maar deze en meer andere bedenkingen, die wij zonden te maken hebben, komen in een Tijdschrift als het onze minder te pas. Men zal ons ook het werkje meer tot eene aankondiging, dan tot eene wiskundige recensie hebben toegezonden, en het is daarvan dat wij ons bij deze kwijten. De afbeeldingen zijn duidelijk uitgevoerd.


De Vrijgeest, of Nacht, Schemering en Morgenrood. Te Amsterdam, bij G. Goossens. 1842. In gr. 8vo. XVI en 96 bl. f : - 90.

Wanneer wij het doel van dit geschrift in aanmerking nemen, om namelijk den eenvoudigen burger, die geen geleerde is en toch blootstaat aan de vitterij der Deïsten, eenigermate te wapenen tegen den invloed van het, ook onder de mindere standen, zich dikwijls openbarende ongeloof, dan aarzelen wij niet te getuigen, dat het geschikt is om dit doel te bereiken; minder evenwel door nieuwe bewijzen voor de gewigtigste waarheden der Godsdienst aan te voeren, of de reeds bekende bewijzen meer overtuigend, dan elders geschied is, voor te dragen. Neen, het nuttige van het werkje, voor het door den Schrijver gekozen publiek, is meer gelegen in eene zeer bevattelijke voorstelling der behoefte, die de mensch heeft aan het godsdienstig geloof, voor zijne deugd en de rust van zijn hart. Vooral is het de afschuw verwekkende schildering van het karakter en eindelijk rampzalig lot van eenen Vrijgeest, dien de Schrijver verhaalt in persoon gekend te hebben, die tot eene treffende waarschuwing kan verstrekken tegen het onbedachtzaam verkeer met de zoodanigen, die het geloof aan het bestaan van God, de Voorzienigheid, 's menschen bestemming voor de onsterfelijkheid, en het wezentlijk onderscheid tusschen deugd en ondeugd, verwerpen. De Schrijver, die zich aan het slot der voorrede onder den naam j.b. barnigh bekend maakt, smake bij voortduring de aangename vruchten van zijn ernstig nadenken over, en van zijn geloof aan de waarheden der Godsdienst, en zijn werkje bevordere dit geloof ook bij hen, in welker geluk hij zulk een prijzenswaardig belang toont te stellen!






{==610==} {>>pagina-aanduiding<<}

Adolf Vondeling, of drie jaren onder de Regering van Koningin Christina van Zweden. Een geschiedkundige Roman, naar het Zweedsch van den Graaf Peter Sparre. III Deelen. Te Deventer, bij M. Ballot. 1842. In gr. 8vo. 792 bl. f 7-75.


Gustaaf de III en zijn Hof. Een geschiedkundige Roman uit de laatste helft der XVIIIde Eeuw. Naar het Zweedsche van K. Grave Von Kuhlberg, Koninklijk-Zweedsch Kamerheer, door Steenbergen van Goor. II Deelen. Te Amsterdam, bij J.C. van Kesteren. 1841. In gr. 8vo. XVI en 591 bl. f 5-50.

Ofschoon het eerstgenoemde werk een jaar later, dan het laatstgemelde, in onze taal is uitgekomen, plaatsen wij deszelfs titel het eerste, omdat het in het oorspronkelijke vroeger is uitgegeven, dan Gustaaf III. Ook behoort de inhoud van sparre's werk tot een vroeger tijdperk der Zweedsche geschiedenis, dan dat van kuhlberg. Beide werken hebben echter zoo veel gelijksoortigs, als gewrochten van Zweedsche letterkunde, en als hebbende hetzelfde land en hetzelfde Hof, ofschoon onder verschillende Vorsten, tot het tooneel der verhaalde gebeurtenissen, dat wij meenen op beiden gevoegelijk door een en hetzelfde verslag onze landgenooten opmerkzaam te kunnen maken. De Heer kuhlberg zegt zelf: ‘Er zijn in de geschiedenis van Zweden twee tijdvakken, die wel inzonderheid dáárom tot eene romantische bewerking geschikt mogen heeten, dewijl hunne wezentlijkheid zich reeds ver in het gebied van den roman uitstrekt. Ik bedoel de tijdvakken der regeringen van christina en van gustaaf III. Aan beide Hoven heerschte evenzeer eene onbetwistbare verwante gelijkenis, als, over het algemeen, eene zekere zielenverwantschap tusschen beide Zweedsche regenten niet te ontkennen is. Als vrouw zou gustaaf III, in meest alle opzigten, eene christina, en christina als man een tweede gustaaf III geweest zijn. Beiden zijn zij de typen van hetzelfde karakter in verschillende geslachten. Bij beiden vindt men ligtzinnigheid, edelmoedigheid, fijne beschaving, ijdelheid, beminnenswaardigheid en zwakheid, zoowel voor een meer schitterend en verblindend, dan wel degelijk geestig overwigt, als voor rang

{==611==} {>>pagina-aanduiding<<}
en uiterlijke schoonheid. - Overigens ontmoet men aan beider hoven dezelfde buitensporige verkwisting der inkomsten van den Staat, dezelfde pracht, dezelfde luisterrijke feesten en banketten, dezelfde menigvuldige, elkander als verdringende vermaken, denzelfden, tusschen trotsche deftigheid en wulpsche dartelheid wankelenden conversatietoon, hetzelfde flikkerende vernuft, dezelfde overdrevene gemanierdheid.’
In beide de werken is de schildering zoo treffend naar het leven, de gelijkenis zoo sprekend, dat zij bijna met eigenlijk geschiedkundige werken gelijk staan. In beiden is het verdichte alleen aangewend om eenigermate te voldoen aan den heerschenden smaak, en kan met eenige opmerkzaamheid gemakkelijk herkend en onderscheiden worden. Adolf vondeling is eene belangrijke bijdrage tot de kennis van het karakter der onwaardige dochter van den grooten gustaaf adolf. Wat kuhlberg's gustaaf III betreft, deze Vorst ‘had,’ gelijk de Schrijver naar waarheid zegt, ‘zijn Hof tot eenen getrouwen Spiegel van zijne eigene luimen en gewoonten gevormd. De taal van dat Hof was, even als zijn eigen conversatietoon, eene mengeling van vernuft, moedwil, galanterie en dubbelzinnigheden, van wellevendheid en de armzaligste beuzelachtigheid. Men moest de dwaasheid en het verstand tevens huldigen; want wee dengeen, wiens uitspraken zich niet op de vleugelen van het vernuft wiegelden! Daarentegen werd voor eenen enkelen vernuftigen trek niet zelden 's Konings gunst ingeruild. Gustaaf's Hof was ligtzinnig en zedeloos, als de Koning zelf, maar ook, even als hij, beminnenswaardig en geestrijk, zelfs in zijne afdwalingen. Het was een tempel van het vermaak, der scherts en der vrolijkheid, in welken echter somwijlen ook bacchusfeesten gevierd werden; en gustaaf was de Genius van dien tempel. Hij was het oorspronkelijkste vernuft van al degenen, die hem omgaven, ofschoon men niet ontkennen kan, dat ook hij in menige opzigten Fransche voorbeelden navolgde. Maar slechts in het kleine vermogt gustaaf III lodewijk XIV na te volgen, zoowel in zijne zedeloosheid, als in zijne verkwistingen en zijne nuttelooze oorlogen. Gustaaf III legde den grond tot de katastrophe van het jaar 1809, even als zijn Fransch
voorbeeld tot die van het jaar 1789. Beiden (lodewijk XIV en gustaaf III) plonderden en tiranniseerden hun volk, en droegen door

{==612==} {>>pagina-aanduiding<<}
het zedebederf, hetwelk zij rondom zich verspreidden, niet weinig bij om de eindelijke uitkomst te bespoedigen. Onder het diepe zedelijke verval der beide Hoven bevonden zich mijnen, die ten laatste, door het brandende tonder der straffende Nemesis bereikt en ontstoken, plotseling sprongen en de beide Rijken in het verderf stortten. Wanneer Godslasteringen de hoftaal vormen, en de eene maitres na de andere de koninklijke sponde bestijgt, dan loert het misnoegen stellig op den drempel der vorstelijke woning, en noch het betere van eenen lodewijk XVI, noch dat van eenen gustaaf IV is in staat, om den kwaden indruk uit te wisschen, welken de buitensporigheden hunner voorgangers op hunne onderdanen gemaakt hebben.’
Ofschoon wij doorgaans niet gewoon zijn, onze aankondiging der werken te doen vergezeld gaan van bijgevoegde gedeelten daarvan, houden wij het er voor, dat wij aan deze beide romans niet beter de aanbeveling kunnen verschaffen, die zij naar ons oordeel verdienen, dan door hetgeen wij van den laatsten Schrijver aangehaald hebben.
Nog iets blijft ons ter aankondiging over. De Heer steenbergen van goor maakt in het voorberigt bekend, dat de vertaling van kuhlberg's roman zeer waarschijnlijk de laatste zal zijn, welke het publiek van hem ontvangt, en geeft een verslag van zijne achtendertigjarige schrijvers- of vertalers loopbaan. Uit dit verslag blijkt, hetgeen trouwens ook van elders overvloedig bekend is, dat ons lezend publiek over het geheel aan 's mans ijver verpligting heeft, daar het aan hem de uitgave in onze taal van vele vreemde werken, vooral werken van smaak, te danken heeft.
Mededingers in het vertaalwerk, en vooral recensenten, zullen er zich voorzeker niet over verwonderen, dat zij in deze letterkundige levensgeschiedenis nog al eens van onwellevendheid, domheid en broodnijd worden beschuldigd. Maar zij behoeven zich daarover ook niet te zeer te bedroeven, want dit lot treft onder anderen ook den zeer voordeelig bekenden jacobus scheltema. Dat de Heer steenbergen van goor meerder of minder tevreden is over zijnen arbeid, al naar mate hij al of niet voor denzelven een aardig profijtje, een aardig winstje inoogstte, is hem niet ten kwade te duiden. Maar dat de man datzelfde publiek, ten minste de vaderlandsche kritiek, geen regt laat wedervaren met betrekking tot zijne uitgave van kotzebue's Hugo Grotius,

{==613==} {>>pagina-aanduiding<<}
en zelfs niet zonder welgevallen gewag maakt van het goed succes der uitgave van Ludolf's Leerjaren, bevestigt eenigermate het te vergeefsche van .... (Daar hangt ons zoo iets ergens in het hoofd van aethiopem enz.) Maar de uitgave had een goed succes, en mogt dan ook de kritiek niet malsch zijn geweest.

Die trekt, zwijgt christlijk stil, 
En neemt getroost het geld. 


Intusschen bejammeren wij het, dat een Vertaler, met zulk een' rijkdom van talenten toegerust, door gebrek aan aanmoediging tot het bewerken van meer belangrijke en nuttige werken, naar zijne eigene verklaring, er toe gebragt werd, enkel om des voordeels wil, zoo veel te vertalen, tot welks uitgave hij, uit een goed beginsel, niet dan schoorvoetende overging.
Daar de Heer steenbergen van goor in de laatste jaren, voor zoo veel ons bekend is, zich bepaalde tot het vertalen van werken van smaak, die niet alleen een aangenaam onderhoud verschaften, maar tevens eene goede zedelijke strekking hadden, of voor het minst niets strijdigs met de eerbaarheid en goede zeden bevatten, zouden wij het sluiten van zijnen werkkring toch altijd een verlies voor ons lezend publiek noemen. Maar dat sluiten van den vertalingswinkel (welk een troost!) heeft wel iets van den uitverkoop der andere, meer materiële magazijnen, blijkens de verschijning, na dato van dit produkt, van onderscheidene nieuwe van dezelfde geoefende, vlugge hand.


Tableaux de genre van C. Bernhard. Te Haarlem, bij de Erven F. Bohn. 1842. In gr. 8vo. 396 bl. f 3-60.

Onder dezen min gewonen titel ontvangt ons publiek drie uit het Deensch overgezette stukken, van welken het eerste, genaamd Fragment van een Daguerreotype, eigenlijk als eene inleiding der beide volgende te beschouwen is. De inhoud van dit fragment is een onderzoek naar den waren naam van den Schrijver of Schrijfster, die onder den naam van c. bernhard in Denemarken thans eenen grooten opgang maakt. Wij zijn het met den Vertaler eens, dat dit fragment niemand te regt zal helpen, die omtrent naam, stand

{==614==} {>>pagina-aanduiding<<}
en kunne van den Auteur onderrigt hoopt te worden, maar dat het echter genoeg bevat, wat verdient gelezen te worden. De beide volgende stukken zijn meer eigenlijke romantische verhalen, en verdienen van de groote menigte van dergelijke voortbrengselen gunstig onderscheiden te worden. Al het bevallige der schildering is hier gepaard met eene hoog ernstige en streng zedelijke strekking. Ieder, die door zijne neiging, om steeds zijne begeerte op te volgen, voor de verzoeking blootstaat om het huwelijksgeluk te verstoren, of aan de onervarene onschuld lagen te leggen, leze de beide verhalen, die, onder de namen Het Kinderbal en Een gebroken hart, voor het grootste gedeelte den inhoud van het werk uitmaken. Iedere jonge echtgenoote of argelooze maagd leere hier de gevaren kennen, welke welligt hare onschuld en gemoedsrust bedreigen. Moge de Schrijver ons al doen zien, dat er op de veelal sterk geroemde zedelijkheid van het Noorden nog wel iets af te dingen is, de uiterste kieschheid bestuurt steeds zijne pen, en echte vroomheid en deugd vinden in hem een' vurigen vereerder en krachtigen voorstander. Wij meenen tot aanbeveling van het boek niet noodig te hebben, hierbij nog iets te voegen.


Vaders en Zonen, een Verhaal uit den tegenwoordigen tijd. Naar het Engelsch van Theodore L. Hook. II Deelen. Te Amsterdam bij M.H. Binger. 1843. In gr. 8vo. 724 bl. f 7-20.

Als romanschrijver bekleedt hook bij de Engelschen eene plaats nevens walter scott, bulwer en james, ofschoon zijne manier van de drie zoo even genoemde schrijvers in zeer vele opzigten geheel en al verschilt, terwijl zij nogtans van ieder dezer drie weder iets heeft, waarin zij met hunne manier overeenkomt. Doch daar hij eigenlijk meer humorist dan raisonneur is, zou hij, onzes oordeels, beter met dickens, bij het romanlievend publiek thans den man van den dag, vergeleken kunnen worden. Hoe dat ook moge wezen, zijne romans, van welke reeds, behalve dezen, een of twee in onze taal zijn overgebragt - Rec. las ze bijna alle in het oorspronkelijke - behooren tot die weinige, welke men niet alleen met genoegen, maar ook wezentlijk met nut - voor zoo ver het menschen- en karakterkennis betreft - lezen kan, en waarin volstrekt niets zedenkwet-
{==615==} {>>pagina-aanduiding<<}
sends gevonden wordt. Den hier aangekondigden roman zal het voorzeker ook onder ons aan geene lezers - voor den Uitgever wenschen wij: ook aan geene koopers - ontbreken. Hij is zeer goed geschreven en geenszins slordig vertaald, eenige weinige onnaauwkeurigheden uitgezonderd, die echter der moeite van het opteekenen niet waardig zijn. Intusschen komt het ons voor, dat de beide deelen niet door denzelfden vertaler zijn overgebragt, althans, het tweede is, over het geheel, veel beter gelukt dan het eerste. Is nu alles van dezelfde hand, dan getuigt het laatste deel ten minste van gemaakte vorderingen in de vertaalkunst, en in zoo verre komt den Vertaler lof toe. - Om den lezer het genoegen van het nieuwe en verrassende niet te benemen, deelen wij hier niets van den inhoud mede, maar verzekeren hem opregt, dat hij met deze Vaders en Zonen menig aangenaam uurtje slijten zal.





De Dochters van den President. Verhaal van eene Gouvernante, door F. Bremer. Te Groningen, bij W. van Boekeren. 1842. In gr. 8vo. 340 bl. f 3 - :

Huiselijk leven, huiselijke deugden, huiselijke tooneelen worden ook in dezen Roman der gunstig bekende Schrijfster con amore geschilderd. Zij heeft iets goedhartigs, eenvoudigs, regt vrouwelijks, waardoor men haar lief krijgt om hare schilderingen. Het is waar, en wij hebben deze aanmerking meer op hare romans hooren maken, zij teekent het huiselijk leven al te geïdealiseerd; maar het zijn dan toch bekoorlijke idealen. De overprikkelde smaak in zonderlinge uitkomsten, geweldige hartstogten, schrikkelijke ontknoopingen zal zich teleurgesteld, en de Romans, ook dezen, van frederike bremer, vervelend vinden; maar lezeressen van gezond verstand en onvervalscht gevoel, die lezen tot veredeling van hart en zin, met dat oordeel in geenen deele instemmen. De trant der Schrijfster is bekend genoeg; ook dit voortbrengsel harer pen zal het wel reeds aan velen zijn, waarom wij met deze eenvoudige aanprijzing kunnen volstaan.



{==616==} {>>pagina-aanduiding<<}

Familiegeheimen. Door Mrs. Ellis. Uit het Engelsch. Te Amsterdam, bij J.D. Sijbrandi. 1842. In gr. 8vo. 326 bl. f 3-60.

Onder dezen titel ontvangt de lezer een vijftal verhalen, die van de bekwaamheid der in haar vaderland gunstig bekende Schrijfster getuigen. Zij onderscheiden zich van de meeste dergelijke lectuur door het bepaalde doel, dat zij zich voorstellen. Wij willen dat doel niet noemen, want dan kwam het boek misschien niet in de handen van diegenen, voor welke het bestemd is. De nieuwsgierigheid zal zich door deze onze aankondiging misschien bij sommigen opgewekt gevoelen, en zoo iemand bij de lezing bemerkt, dat het hem of haar zelve niet aangaat, dan zal men misschien in het geval zijn van Ref., die er wel kent, aan welke hij gerustelijk een' bundel romantische verhalen ter lezing geeft of aanbeveelt, maar wie hij schromen zou regtstreeks..... Wij spreken in raadselen voor die deze verhalen niet kent: die ze kent, begrijpt ons, en keurt ongetwijfeld onze geheimzinnige aankondiging dezer Familiegeheimen goed.
De vertaling van het tweede Deel, waarop een kort voorberigt hoop geeft, zien wij met genoegen te gemoet. Dat voorberigt zegt van het hoofddoel dezer verhalen alleen, ‘dat zij in den geest des tijds zijn.’ En meer verkiezen wij er, om boven gezegde reden, mede niet van te zeggen.


Wandelingen naar onderscheidene deelen der Wereld. Een Geschenk voor de Jeugd. Te Amsterdam, bij J.M.E. Meijer. In kl. 8vo. 332 bl. f 2 - :

Een woordenboekje, waarin beschrijvingen van onderscheidene landen en volken worden medegedeeld, meestendeels getrokken uit het Aardrijkskundig Woordenboek van van wijk; ook uit het Aardrijkskundig Leesboek, voor eenigen tijd te Deventer bij van den sigtenhorst uitgegeven, uit stuart en kuiper, de Mensch, en eenige andere werken. Een paar gekleurde plaatjes versieren het voor schoolprijzen geschikte, ofschoon daarvoor wel wat dure werkje.



{==617==} {>>pagina-aanduiding<<}

Korte en eenvoudige verhandeling van al hetgene, dat bij de bebouwing der kleigronden en de bemesting en bezaaijing van dien, alsmede van het behandelen van den oogst en het hooi, en de wijze van betassing van hetzelve; voorts van alles wat een landbouwer of beweijer van weilanden kan te stade komen, op grond van meer dan 40 jarige ondervinding, beschreven door C.L. Punt, landbouwer onder de Willemstad. Te Dordrecht, bij H. Lagerwey. 1842. In gr. 8vo. VI en 52 bl. f : - 50.

De kundige landbouwer, die reeds een en andermaal de vruchten van zijne ondervinding tot berekening der zuivere inkomsten van eenen landbouwer en over de bewerking der meekrappen in de meestoof aan de beoefenaars van de landhuishoudkunde heeft aangeboden, werd door het gunstig onthaal van zijnen arbeid aangemoedigd om nogmaals zijne opmerkingen aan het publiek mede te deelen. In het thans aangekondigde werkje handelt de schrijver van de braking der landen, over de bebouwing en bezaaijing der bouwlanden in de volgende jaren, en wat daar bij in acht moet genomen worden. Van de wieding en zuivering der veldgewassen sedert haren wasdom. Van de bewerking van het klaverhooi, van het hooigras of washooi, der te veldstaande en rijp geworden vruchten en gewassen, over de tassing der granen, over het dorschen der granen, het voêren en drenken van het vee.
Zou men te regt bij den verdienstelijken Schrijver eenige meerdere theoretische kennis verlangen, zoo beantwoordt de inhoud van het werkje in alle deelen aan het op den titel aangekondigde, dat alles gegrond is op eene langdurige ondervinding, van welke door den verstandigen landbouwer, zonder zich door gehechtheid aan het oude te laten terug houden, een zeer nuttig gebruik is gemaakt. De spelling is over het geheel zuiver, en aan eenige provincialismen zal zich geen weldenkend lezer in een werk van dezen aard ergeren. Wij bevelen hetzelve aan de opmerkzaamheid van ieder, die belang stelt in den bloei van zulk eene rijke bron van welvaart, als zonder twijfel de landbouw mag geacht worden.



{==618==} {>>pagina-aanduiding<<}

Wittenberg en Rome, historisch-romantisch tafereel uit de geschiedenis der Hervorming. Naar het Hoogduitsch van H.E.R. Belani. Eerste deel. Te Rotterdam, bij H.A. Kramers. 1843. In gr. 8vo. VI en 422 bl. 1ste deel. f 3-75. Tweede deel. 325 bl. f 3 - :

Dat een geacht leeraar der Nederlandsche Hervormde Kerk zich in de voorrede bekend maakt als den Vertaler van dit werk, verstrekt reeds in eene zekere mate tot eenen waarborg, dat wij hier geen' roman van den alledaagschen stempel zullen aantreffen, maar dat veeleer de romantische vorm hier tot bereiking van een oogmerk gebezigd wordt, van meer belang dan dat, hetwelk voornamelijk bestaat in het verschaffen van aangenaam onderhoud en tijdkorting. En zoo is het ook in de daad. Luther's strijd met het Pausdom is het eigenlijke middenpunt van het werk. Dezen ook in ons vaderland onder dezulken bekend te maken, die romanlektuur boven de beoefening van geschiedenis stellen, is het oogmerk van den Vertaler. Ook Nederland ondervindt de werking van eene heillooze ultramontaansche factie. Daarom is het verband, waarin dit werk staat tot de behoefte van onzen tijd en het Protestantisme ook in ons vaderland, hierin gelegen, dat hetzelve den aanwas van eene naar wereldlijke heerschappij dingende hierarchie, het zelfzuchtig overschrijden van de grenzen der geestelijke magt door het Pausdom, de onverdragelijke Priesterheerschappij, die nog heden den middeleeuwschen leeftijd terug roept, aangrijpt en bestrijdt met het wapen der geschiedenis. De roman is slechts de vorm, die hier gekozen is om aan de geschiedenis - het licht worden in eenen stikdonkeren tijd - ingang in het volksleven te verschaffen. De geschiedenis van den aanvankelijk tegen luther zoo zeer bevooroordeelden guideon en van de schoone Salzburgsche is de keten, welke verschillende belangrijke tafereelen van luther's hervormingswerk aan elkander verbindt, is eene terugkaatsing van het leven en de werken des grooten Hervormers. De waarde van het werk is nog daardoor te grooter, dat al de in de geschiedenis van dien tijd bekende personen, in hunne handelingen en woorden, naar waarheid
voorgesteld worden. Ofschoon dus de toeleg om den lezer aangenaam te onderhouden uit den aard der zaak ondergeschikt is aan het reeds genoemde

{==619==} {>>pagina-aanduiding<<}
doel, verdient echter het werk, ook uit dit oogpunt beschouwd, meerderen lof, dan wij de groote menigte van dagelijks uitkomende romans waardig keuren. Eene enkele verbetering hadden wij van den kundigen vertaler verwacht. Het doen optreden van Jezuiten en het spreken van eene Jezuitische opvoeding in het jaar 1517 is een anachronismus, daar ignatius van lojola zijne, naderhand zoo beruchte, orde der Jezuiten eerst in het jaar 1534 gesticht heeft, en zeker eerst, na tot nog toe een zeer wereldsgezind krijgsman geweest te zijn, omstreeks het jaar 1523, er aan begon te denken, de stichter te worden van eene nieuwe geestelijke orde. Maar, daar wij gaarne aan den Eerw. Vertaler den welverdienden lof toekennen, dat zijn arbeid over het geheel goed volbragt is, gelde deze aanmerking meer als een blijk, dat wij het werk met eenige opmerkzaamheid hebben gelezen. Het verstrekke den Vertaler tot eene aangename belooning voor zijne aan dit werk besteede moeite, dat die geestdrift en liefde voor het licht, de waarheid en de Christelijke vrijheid, welke in dit werk heerschen, mag overgestort worden in het gemoed der lezers, en zich alzoo verspreiden onder een volk, dat aan zulke beginsels deszelfs bestaan te danken heeft.


Hendrik en Maria, de Protestantsche en Roomsch-Catholieke jonge lieden in wederzijdsche betrekking. Een verhaal uit den tegenwoordigen tijd. Te Amsterdam, bij G.J.A. Beijerinck. 1842. In gr. 8vo. VI en 352 bl. f 3-60.

Het oogmerk van den Autheur met de uitgave van dit werk is eene voorstelling te leveren van den oorsprong, het karakter, de vereischten en den invloed van het Protestantisme, in tegenoverstelling van het Roomsch-Catholicisme, zoo als zich dat, vooral in den tegenwoordigen tijd, in ons vaderland ook vertoont. Deze voorstelling is door den Schrijver vooral ingerigt naar de vatbaarheid van onderzoeklievende, maar ongeletterde en, met de geschiedenis niet genoegzaam bekende lezers, terwijl hij, om deze voorstelling een aangenamer voorkomen te geven, haar in een ligt romantisch kleed hulde. In zoo ver kan dit verhaal aanspraak maken op den naam van Roman, dat het den ongelukkigen afloop voorstelt van eene liefde-betrekking tus-
{==620==} {>>pagina-aanduiding<<}
schen een jeugdig paar van de op den titel genoemde verschillende godsdienstige gezindheden. De verdrietelijkheden, aan het Roomschgezinde meisje aangedaan door haren onverdraagzamen pastoor en door hare onverstandige geestdrijvende moeder, berokkenen haar eenen vroegen dood.
Zelfs geen Recensent kan bij de aankondiging van een werk als het onderhavige geheel onpartijdig zijn. Is hij een Roomschgezinde van den gewonen stempel, dan zal hij tegen de lezing van het boek waarschuwen, is hij zelfs een orthodox aanhanger van deze of gene protestantsche gezindheid, dan zal hem de liberaliteit, die in het werk heerscht, hinderen. Een oordeel, hetwelk allen bevredigt, zal moeijelijk voor een gemengd publiek geveld kunnen worden. Nogtans liberalen, en tot dezen trachten wij te behooren, van welke gezindheid ook, zullen het werk, als een welgeschreven verweerschrift, hunne belangstelling en opmerkzaamheid waardig keuren. Doorgaans is de toon, waarin de verschilstukken behandeld worden, gematigd en ernstig, eene enkele maal meer luimig, zoo als onder anderen kan blijken uit het volgende, hetwelk tevens een woord op zijnen tijd is:
‘Ik zeg nu maar hein! dat Frankrijk zich thans niet langer, bij uitsluiting kan beroemen, het beschaafdste land der wereld te zijn. Naar mijne gedachten is men, in Nederland, duizendmalen beschaafder; want weten de verlichte Franschen hunne voorvaderlijke Godsdienst nog boven elke andere godsdienstbelijdenis, te verheffen; weet men in Zwitserland tegen ultramontaansche geestdrijvers te waken; weet men in Spanje zich tegen buitenlandsche fortuinzoekers te beveiligen: weet men in Pruissen eenen vreemden indringer, beleefdelijk, af te wijzen; wel man! alle die zotheden van eene vroegere eeuw, kent men in ons lieve Nederland niet meer. Hier oefent men eene beleefdheid jegens vreemdelingen uit, die zelfs den gastvrijen Arabier zoude beschamen. En men ontvangt die vreemdelingen niet alleen als goede huisvrienden, en men opent niet alleen voor hen de kisten en de kasten; maar als de commandant van die vreemdelingen zegt, dat onze Godsdienst hem hindert, dat onze wijze van opvoeding en onderwijs hem ergert, dan gaat de beleefdheid zelfs zoo ver, Godsdienst en onderwijs te veranderen, zoo dat niemand de Nederlanders van overgroote onbeleefdheid kan beschuldigen.’
Het werk is geschikt om over de waarheid in godsdienstige gevoelens na te denken, en om te waarschuwen tegen alles regtvaardigende onverdraagzaamheid en valschen of onverstandigen godsdienstijver.






{==621==} {>>pagina-aanduiding<<}

Boekbeschouwing.

Het Kruis van Christus. Achttal Leerredenen door J.F. van Oordt, J.W. zn., Hoogleeraar te Leiden. Te Leiden, bij P.H. van den Heuvell. 1843. In gr. 8vo. XXIV en 224 bl. f 2-50.

Wanneer wij eenige oogenblikken wijden aan de beschouwing dezer leerredenen, dan zien wij ons reeds terstond den maatstaf der beoordeeling in handen gegeven, door hetgeen de geleerde Opsteller zelf aangaande het doel der uitgave heeft aangemerkt in zijn woord aan den lezer. De stukken, die hier voor ons liggen, zien het licht, zoo als zij voor den Christelijken leerstoel werden neêrgeschreven, en in onderscheidene jaren, doorgaans zonder eenig verband tot elkander, werden uitgesproken. De Hoogleeraar erkent zelf, dat zij, wat althans het grooter deel aangaat, van de zijde der kunst, hetzij men op het plan, hetzij op de ontwikkeling lette, ook in vergelijking van zijnen overigen kanselarbeid, die onderscheiding niet verdienen, zoodat hij anders had moeten kiezen, indien hij ook slechts eenigen roem als kanselredenaar had willen bejagen. En voor de minder aangename zijde van zijnen stijl, vooral veroorzaakt door de bovenmatige lengte der volzinnen, komt hij met zoo onbekrompene openhartigheid uit, dat daardoor alle onbeleefde critiek van zelf reeds wordt afgesneden. - Het was hier den Schrijver alleen om de zaak te doen. Aangevallen op de hevigste wijze, en door de aanklagt gebrandmerkt, dat hij en zijne Groningsche ambtgenooten het kruis van christus, des Christens hoogste roem, verijdelden en verloochenden, rekende hij het van zijnen heiligen pligt, om ten aanhoore der gemeente, voor wier regtbank men de zaak der wetenschap had gebragt, der waarheid getuigenis te geven. De gedachte schokte zijn hart, dat iemand zijner leerlingen of

{==622==} {>>pagina-aanduiding<<}
vrienden over hem in twijfel mogt komen, als had hij het Christelijk beginsel verzaakt en zijnen Heer miskend. Om het tegendeel in het helderst licht te plaatsen, achtte hij het best eenige leerredenen in het licht te geven, niet onder den indruk der jongste beschuldigingen vervaardigd, maar in verschillende jaren, vooral na 1834, gehouden, ten einde te toonen, dat zijne prediking steeds geheel en al gelijk aan zichzelve was gebleven. En voor zoover hij overtuigd is van de instemming zijner ambtgenooten met den geest en de strekking dezer redenen, mag men ze tevens als eene proeve beschouwen, hoe door de zoogenaamde Groninger school het kruis van christus wordt gepredikt. Uit dien hoofde moge men het tevens vergeven, zoo hier enkele herhalingen voorkomen, zoo sommige oogpunten, waaruit het kruis van christus insgelijks zou kunnen beschouwd worden, ontbreken, en zoo er nergens bepaalde wederlegging der ingebragte beschuldigingen in deze leerredenen is geleverd.
Vraagt men ons oordeel over de waarde van zulk eene zelfs-apologie, hetzelve kan in het algemeen niet anders dan gunstig uitvallen. Het staat den Evangeliedienaar niet alleen vrij, maar het betaamt hem zelfs om der zake wil, die hij verkondigt, zijn' aangevallen eer te handhaven, en zijn bestreden overtuiging te regtvaardigen. Wel zal de Heer van oordt de eigenlijke tegenpartij niet winnen, en hierop ook naauwelijks hoop koesteren. Het is voor deze genoeg, om bij het inzien der leerredenen, het kruis van christus, eene voldoening aan Gods geregtigheid, te missen, en terstond is het vonnis gestreken. Wij hebben echter hope, dat er nog anderen zullen zijn, die dezen bundel met blijdschap en belangstelling ter hand nemen, en het op iedere bladzijde ziende, hoe de hoofdzaak van het Evangelie hoofdzaak is in de zoogenaamde Groninger school, zullen ophouden eene opvatting des Christendoms te veroordeelen, die zij slechts ten halve kenden. En inderdaad tot bereiking van zulk een doel is deze bundel uitnemend geschikt. Wij hebben dien met hooge belangstelling gelezen en herlezen. Wij spoeden ons, om wat

{==623==} {>>pagina-aanduiding<<}
hem bijzonder kenmerkt, met korte woorden in het licht te stellen.
Vraagt men hoedanig de ware lijdensprediking moet zijn in den geest van paulus, de Heer van oordt antwoordt ons, naar aanleiding van Gal. III:1b, dat zij niet bestaat in voorstelling van leerstukken, maar in voorstelling van de geschiedenis, die levendig en treffend moet zijn ingerigt, en zich vooral met den persoon des Verlossers bezig houdt. Eene proeve van zulk eene lijdensprediking wordt ons gegeven in de tweede leerrede, welke ons christus voor de oogen afschildert, als gekruisigd en daarbij voor zijne vijanden biddende, en voorstelt, wat de Heer hier leed, en hoe Hij het doorstond. Ter opheldering der lijdensgeschiedenis wordt in de derde predikatie de gelijkenis der halsstarrige wijngaardeniers voorgesteld, ten einde daaruit het aandoenlijke, het verootmoedigende en het hoog heerlijke van 's Heeren lijden af te leiden. In eene vierde wordt naar Joh. XVII:19 het lijden en sterven van jezus geschetst, als eene zelfopoffering van Hem voor de zijnen ter hunner heiliging, en daarbij beschouwd, wat jezus in zijn lijden en sterven doet, voor wie Hij het doel, en met wat oogmerk Hij het doet, eene overdenking, die van zelve opleidt tot verheerlijking zijner liefde, beantwoording aan zijn doel, en navolging van zijn voorbeeld. In eene vijfde leerrede worden, naar aanleiding van 1 Petr. II:24a, de oorzaak en de gevolgen van jezus dood tegenover elkander gesteld, en aangetoond, dat het, in den eigenlijksten zin des woords, de zonde der menschheid was, die Gods zoon aan het kruishout sloeg, en hoe juist daardoor, in den weg van het
hooge Godsbestuur, verlossing van hare heerschappij werd verkregen voor een iegelijk, die in Hem geloofde. De zesde overdenking stelt, naar 1 Petr. III:18c, christus voor, door zijn lijden wel gedood naar het vleesch, maar levendig gemaakt naar den geest, een denkbeeld, dat in het licht wordt gesteld, door te letten op den persoon van christus, zoo als die in en door zijn lijden zigtbaar wordt, op de uitkomst van dit lijden voor Hem, en op zijne

{==624==} {>>pagina-aanduiding<<}
werkzaamheid als zaligmaker der menschen. En terwijl in de zevende het kruis van christus wordt voorgesteld als de hoogste roem des Christens, naar Gal. VI:14, wordt in de laatste het verband ontwikkeld tusschen jezus dood en zijne heerschappij, in dier voege, dat de eerste de weg was tot die heerschappij, de grond dier heerschappij, en de kracht dier heerschappij. Een ernstig woord van opwekking, vermaning en vertroosting besluit ook dit opstel.
Wilden wij al de zaken, in dezen bundel vervat, aan uitvoerige beoordeeling onderwerpen, waar zouden wij eindigen? Omtrent enkele, b.v. de verklaring van 1 Petr. II:24, zien wij, volgens des Stellers belofte, welligt nadere opheldering te gemoet, waarnaar wij zeer verlangen. In de opvatting van andere zouden wij bescheidenlijk een ander gevoelen voorstaan. Dit ontneemt echter niets aan den hoogen lof, dien wij aan deze opstellen meenen te mogen toekennen. Moge het eene voortreffelijker zijn dan het andere, alle verdienen dien, om den warmen Christelijken toon, waarin zij spreken tot verstand en hart, om de zusterlijke vereeniging tusschen geloof en wijsbegeerte, waarvan zij getuigenis dragen, om de naauwe aansluiting aan het Evangeliewoord, waarop zij alle uitgaan. De predikwijze van den Hoogleeraar moge in sommige opzigten van de meer gewone verschillen, zij heeft echter veel eigendommelijke voortreffelijkheid. De man, die met zoo diepen blik het kruis van christus aanstaart, behoeft zeker onze aanmoediging niet, om voort te gaan op den weg der vrijheid, der waarheid en der liefde. Hij moge eene sterke tegenpartij te bestrijden hebben, hij heeft trouwe bondgenooten in de stem des gezonden verstands, die de zaak der verlichting voorstaat: in de stem des Evangelischen geestes, die pogingen, gelijk de Haagsche, als onchristelijk veroordeelt: in de stem der geschiedenis eindelijk, die het met luider stemme predikt, dat het nog nooit aan menschelijke kracht gelukt is, een zich ontwikkelend tijdperk der kerk op eenmaal tot het standpunt van twee eeuwen vroeger terug te dringen.







{==625==} {>>pagina-aanduiding<<}

Bijdragen tot de Geschiedenis der Evangelische Luthersche Kerk in de Nederlanden, verzameld door J.C. Schultz Jacobi en Dr. T.J. Domela Nieuwenhuis, Predikanten te Zutphen en te Utrecht. IIIde Stuk. Te Utrecht, bij van Paddenburg en Comp. In gr. 8vo. X en 171 bl. f 1-60.

Het is voorzeker een bewijs voor den bloei der historische studie in ons vaderland, dat niet alleen afzonderlijke Tijdschriften aan derzelver bevordering worden toegewijd, maar dat ook over de geschiedenis van enkele kerkgenootschappen en gemeenten een helderder licht wordt verspreid. Het is toch niet te ontkennen, dat er in plaatselijke archieven en gedenkstukken nog een schat van ongebruikte bouwstoffen bewaard ligt, welker opdelving over menige nog duistere bijzonderheid der kerkelijke geschiedenis helderder licht zou doen opgaan. Gelijk wij dus de werkzaamheden der Eerw. Verzamelaars dezer Bijdragen van harte toejuichen, zoo moeten wij het tevens ten hoogste prijzen, dat een onderzoek, als dat, waaraan dit 3de stuk is toegewijd, in hun Tijdschrift werd opgenomen. Wij vinden hier toch de geschiedenis van johannes pistorius en de Evangelische Luthersche Gemeente in Woerden, beschreven door haren, in 1841 ontslapenen Leeraar j.g.h. reudler. Het was geen gunstig teeken voor de belangstelling der Luthersche gemeente in dergelijken arbeid, dat dezelve, ofschoon reeds voor 5 jaren ter uitgave gereed, echter door gebrek aan deelneming bij het openen eener inteekening het licht niet heeft kunnen zien. Dubbel verblijdt het ons daarom, dat dit stuk, door bekorting en opneming in dat Tijdschrift aan de vergetelheid is ontrukt. Het verdient onze belangstelling ten volle. Niemand toch, die eenig belang stelt in de geschiedenis der Hervorming, kan onverschillig zijn voor eene geschiedenis van haren beroemden martelaar j. pistorius. En deze geschiedenis wordt hier medegedeeld op eene vrij onderhoudende wijze, en uit de beste bronnen

{==626==} {>>pagina-aanduiding<<}
geput. De levensbeschrijving van pistorius door den geleerden gnaphaeus is hier met vrucht gebruikt. Met den eersten Verzamelaar moeten wij het betreuren, dat een merkwaardig en oud geschrift, bij de Maatschappij der Nederlandsche Letterkunde te Leyden aanwezig, door den Schrijver niet kon gebruikt worden. Het zou voorzeker over enkele bijzonderheden, vooral uit de laatste dagen van pistorius, nog een nieuw en treffend licht hebben doen opgaan. En zoo de Heer schultz jacobi in de gelegenheid mogt zijn, inzage van hetzelve te bekomen, verzoeken wij hem in het belang der wetenschap, ons in het 4de stuk zijner Bijdragen nog eene nalezing op het werk van reudler mede te deelen. De bijzonderheden, die in het overige van dit geschrift aangaande de Luthersche gemeente van Woerden voorkomen, mogen voor het algemeen van minder belang zijn, zij rijzen in waarde, wanneer men in dezelve de uitdrukking vindt van den geest der tijden, waarop zij betrekking hebben. En de lezing van hetgeen ook te Woerden eens tusschen Lutherschen en Gereformeerden is voorgevallen, zal tevens bij iederen onbevooroordeelde de overtuiging verlevendigen, wat voorregt ons in het tegenwoordige bezit der godsdienstige verdraagzaamheid geschonken is, en wat ons te wachten staan zou, zoo de pogingen van sommige vlagvoerders eens hatelijken sectengeestes gelukken konden. - Genoeg, om den arbeid der Heeren schultz jacobi en domela nieuwenhuis aan te prijzen. Hij moge, in de eerste plaats, bij Leeraars en leden der Luthersche kerk algemeener deelneming vinden, dan daaraan, blijkens het voorberigt, tot nog toe schijnt te zijn ten deele gevallen! Dit zou tevens den Verzamelaars tot aanmoediging zijn, om hun Tijdschrift steeds in belangrijkheid te doen winnen, en het eindelijk tot eene
verzamelplaats van bouwstoffen te maken, waaruit later eene volledige geschiedenis der Luthersche kerk in Nederland kon worden vervaardigd, aan de eischen des tijds en der wetenschap beantwoordende.









{==627==} {>>pagina-aanduiding<<}

Toespraak aan de Leden der Nederlandsche Hervormde Kerk, van wege het Godgeleerd Gezelschap, waarvan het Tijdschrift Waarheid in Liefde uitgaat. Te Groningen, bij J. Oomkens. 1843. In gr. 8vo. 79 bl. f : - 80.


De geest der Nederlandsche Hervormde Kerk in onze dagen. Door D.H. Wildschut, Theol. Doct. en Predikant te Amsterdam, 2de Druk. Te Amsterdam, bij R. Stemvers enz. 1843. In gr. 8vo. 36 bl. f : - 35.


Wat willen eigenlijk de zeven Haagsche Heeren? Door een' Predikant bij de Hervormden. Te Groningen, bij J.B. Wolters. 1843. In gr. 8vo. 40 bl. f : - 40.


Aan mijne Geloofsgenooten. Door W.H. Warnsinck, Bz. Te Amsterdam, bij S.J. Prins. 1843. In gr. 8vo. 19 bl. f : - 20.


Zangen des Tijds, toegewijd aan mijne Geloofsgenooten. Door W.H. Warnsinck, Bz. Te Amsterdam, bij S.J. Prins. 1843. In gr. 8vo. 27 bl. f : - 30.


Aan den Heer, Mr. G. Groen van Prinsterer. Door W.H. Warnsinck, Bz. Te Amsterdam, bij S.J. Prins. 1843. In gr. 8vo. 7 bl. f : - 10.


Een woord aan de Hervormde Gemeente in Nederland, door eenige leerlingen van den Hoogleeraar P. Hofstede de Groot. Te Groningen, bij J. Gleuns. 1843. In gr. 8vo. 24 bl. f : - 30.

Andermaal roepen wij de aandacht onzer lezers in voor de korte aankondiging van eenige brochures, de kerkelijke twisten van den dag betreffende. Bij de menigte van dergelijke geschriften, zal men in een tijdschrift, dat niet uitsluitend aan godgeleerdheid wordt toegewijd, met een

{==628==} {>>pagina-aanduiding<<}
beknopt overzigt tevreden wezen. De orde, waarin wij hierboven derzelver titels hebben opgegeven, strekt tevens ten maatstaf van de onderscheidene waarde, die wij in afdalende linie aan deze stukken en stukjes meenen te moeten toekennen.
No. 1 staat in alle opzigten bovenaan. Het strekt tot antwoord op het geschrift der zeven Haagsche heeren aan de Hervormde gemeente in Nederland, onlangs in het licht verschenen, en uitvoerig in dit Tijdschrift aangekondigd. De gezamentlijke medearbeiders aan het Groninger Tijdschrift vinden zich verpligt den aanval af te keeren, op hunne gevoelens en werkzaamheden ondernomen. Zij treden daartoe in eene opzettelijke ontwikkeling hunner gevoelens, bepaaldelijk op die punten, omtrent welke men hen zoo hard heeft aangeklaagd voor eene regtbank, waar de zaak volstrekt niet behoorde. Aanvangende met de aanwijzing van het doel, dat het Tijdschrift zich, van deszelfs oprigting af, heeft voorgesteld, en van de wijze, waarop zij zich immer voorstelden, dat doel te zullen bereiken, stellen zij reeds daardoor het overdrevene en hatelijke der beschuldigingen, tegen hen ingebragt, in het helderste daglicht. Zij hebben de pen opgevat, niet om hunne personen te beschermen, of hunne zaak te verdedigen, maar alleen om der kerke wil, en om in het algemeen te doen zien, welke beginselen zij tegen hunne aanvallers kunnen overstellen. Drie hoofdzaken zijn het, waarbij zij zich nader moeten bepalen: hunne gevoelens aangaande den persoon van christus en zijn verzoenend lijden en sterven, aangaande het gezag der H. Schrift en der Apostelen in het bijzonder, en eindelijk aangaande hunne betrekking en verhouding tot de Nederlandsche Hervormde kerk. Na omtrent dit een en ander hunne denkwijze meesterlijk te hebben bepleit, worden de schrikbarende gevolgen voorgesteld, die uit de inwilliging van den eisch der Haagsche Heeren voor de kerk, den staat en de godgeleerde wetenschap noodzakelijk zouden moeten voortvloeijen. Verbiedt ons bestek hier in bijzonderheden te treden, deze kortheid valt te gemakkelijker,
omdat

{==629==} {>>pagina-aanduiding<<}
slechts ééne verklaring over de waarde van het geheel kan worden uitgesproken, deze namelijk, dat het stuk uitmuntend en boven onzen lof verheven is. Niet om de leerstukken of opvattingen, hier voorgedragen, op zichzelve. Wij laten deze aan hunne plaats, als reeds verspreid in het Groninger Tijdschrift, en niet met weinige woorden te beoordeelen. Maar om de uitstekende wijze, waarop de zaak in deze brochure is behandeld. Een geest van gematigdheid, ernst en liefde, een toon van diep gekrenkt maar welgestemd gevoel, een zin voor waarheid en regt, ademt ons in dit schoone stuk van alle zijden tegen. Die in dit opzigt deze Toespraak met die der Haagsche Heeren vergelijkt, en gewoon is, den boom naar de vrucht te waarderen, zal niet langer aarzelen, wat zijde hij moet kiezen. Aan ieder, wien het om een onbevangen oordeel over dit verschil te doen is, kunnen wij niet sterk genoeg de lezing van dit stuk aanprijzen, en daarna eene herlezing van het Haagsche.
No. 2 beveelt zich aan door eenen hoogst bezadigden toon en echt Christelijke bedoeling. Het openbaart niet zoozeer den bijzonderen geest der Groningsche school, als wel der gematigd liberale partij, die zich van het kerkelijke tot het bijbelsche standpunt terugtrekt, en gelijk zij reeds lang voor het ontstaan van het felbestreden Groninger Tijdschrift in ons vaderland bloeide, gedeeltelijk door de Godgeleerde Bijdragen werd vertegenwoordigd. De tweede druk, niet lang na den eersten in het licht verschenen, bevestigde het gerucht, dat de met roem bekende Predikant en Theol. Doct. d.h. wildschut, te Amsterdam, opsteller dezer wèl geschreven brochure was. De waardige Schrijver spreekt in den strijd een woord van vrede, en stelt zich dus voornamelijk de aanwijzing ten doel, dat, niettegenstaande alle afwijkingen, aan de zijde zoowel van ultra orthodoxen, als ultra liberalen, bij het grootste gedeelte der Hervormde Christenheid, nog genoegzame overeenstemming heerscht aangaande de voornaamste punten van het Christelijk geloof, om er hare innerlijke eenheid en hare hoop voor de toekomst op te bouwen. Op algemeen

{==630==} {>>pagina-aanduiding<<}
bevattelijke wijze worden de voornaamste waarheden tot dat einde doorgeloopen, en meestal in het kleed der bijbeltaal gehuld, schoon de verschillende verklaringen der laatste bij de verschillende twistende partijen hier natuurlijk niet in aanmerking kunnen komen. - Voorts worden de welgezinde leden der gemeente ten ernstigste opgeroepen om, tegen allen, die wanorde en scheuring willen aanrigten, hunne stemmen te verheffen en alzoo de Synode in haren goeden wil te ondersteunen. Dit goede woord vinde bij velen eene goede plaats! Het verdient in blijvend aandenken bewaard te worden, ook dan als het eerste twistvuur, wat God spoedig geve, zal uitgedoofd zijn. En het strekke ten aangename bewijze van den geest der gematigdheid, die ook hen bezielt, wien tot nog toe door de Haagsche partij de handschoen niet zoo onmiddellijk was toegeworpen, als aan de Groninger school. Het spreekt ook van zelf, dat, zoo het zevental zijn' wensch aangaande laatstgenoemde mannen verkreeg, niemand, ten ware hij geheel met hen instemde, buiten het bereik van den herlevenden gewetensdwang zoude blijven.
Over No. 3 kan ons oordeel minder gunstig zijn. De vraag, op den titel uitgedrukt, wordt aldus beantwoord: zij willen geheele omkeering der bestaande Nederlandsche Hervormde kerk. Niet genoeg heeft de Eerw. Schrijver, onzes inziens, onderscheiden tusschen het noodzakelijk gevolg en het bepaalde doel van de pogingen der zeven Adressanten. Of ook de toon van Christelijke gematigdheid, bij brandenden ijver voor de goede zaak der vrijheid, wel genoegzaam bewaard is, meenen wij te moeten betwijfelen. Het belangrijkst gedeelte dezer brochure is dat, hetwelk de middelen in het licht stelt, welke de Haagsche Heeren in het werk stellen om hun doel te bereiken. Hier ontvangen zij menigen welverdienden stoot. Aan het slot wordt nog de belangrijke beoordeeling der zaak in quaestie, in den Tijdgenoot van den 9den Maart voorkomende, voor een gedeelte overgenomen.
No. 4 is een hartelijk woord, in regt goeden en vrijen geest geschreven. Het vat echter de zaak minder grondig

{==631==} {>>pagina-aanduiding<<}
op, dan zijne voorgangers. Het vermaant echter op waardige wijze tot waakzaamheid en ijver, en waarschuwt vooral, dat men zich toch het gevaar niet al te gering zou voorstellen. De Schrijver ontraadt daarom ieder vergelijk met de Dordsche partij, dewijl dit bij het verschil van hoofdbeginsel onmogelijk is, en slechts den grond tot nog droeviger scheuring zou leggen. Door diep gevoel gedrongen, meende de wakkere warnsinck, dat hij, als Protestant, de zedelijke verpligting had, om alzoo te spreken, als hij hier deed. En voorzeker zullen velen hem met ons danken voor dit woord op zijn pas, dat ernstige behartiging vinde!
Dezelfde achtingwaardige Schrijver heeft de kerkelijke twisten tot een voorwerp gemaakt zijner poëzij. Als wij beide stukjes, No. 5 en 6, achteraan plaatsen, en slechts met een enkel woord vermelden, het is niet, omdat wij derzelver dichterlijke waarde miskennen, maar alleen omdat zij uit haren aard voor de zaak zelve minder kunnen afdoen. No. 5 bezingt op eene waardige wijze vier onderwerpen, de strijd, het onbevatbare, de verzoening, menschenvonden. Vooral het laatste is schoon, en allen hebben wij met genoegen gelezen. De verzen aan den Heer groen van prinsterer, ook aan de zes overige Adressanten gerigt, zijn van minder beteekenis. Die Heer wordt hier als ‘saulus’ aangesproken, die de Christenen vervolgt. - Vragen als

‘Weet gij den wind te leiden of te keeren, 
Is u 't gewest van sneeuw of ijs bekend? 
Stemt gij de harmonie der sfeeren, 
Zijt gij het die den wagen ment? enz. enz. 


kan de Heer groen van prinsterer gerust ontkennend beantwoorden, zonder dat hij zich nog in het minst gedrongen voelt, van zijn standpunt af te gaan. Overigens deelen wij van harte in den wensch, waarmede warnsinck zijne dichtregelen eindigt, en bidden met hem voor den vrede der kerke.
No. 7. Aangaande deze brochure geldt geheel hetzelfde,

{==632==} {>>pagina-aanduiding<<}
wat in ons vorige verslag over een' dergelijk stuk van de leerlingen des Heeren pareau is in het midden gebragt. Het is om de redenen, dáár opgegeven, lezingwaardig, schoon anders de goede wil meer dan de inhoud zelf eenig gewigt in de schaal kan werpen. Tantum.





Een woord aan de kern der Hervormde Gemeente in Nederland, door J. van der Linden, V.S., Predikant te Kantens. Te Groningen, bij W. van Boekeren. 1843. In gr. 8vo. 58 bl. f : - 45.

Dit vlugschriftje, een der tallooze, die aan de tegenwoordige woelingen in de Nederlandsche Hervormde kerk hun bestaan te danken hebben, werd vooral uitgelokt door het adres aan de Synode van 1842, door de zoogenoemde zeven Haagsche Heeren (anderen zeggen, ongetwijfeld spottenderwijze: Haagsche wijzen, met toespeling op het zevental Grieksche wijzen). Het boekje ‘neemt echter geene kennis van de oproeping aan de Hervormde Gemeenten in Nederland, dezer dagen door den druk gemeen gemaakt.’ De Heer van der linden stelt zich de beantwoording voor der volgende vragen: Wat hebben en bezitten wij op het kerkelijk gebied tegenwoordig? Wat staan wij in de toekomst te verliezen, bij voortgaande laauwheid en onverschilligheid? Wat moeten wij doen, om in dezen staat van zaken te behouden, wat wij hebben?
Het publiek kent den Heer van der linden genoeg als iemand, die niet gewoon is, zich in zaken van Godsdienst door het gezag van anderen te laten leiden. In welken geest zijn geschrift is, kan dus gemakkelijk worden gegist; hij geeft vele belangrijke en behartigingwaardige opmerkingen, doch 's mans geschrijf zou er niet bij verloren hebben, indien hij hadde kunnen goedvinden den scherpen, stekeligen toon te verzachten. Wij zien niet, waartoe die diene; hij verraadt zekere gekwetste eigenliefde, en, hoe men ook over de Haagsche wijzen en de dwazen, die het met hen houden, denke, de toestand der Nederland-
{==633==} {>>pagina-aanduiding<<}
sche Hervormde kerk is tegenwoordig van dien aard, dat geene vinnige zetten haar kunnen helpen, maar of bezadigde ernst, aan het onderwerp voegende, of scherpe satyre, die de roervinken in hunne jammerlijke onkunde en dwaasheid ten toon stelt, maar dan de zaak ongemoeid late, of een verachtend stilzwijgen, en het rustig gaan van zijn' eigen' weg naar den regel des Evangelies alleen, zonder kommer omtrent menschelijke meeningen. Het laatste ware misschien het beste, maar men heeft de menigte zoo behendig in beweging weten te zetten, dat men wel alles doen mag, om den eenig goeden weg betreden te houden, en hen terug te houden, die welligt wankelmoedig zouden worden. Hoe de gewone aankondigers van dergelijke geschriften van den dag over de zaak ten principale denken, is reeds meermalen ontvouwd, waarom wij het hier niet herhalen.






Kerkelijke Toespraak, bij gelegenheid van het afsterven van den WelEerwaardigen Heer Albertus Lofvers, in leven Predikant bij de Hervormden te Middelstum en Toornwerd, gerigt aan diezelfde Gemeente, naar aanleiding van 1 Cor. III:21b, 22, 23, uitgesproken aldaar op den 26 Februarij 1843, door J. van der Linden, V.S., Predikant bij de Hervormde Gemeente van Kantens. Te Groningen, bij W. van Boekeren. 1843. In gr. 8vo. 23 bl. f : - 30.

De Eerw. lijkredenaar noemt de voorrede voor deze Leerrede ‘een breeden gevel voor een klein huis.’ Gelijk de lezer uit den titel ziet, is de stoep, om in de leenspreuk te blijven, weinig minder breed. Wij hadden overigens geene reden om anders te denken, dan dat alles regt goed gemeend is, ofschoon het een en ander dan ook wel wat wonderlijk zij. Het was b.v. een vreemde inval, om den kinderen van den overledene voor te stellen, staande en alleen onder de lijkrede op hunnen vader te

{==634==} {>>pagina-aanduiding<<}
zingen Psalm XXX:3, de drie eerste regels, terwijl dan de gemeente met het orgel de drie laatste regels zou aanheffen. De kinderen verklaarden er zich niet sterk genoeg toe, en alzoo viel deze liturgische zonderlingheid - want de opgegeven regels hebben juist niets kenmerkends voor de gelegenheid, daar de bedroefde kinderen niet b.v. Psalm XLII:3, of Psalm LXII:4 of iets dergelijks hadden moeten zingen, maar eenvoudig eene vermelding van Gods lof - viel, zeggen wij, deze liturgische zonderlingheid in het water. Niet alzoo bewerkt men (zie de voorrede) afwisseling in den ouden slenter van het uitwendige.
Na de toelichting van zijnen tekst gaat de Redenaar over ‘tot de orde van den dag’; hij meent tot hetgeen de gelegenheid van den dag vordert, of met zich brengt; maar wie de bekende uitdrukking in aanmerking neemt, vindt er, met ons, een eenigzins grappig denkbeeld in, dat dáár althans niet te pas kwam. Zoo ook de vraag: ‘gij neemt het mij niet kwalijk, dat ik uwen lofvers ook in de rij van deze gemoedelijke en brave dienaren der kerk opneme?’ Waarlijk, indien de - naar wij vernemen, achtingwaardige - overledene door zijnen ambtgenoot van der linden in de rij van gemoedelijke en brave dienaren der kerk (waarom niet van christus?) moet opgenomen worden..... Dan volgen een paar vragen, die tot de waardigheid der Evangeliebediening betrekking hebben, en daarna: ‘Gij hebt mij veroorloofd, albertus lofvers op te nemen in de orde der’ enz. Later doet de Redenaar de middelen en krachten (te onzer opleiding) ‘volgens den tekst (vs. 22b) voor zijne hoorders optreden in de rij.’ - Kortom, het is ..... welgemeend, wij twijfelen er niet aan, maar zonderling ook - daaraan twijfelen wij evenmin.





De Vrouw uit een natuur-, ziekte- en geneeskundig oogpunt beschouwd. Door Dr. D.W.H. Busch, Koninkl. Pruiss. geheim Medicinaal-Raad, gewoon Hoogleeraar in de ge-
{==635==} {>>pagina-aanduiding<<}
neeskunde enz. te Berlijn. Uit het Hoogduitsch vertaald door H.H. Hageman, jr., Doctor in de Genees-, Heel- en Verloskunde te Amsterdam. Iste Deel. Natuurkunde van de Vrouw. Te Amsterdam, bij H. Frijlink. 1842. In gr. 8vo. VIII en 472 bl. f 4-25.

Wij ontvangen hier het eerste deel eener vertaling van een op zeer ruime schaal aangelegd werk over gynaecologie. De inleiding bevat een geschiedkundig overzigt, waarin vooral bij hippocrates wordt stil gestaan, met eene rijke litteratuur, gelijk wij dit bij onze Duitsche naburen gewoon zijn te verwachten; voorts eene beknopte opgave van het plan der behandeling. Het geheele werk zal uit drie hoofdafdeelingen bestaan. De eerste bevat de algemeene leerstukken, de physiologie en pathologie van de vrouw; de tweede afdeeling zal de bijzondere geneeskunde van alle ziekten der vrouw behelzen; de darde eindelijk zal handelen over de kunstbewerkingen, die door de in de tweede afdeeling beschrevene ziekten noodzakelijk worden. Het eerste deel dezer Hollandsche vertaling bevat de physiologie der vrouw en derhalve het eerste gedeelte der eerste afdeeling.
Het eerste Hoofdstuk handelt over het geslachtskarakter der vrouw in het algemeen. Hier wordt eerst de vrouw van hare zedelijke zijde beschouwd. In dit gedeelte heeft de Schrijver blijkbaar veel gebruik gemaakt van de Physiologie van burdach, en zijne opmerkingen over het verstand en karakter der vrouw behelzen niet veel nieuws of treffends. Den Vertaler maken wij opmerkzaam op hetgeen reeds zoo dikwerf gezegd is, dat het Duitsche woord Vernunft niet door vernuft moet worden overgebragt (zie bl. 34). Ook was ons het woord grootaardig (op bl. 36, reg. 14 van ond.), eene letterlijke overzetting van het in de laatste tien jaren, zoo geliefde Duitsche modewoord grossartig, in het Nederduitsch nog onbekend, en wij wenschen het niet te zien ingevoerd. Waar de Heer busch zijne opmerking mede regtvaardigen kan, dat de vrouw niet in de eenzaamheid tot God wil bidden, maar het liever in de kerken doet, bl. 38, weten wij niet, maar het strookt niet met onze ervaring. Hoe vele moeders bidden in hare binnenkameren, zonder ophouden, bij het ziekbed harer kleinen, of verzuchten met volharding tot God bij het wangedrag harer telgen! Door

{==636==} {>>pagina-aanduiding<<}
zulke rhapsodische opmerkingen maakt men de boeken slechts noodeloos grooter, en wanneer de Schrijver geene betere aanteekeningen mede te deelen had, kon hij dit gedeelte gevoegelijk achterwege gelaten hebben. Het tweede gedeelte van dit Hoofdstuk beschouwt de vrouw van hare ligchamelijke zijde en bevredigt ons meer, hoezeer men ook hier niet veel meer vinden zal, dan 't geen reeds door soemmerring, autenrieth en burdach opgeteekend was. De beschrijving der stemwerktuigen, die in het derde gedeelte, hetgeen de vrouw van de zijde harer geslachtsverrigtingen beschouwt, voorkomt, behoorde, onzes inziens, veeleer in dit tweede gedeelte geplaatst te zijn. Het vierde en laatste gedeelte van dit eerste Hoofdstuk beschouwt de vrouw naar gelang van het verschil der hemelstreken en der natiën. Ook dit gedeelte is zeer rhapsodisch behandeld, even als het eerste gedeelte van dit Hoofdstuk, en bezit niet die eigenschap, welke de Duitschers door het woord übersichtlich uitdrukken. Eerst wordt het ligchamelijk verschil beschouwd, waarbij vooral bij het bekken wordt stilgestaan en gebruik gemaakt van g. vrolik's onderzoekingen; daarna het karakter, waarbij evenwel weder veel over ligchamelijke bijzonderheden, over blond en bruin haar, over gelaatskleur, over de ontwikkeling van den boezem, te gelijk met opmerkingen over zeden en beschaving, over gevoel en kunstzin, alles oppervlakkig door elkander, voorkomt.
Het tweede Hoofdstuk handelt over de vrouw in den kinderlijken leeftijd. Het vangt aan met eene beschouwing van het embryo. Beknoptelijk wordt hier de ontwikkeling der geslachtsdeelen, bepaaldelijk naar de nasporingen van rathke en müller, nagegaan; voorts de verhouding tusschen de geboorten van jongens en meisjes met opgave van tabellen toegelicht, waarvan die op bl. 90, 91 aan den Schrijver eigen is, de overige uit de werken van bickes, quetelet en anderen ontleend zijn. Het resultaat is, dat er, gelijk bekend is, meer jongens dan meisjes geboren worden, dat deze verhouding bij wettige kinderen ongeveer is als 106:100, bij onwettige als 103:100, een verschil, waarvan de redenen moeijelijk zijn op te sporen; dat, wanneer de vader jonger is dan de moeder, zulks de geboorte van meisjes begunstigt enz. Hierop volgt eene beschouwing der vrouw in de kinderjaren, waarover niet veel meer dan het algemeen

{==637==} {>>pagina-aanduiding<<}
bekende gezegd wordt. Hierbij worden ook de temperamenten behandeld.
Het derde Hoofdstuk handelt over de huwbaarheid der vrouw (of beter over de vrouw in haren huwbaren leeftijd). Het maakt uit zijnen aard op eene grootere uitvoerigheid aanspraak, en beslaat dus ook het grootste gedeelte van dit boekdeel (van bl. 113-453). Eerst gaat de Schrijver met groote uitvoerigheid na, hoe de leeftijd, waarop het meisje huwbaar wordt, volgens luchtstreek, volksstam, temperament en leefwijze verschilt; daarna beschouwt hij de afmetingen van het bekken, den toestand der geslachtsdeelen en de kenteekenen der virginiteit, alles met aanhaling eener rijke litteratuur, die misschien door kritische zifting belangrijker wezen zou. Vervolgens gaat hij over tot de beschouwing van de verschillende levensverrigtingen van het vrouwelijk organismus in dit tijdperk. Hier komt in de eerste plaats de stondenvloed in aanmerking (bl. 141-185). Dit gedeelte wordt met veel geleerdheid en zaakkennis behandeld, en het door velen ook nu nog aangekleefde gevoelen van den invloed der maan, te gelijk met andere volksvooroordeelen omtrent deze functie, wordt teregt verworpen. Bij de analoge verschijnsels in de klasse der zoogdieren, hadden de waarnemingen van onzen Prof. numan wel eenige vermelding verdiend. Onze nieuwere physiologie verbiedt ons, de maandelingsche bloedontlasting eene afscheiding (secretie) te noemen, gelijk busch op bl. 155, 156 schijnt te willen. Gepast en kort drukt remak in een onlangs uitgegeven werkje (Die abnorme Natur des Menstrualblutes, Berlin 1842, ook afgedrukt in busch Zeitschr. für Geburtskunde, Bd. XIII, Heft 2) zich over deze zaak aldus uit: ‘Wir werden den Menstrualfluss keineswegs als eine Secretion im engeren Sinne des Worts, sondern nur als eine mit einer Schleimsecretion verbundene kapillare Haemorrhagie bezeichnen
müssen,’ S. 20, 21. In de tweede plaats handelt de Schrijver over de geslachtsdrift. De Schrijver beschouwt deze als van het zenuwstelsel afhankelijk, ‘zij is,’ zegt hij, (bl. 188), ‘eene zuiver dynamische verrigting, die eerst de afscheiding van het zaad bewerkt, zoodat deze als iets secundairs, niet als iets primairs, als oorzaak [van de geslachtsdrift] moet beschouwd worden.’ Wij willen niet stilstaan bij het minder juiste der benaming van verrigting (functie),

{==638==} {>>pagina-aanduiding<<}
voor de geslachtsdrift gebezigd, maar de stelling zelve is zoozeer in tegenspraak met vergelijkende physiologie, dat wij niet begrijpen kunnen, hoe zij uit de pen des bekwamen Schrijvers vloeide. De eerste oorzaak ligt in de geslachtsdeelen; de daar werkende prikkel deelt zich aan het zenuwstelsel mede, en bij den mensch verbinden zich daarmede voorstellingen der verbeelding en zedelijke denkbeelden, en zoo wordt de oorspronkelijk organische toestand een bron van begeerten en neigingen; maar het is de bron der rivieren uit de monding afleiden, wanneer men deze neigingen en hartstogten als primair en de Secretio Seminis als secundair beschouwt. In de derde plaats handelt de Schrijver over den bijslaap (bl. 204-220). In de vierde plaats spreekt hij over de bevruchting (bl. 220-281). Wanneer de Schrijver hier de overbrenging van het semen tot de ovaria onnoodig acht en zelfs beweert, dat het niet onmiddellijk naar de eijerstokken komen kan (bl. 241), dan zijn hem zekerlijk de waarnemingen van bischoff niet bekend geweest, 't geen de Vertaler had behooren te verbeteren. Van meer belang dan zijne physiologische redeneringen zijn de uitvoerige statistieke opgaven over vruchtbaarheid, over de verhouding van tweelinggeboorten tot de anderen (die men gemiddeld als 1 op 80 in Europa schijnt te kunnen schatten), over die van drielingen enz. Dat tweelinggeboorten alleen in zeer vruchtbare huwelijken zouden voorkomen, gelijk de Schrijver op bl. 262 beweert, is niet zonder uitzonderingen aan te nemen. Hierop volgt in de vijfde plaats de beschouwing der zwangerschap (bl. 282-360). Bijzonder naauwkeurig en leerzaam worden hier de verschijnsels der zwangerschap en de gemoedsgesteldheid der zwangere vrouw geschilderd. Met veel zorg worden ook de vliezen van het ei beschreven, en de gevoelens der verschillende Schrijvers over dit punt naauwkeurig uiteengezet. De
eigenlijke ontwikkelingsleer wordt niet behandeld, maar alles meer uit een verloskundig oogpunt beschouwd; daarom is ook het vraagpunt van vervroegde en vertraagde geboorte met naauwkeurigheid behandeld. In de zesde plaats beschouwt de Schrijver de baring. Hij verwerpt bij dezelve, zoo het ons voorkomt te regt, de medewerking der vrucht, en schrijft haar alleen aan de zelfstandige werking der baarmoeder toe. Het zevende gedeelte van dit Hoofdstuk handelt over het kraambed, de kraamzuivering en het terugkeeren tot den norma-
{==639==} {>>pagina-aanduiding<<}
len toestand (bl. 415, 430); het achtste eindelijk over het zogen (bl. 430-453).
Het vierde Hoofdstuk, waarmede deze physiologie der vrouw besloten wordt, handelt over de vrouw in het tijdperk der afname of des ouderdoms (bl. 454-472). Dit Hoofdstuk bevat ook belangrijke statistieke opgaven, waaruit blijkt, dat het vrouwelijk geslacht in het algemeen eenen grooteren levensduur vertoont dan het mannelijke, en dat slechts in den ouderdom van 7 tot 14 en van 30 tot 40 jaren meer vrouwen dan mannen sterven, en dus vóór het tijdperk van ontwikkeling en vóór dat van teruggang des levens.
Deze inhoudsopgave bewijst voldoende, dat wij, niettegenstaande enkele ingevlochtene aanmerkingen, het boek prijzen, vooral in die gedeelten, waarin eene rijke ervaring den Schrijver bijzonder heeft voorgelicht. Ook de vertaling is over het geheel als welgeslaagd te beschouwen, eenige kleine misstellingen uitgezonderd, zoo als het boven opgegevene woord vernuft voor rede, en de op bl. 187, reg. 7, voorkomende woorden opgerigten toestand, waar wij uit den zamenhang gissen, dat in het oorspronkelijke aufgeregten Zustande gelezen zal worden.





Gedachten over des Menschen Ziel, van J. de Koning, Stads Medicinae Doctor en Heel- en Vroedmeester te Zalt-Bommel, enz. enz. Te Schoonhoven, bij S.E. van Nooten. 1843. In post 8vo. 67 bl. f : - 60.

De Heer de koning wil dit stukje beschouwd hebben als eene bijlage tot zijne verhandeling over het leven en deszelfs gevolgen bij den Mensch. Een niet zeer gunstig verslag werd van dit laatste gegeven in ons Tijdschrift voor 1841, bladz. 106-112. Dezen, zoo als de Heer de koning hem zeer beschaafd noemt ‘ultra dommen Recensent’ heeft hij ‘eenmaal genoeg ten toon gesteld,’ en noemt hem verder ‘zijner onwaardig.’ Tot troost van den Schrijver zij gezegd, dat de Redactie van dit Tijdschrift wijselijk de aankondiging van het onderhavige stukje niet weder aan dien ultra dommen Recensent, maar aan een' ander' heeft toevertrouwd, - doch die misschien in het oog van den zeer geleerden Heer de koning nog veel dommer is. Ja, 't is wat te zeggen met dat recenseren. Neem een boek voor u; lees het niet

{==640==} {>>pagina-aanduiding<<}
eens, doorblader het niet eens; wat? snijd het niet eens open, maar schrijf: ‘Het voor ons liggende stuk hebben wij over het geheel met goedkeuring gelezen. Wij kunnen wel niet zeggen, dat wij het in allen deele met den kundigen, verdienstelijken schrijver eens zijn, maar moeten hem met dat al den lof geven, dat hij zich van zijne taak voortreffelijk heeft gekweten, waarom wij zijn geschrift met den ruimsten lof aanprijzen. Plaatsgebrek verbiedt ons meerdere uitweiding.’ Wel, Heer Schrijver! wat zegt gij van dezen Recensent? Is hij een ultra-domöor? ..... Een ander zal daarentegen vele aanmerkingen maken, die men niet kan tegenspreken, van welker gegrondheid men zich bij nadenken moet overtuigd houden. En wat is dan het loon van den Recensent, die op eene zaakrijke, gedetailleerde beoordeeling ijverig heeft gewerkt? Hij heet een botterik, omdat hij de waarheid liever had, dan de eigenliefde van eenen schrijver. Waarlijk, onze collega, de ultra-domöor (zoo komt hij zeker wel niemand dan den Heer de koning voor) had wel gelijk, toen hij op de zeer nederige en bescheidene antikritiek van den Heer de koning alleen met het puntdicht van huygens antwoordde:

De kinders van ons hoofd, de vodden, die wij schrijven, 
Betooveren ons hart, als die van onse lijven; 
't Schijnt dat hij ons aen 't ooge raeckt, 
Die s' op het allerminste laeckt. 


Om het hoogst belangrijke van het onderwerp willen wij iets langer bij dit stukje verwijlen, dan wij anders bij zoo klein een boekske zouden doen. De Schrijver verzekert, dat hij reeds voor meer dan dertig jaren zijne eigene of ontleende denkbeelden heeft gehad en aangekweekt over des menschen ziel. Nooit kon hij zich vereenigen met hen, die dat wezen eenen onstoffelijken geest noemden, en dat wel om de volgende redenen, die wij hier en daar met 's mans eigene woorden opgeven:
1. Indien de ziel onstoffelijk ware, zou zij eeuwig moeten zijn, gelijk God, of in allen gevalle een deel van het allerheiligste, goddelijke wezen moeten uitmaken. Dit kan niet; derhalve......
2. Is des menschen geest later geschapen, of schept het Goddelijke wezen telkens, voor elk menschelijk ligchaam, eenen geest? Het scheppingswerk was met den zesden dag

{==641==} {>>pagina-aanduiding<<}
volbragt; dus kan het laatste niet waar zijn. Derhalve het eerste. Maar waar was dan mijn geest, voordat hij met mijn ligchaam vereenigd werd? Wat deed hij? Wat dacht hij? Iets toch wel; maar hoe komt het dan, dat hij zich daarvan niets meer herinnert?
3. ‘Is des menschen geest, staande dat het ligchaam nog in den moederschoot omsloten lag, op eenen zekeren bepaalden tijd of tijdperk daarmede vereenigd geworden? Wat heeft hij dan in zijnen engen kerker gedacht, en dat wel in een onvolkomen ligchaam, alwaar de levensorganen nog, als het ware, plantaardig zijn? Waarom weet hij niet van het in de wereld treden van zijn stoffelijk hulsel?’ enz.
4. De mensch is na zijne geboorte veel langer hulpeloos, dan het dier. Een onstoffelijke geest zou wel dadelijk zijne hoogere afkomst toonen.
5. ‘Waarom, als de ziel een geestelijk wezen is, hangen de ontwikkelingen van zijne verstandelijke vermogens zoo geheel alleen af van den groei en de ontwikkelingen van de hersen- en zenuwweefsels?’
6. ‘Waarom moet de geest, om te denken, en om zijne gedachten te onthouden, juist eerst de taal aanleeren, waarin zijn ligchaam geboren is? Strookt dit vernederend denkbeeld met het ideaal van een geestelijk wezen? of hebben de geesten, eer zij in hunne stoffelijke woning omsloten werden, eene eigene taal?’
7. Indien de ziel een onstoffelijke geest is, waarom weet hij dan niets van zijne nachtelijke werkzaamheden en gedachten? Want een onstoffelijke geest moet altijd werkzaam zijn?
8. Hoe verklaart men den invloed van droomen, ziekten, dronkenschap en dergelijke anders, dan door diepe afhankelijkheid des geestes van het ligchaam aan te nemen, waarmede zich het denkbeeld van een onstoffelijk, en daarom zoo veel voortreffelijker wezen niet laat vereenigen?
9. Bij ouderdom en verval des ligchaams gaat ook de geest aan het kwijnen; weder een bewijs der afhankelijkheid des laatsten van het eerste.
10. Eindelijk: een geest is aan geene plaats gebonden, en kan dit niet zijn, of worden.
Wanneer wij nu deze gronden nader in oogenschouw nemen, dan is het duidelijk, dat de 4, 5, 7, 8, 9 uitgaan

{==642==} {>>pagina-aanduiding<<}
van het naauwe verband tusschen het ligchaam en de ziel. Zij gelden dus niet tegen de onstoffelijkheid of zuivere geestelijkheid der laatste, maar tegen haar afzonderlijk, van het ligchaam onderscheiden bestaan; tenzij men, en dit zal dan ook wel het eenvoudigste zijn, aanneme, dat de ziel, schoon in wezen van het ligchaam onderscheiden, nogtans, zoo lang de mensch op aarde leeft, daarmede noodzakelijk verbonden is, dat wil zeggen, zoodanig verbonden, dat volstrekt geene indrukken van buiten anders dan door middel van het ligchaam haar kunnen bereiken, en zij het vermogen mist, om buiten het ligchaam en deszelfs invloed werkzaam te zijn (*). Hoe de ziel na den dood des ligchaams

{==643==} {>>pagina-aanduiding<<}
hare indrukken zal ontvangen, is ons onbekend, en dat kan niet anders. Het is een gevolg daarvan, dat wij, juist door die tegenwoordige vereeniging van de ziel met het ligchaam, ons eigenlijk geene zuiver geestelijke wezens kunnen denken, evenmin als de oneindigheid in ruimte en de eeuwigheid. Men trachte het denkbeeld te vatten - het zal niet gelukken, en hoogstens zal men zich met eenige negative denkbeelden moeten behelpen. Doch dit neemt het bestaan zelf niet weg, anders zou men aan God insgelijks om deze reden het bestaan moeten ontzeggen. Want dat iets alleen in zooverre voor mij bestaat, als ik het denkbeeld er van omvat (men zou dit de philosophie van het subjective kunnen noemen) is iets, waarbij men met woorden speelt, en - welligt zich zelven niet begrijpt. Op dit denkbeeld, zich geen zuiver geestelijk wezen buiten God te kunnen denken, stuitte ook de Heer de koning. Vandaar zijne eerste en laatste bedenking, omtrent welke hij niet genoeg schijnt in het oog te hebben gehouden, wat hij zelf zegt, bladz. 20: ‘Waar het onderzoek vruchtbaar (eene blijkbare misstelling voor vruchteloos) is en het kennen ophoudt, aldaar moet het gelooven eenen aanvang nemen.’ De tweede, derde en zesde bedenking eindelijk zijn slechts bijkomend. Wij kunnen van al het daar gevraagde niets beantwoorden; doch dit bewijst alleen, dat wij van het onstoffelijke geene heldere denkbeelden hebben. Het zou dus hier weder nederkomen op de stelling: hetgeen ik niet begrijp, kan niet waar zijn.
Zoover het negative gedeelte der verhandeling. Het positive derzelve bestaat, na eenige aanmerkingen over den zin, waarin het woord geest doorgaans gebruikt wordt, en ook in den Bijbel gebruikt is, in het voordragen en ontwikkelen der stelling, die hierop nederkomt: God heeft onmiddellijk de grondbestanddeelen van alles, de atomen, geschapen, waarvan sommige met de opwekbaarheid, d.i. vatbaarheid, om onder zekere voorwaarden tot levensuiting

{==644==} {>>pagina-aanduiding<<}
te komen; die voorwaarde is de geslachtsvereeniging. Alzoo ontstaat het dierlijk leven, gelijk dit door den Schrijver in zijne verhandeling over het leven enz. is uiteengezet. ‘De ziel nu is een zeer voortreffelijke en in deszelfs grondaanleg voor hooge ontwikkeling en volmaking vatbare Atoom: - een stoffelijk wezen in deszelfs grondaanleg, een wezen dat even als de Atomi der ligchamen door de voortteeling ten zinnelijken leven is opgeroepen: - een bijzondere Atoom, of zoo men het liever noemen wil, eene bijzondere grondstof, welke door den alwijzen wil van den Almagtige, toen Hij alles uit het niet, te Zijner tijd, te voorschijn riep, begaafd is met eene eigensoortige, hoogst voortreffelijke vatbaarheid, om zich op eene geheel eigen lijdige (?), en zeer van al het ons bekende geschapene, verschillende wijze te ontwikkelen, doch welke ontwikkeling dan eerst kan plaats hebben, wanneer het in wederkeerige werking treedt met een gegeven menschelijk ligchaam, en wel zoo, dat deze ontwikkeling meerendeels afhangt van den normaal-toestand en de ontwikkeling van de hersen- en zenuworganen, ja zelfs van den normaaltoestand en de ontwikkelingen van andere ligchaamsdeelen.’ Is dit eene verklaring? Eene duidelijke? Voldoende? Rec. betwijfelt het. Hetgeen intusschen den Schrijver tot deze beschouwing aanleiding gaf, schijnt vooral te zijn geweest de opmerking van het verschillende, en van het erfelijke der temperamenten en karakters; zijne slotsom daaromtrent is deze: ‘dat het temperament en karakter zich vormen naar ziel en ligchaam beiden, dewijl deze een' en denzelfden oorsprong hebben, te zamen zich ontwikkelen door dezelfde oorzaken en uitwendige krachten, te zamen op het allernaauwst verbonden zijn, steeds eene onderlinge zinnelijke werking op en met elkanderen onderhouden, ieder naar deszelfs aanleg, hoogeren of
lageren toestand en inwendige kracht, verbindtenissen en werkingen, die alleen bij den dood des ligchaams, wanneer de scheikundige verbindingen der werktuigen en der zinnen niet meer bestaan, voor onze beschouwingen ophouden.’
Van te groote duidelijkheid schijnt dit alles niet te beschuldigen. Ons althans is het niet regt helder. Wij voegen er alleen nog bij, dat, gelijk men uit de vroegere verhandeling weet, het menschelijke ligchaam, volgens den Heer de koning, na den dood eindelijk geheel en al in gaz over-
{==645==} {>>pagina-aanduiding<<}
gaat, en dat slechts de ondeelbare, onvergankelijke, onzigtbare deeltjes, de Atomen, overblijven. Het ziel-Atoom sluimert zoolang, totdat eene nieuwe ontwikkeling is voorbereid, als wanneer het met de ligchaam-atomen weder tot een mensch vereenigd wordt, en dit is opstanding, die trapsgewijs geschiedt, omdat van lieverlede de ontwikkelingsperiode der Atomen van gestorvenen plaats heeft. ‘Wat zijn duizenden van jaren, waar geene opvolging van tijd bestaat? Een oogenblik! Ja niets anders, dan het openen en sluiten der oogen. Alzoo is de dood, ook zoo de opstanding. Één tijdsgewricht. Doch boven dit alles wordt deze daadzaak (namelijk het sluimeren van het ziel-Atoom gedurende den dood des ligchaams) op het krachtigste bewezen door den Mond der waarheid zelve. Hij zeide: “Het dochtertje is niet dood, maar slaapt.” - “Lazarus, onze vriend slaapt, en ik ga henen, om hem uit den slaap op te wekken.”’
Het eerste staan wij gaaf toe: het beroep op de aangehaalde woorden van jezus niet. Want althans in het eerste gezegde, indien men dit dan drukken wil, heeft juist eene disjunctie plaats van dood en slaap, waarmede men moeijelijk zal kunnen bewijzen, dat de dood een slaap is, daar er veeleer het tegendeel uit zou zijn af te leiden. De Schrijver meent voorts, dat jezus zulke ontzettende wonderen (als dooden-opwekkingen) niet behoefde te verrigten, om daardoor zijne hooge afkomst en zijne magt te bewijzen; dat hiertoe b.v. het stillen van stormen enz. evenzeer dienstig was. Maar dat hadde niet kunnen bewijzen, of liever verzinnelijken, dat Hij de Heer des levens, dat Hij, Hij zelf de opstanding en het leven was.
Ten slotte poogt de Schrijver oplossing te geven van de volgende tegenbedenkingen. Indien des menschen ziel in een stoffelijk Atoom bestaat, dan zullen er waarschijnlijk zeer vele van die Atomen verloren gaan, en die hebben dus doelloos het aanzijn bekomen; - de werkeloosheid van de ziel in den onderstelden slaap gedurende den dood des ligchaams; - dat stof niet denken kan; - de bijbelsche voorstelling van de opstanding. Kortheidshalve moeten wij die oplossingen voorbijgaan.
Wij vinden ons met een beslissend oordeel over de hoofdstelling van den Schrijver verlegen; maar zien ook niet in, dat wij zulks behoeven te uiten. Men leze, beproeve, en

{==646==} {>>pagina-aanduiding<<}
oordeele - zoo heette het van het zout met cognak boekje. Nopens het oneindig gewigtiger en ernstiger onderwerp dezer verhandeling zal dat nog wel veel meer gelden. Scherpzinnigheid ontzeggen wij den Schrijver niet, en ofschoon het een en ander wel eens wat wonderlijk wordt bijgehaald, en - sit venia verbo! - dooreengehaspeld, het boekje bevat veel, dat nadenken verdient en aanlokt. De mindere duidelijkheid moet men de edelmoedigheid hebben, goeddeels aan het onderwerp toe te schrijven. Overigens achten wij ook op dit geschriftje toepasselijk, hetgeen de hevig aangevallen beoordeelaar van de verhandeling over het leven zeide: ‘De Schrijver had, bij onmiskenbare gaven, bij blijken van vele wetenschap, bij nog aanhoudend wetenschappelijk onderzoek, iets anders, iets beters kunnen geven, vooral wanneer hij zich, waar het toch op geloof aankomt, van ijdele redeneringen had onthouden, die den dusgenoemden sterken geest niet overtuigen zullen, en die de geloovige niet behoeft.’ Juist die ijdele redeneringen hinderden ons het meeste. Wij zijn van gisteren, en wat is al onze redenering over het bovenzinnelijke? Grijpen van een kind naar 't geen boven zijn bereik hangt.






Proeve ten betoog der dringende behoefte van Dijk- en Polderzaken in Gelderland aan eene grondwettige herstelling, door Mr. A.G. Brouwer. Te Zaltbommel, bij J. Noman en Zoon. 1842. In gr. 8vo. IV en 106 bl. f 1-20.


Brief aan den Hooggel. Heere Mr. J.R. Thorbecke, ter wederlegging van Z.H. Gel. Advies betrekkelijk Dijk- en Polderzaken, door Mr. A.G. Brouwer. Te Gorinchem, bij A. van der Mast. 1843. In gr. 8vo. 153 bl. f 1-80.

Nadat de Heer Mr. a.g. brouwer zijne Proeve, ten betoog der dringende behoefte van Dijk- en Polderzaken in Gelderland aan eene grondwettige herstelling, had in het licht gegeven, heeft Prof. thorbecke, in 1843, te Leyden, bij p.h. van den heuvell, doen verschijnen zijnen in dit Tijdschrift reeds aangekondigden Brief aan een Lid der Staten van Gelderland, over de Magt der Provinciale Staten.
De Prof. heeft daarbij erkend, dat de wijze, waarop het Geldersche Polderreglement tot stand kwam, strijdig is met

{==647==} {>>pagina-aanduiding<<}
de Grondwet. Daarop is hij het met Mr. brouwer ééns. Maar ten tweede heeft hij beweerd, dat gezegd reglement de grenzen, welke Art. 220 der Grondwet aan de regelende magt der Provinciale Staten voorschrijft, niet te buiten gaat; en ten derde, dat, zoo in een of ander opzigt het reglement met de Grondwet onbestaanbaar is, er voor de Provinciale Staten van Gelderland, als van welke het reglement, zoo als het nu is, moet geacht worden afkomstig te zijn, met goed gevolg niets tegen kan worden ondernomen, indien de Hooge Regering het invoeren van een beter reglement, door weigering van goedkeuring, mogt gelieven tegen te werken.
Het is tegen die beide laatste stellingen van den Hoogleeraar, dat de Schrijver, welke dezelve, en gedeeltelijk te regt, in strijd rekent met de leer, in zijne Proeve ontwikkeld, bij zijnen Brief aan genoemden Hoogleeraar te velde trekt.
Duidelijkheid van stijl en kalmte van uitdrukking zijn geene verdiensten, waarop de beide hier aangekondigde opstellen van Mr. a.g. brouwer aanspraak mogen maken. Vooral de Brief aan Prof. thorbecke is in een' hartstogtelijken, opgewondenen geest ontworpen. Dit neemt echter niet weg, dat er toereikend wordt aangetoond, hoe de regten der Polderbesturen als zedelijke ligchamen, en inzonderheid die der tot verschillende zedelijke ligchamen vereenigde Polder-ingelanden, zoo wel als die der afzonderlijke ingelanden zelven, bij het reglement miskend zijn geworden. Maar Prof. thorbecke heeft eigenlijk niet beweerd, dat het reglement wettig is, in dien zin, dat de Hooge Raad er kracht van wet aan had behooren toe te kennen, gelijk, helaas! geschied is; maar alleen, dat het wettig is in betrekking tot de Staten zelve, die niet kunnen nalaten de geldigheid van een stuk te erkennen, hetwelk uit hunnen eigenen boezem, ten gevolge hunner eigene handelingen, moet beschouwd worden te zijn voortgevloeid. En vandaar dan ook, dat de Prof. volhoudt, dat die Staten, zoo zij op eenig nader te ontwerpen reglement geene goedkeuring krijgen, aan hun vorig werk gebonden zijn. De Brief van den Hoogleeraar is geene verdediging van het reglement; maar, geschreven zijnde niet aan eenige regterlijke autoriteit, niet aan eenig Polderbestuur noch aan eenige vergadering van ingelanden, doch integendeel aan een Lid der Staten van Gelderland, onderzoekt hij daarbij alleen, wat waarheid is uit het standpunt, waarop die Staten zich ongelukkigerwijze

{==648==} {>>pagina-aanduiding<<}
geplaatst hebben. Dit nu is door Mr. brouwer niet genoegzaam in het oog gehouden. Voorts noemt de Prof. zelf de magt der Provinciale Staten regelend en niet wetgevend; de wetgevende kracht, hier en daar aan die magt door hem toegekend, is betrekkelijk, niet volstrekt. Vraagt men in het algemeen, door wie de wetgevende magt wordt uitgeoefend, en verstaat men er door, wie wetten maken, verbindende voor geheel het rijk; het antwoord is natuurlijk: de Koning met de Staten - Generaal. Maar even gelijk plaatselijke besturen keuren maken, die, zoo de vereischte vormen zijn in acht genomen, kracht van wet hebben voor de gemeenten, zoo kunnen de Provinciale Staten verordeningen vervaardigen, die, na goedkeuring des Konings, kracht van wet hebben voor hunne Provincie. In dien zin alleen hebben zij eene wetgevende magt. Al wat door den Gouverneur, door de Gedeputeerde Staten, of door den Gouverneur met de Gedeputeerde Staten niet, maar door de Provinciale Staten wel kan worden verordend, behoort in dien betrekkelijken zin, in tegenstelling van de louter administrative magt, tot de wetgevende magt in de Provincie. De Heer Mr. brouwer had zich, behoudens beter oordeel, over die uitdrukking zoo niet moeten ergeren.
Grondig en uitgebreid is intusschen zijn onderzoek. Kunnen de Provinciale Staten zelve op hunne vorige maatregelen niet terugkomen, zoo lang zij op geene goedkeuring van aan te brengen wijzigingen kunnen rekenen; zij zullen die goedkeuring bekomen, als de noodzakelijkheid zal gebleken zijn. Zoo men bij ingelanden enz. voortgaat met tegen te streven en processen uit te lokken, en men eindelijk het geluk heeft den Hoogen Raad, die meermalen van stelsel veranderd is, een stelsel te doen omhelzen, waarbij dezelve weigert het Polderreglement toe te passen, als strijdig met de onvervreemdbare regten der ingezetenen, zullen de Provinciale Staten eene reden krijgen, om een nieuw reglement te maken en daarop goedkeuring te bekomen. Maar zou dat uiterste wel noodig zijn? Zoo men eens, in de tegenwoordige omstandigheden, een doelmatiger reglement ontwierp, zou het nu wel meer worden afgekeurd? Van den Koning en Hoogstdeszelfs Ministers hopen wij beter: en het is wel niet de regtspligt, maar toch de zedelijke verpligting der Provinciale Staten van Gelderland, er de proef van te nemen.






{==649==} {>>pagina-aanduiding<<}

De staatkundige strekking van de verwerping der Wet tot regeling van 's Rijks openbare Schuld, overwogen door J.H. Graaf van Rechteren, Lid van de tweede Kamer der Staten - Generaal. Te 's Gravenhage, bij J. Belinfante. 1843. In gr. 8vo. IV en 50 bl. f : - 60.

De Graaf van rechteren betoogt, dat, schoon vele leden der tweede Kamer de bedoelde wet niet aannamen wegens haren inhoud, echter verreweg de meesten met hem haar verwierpen, om de daarin doorstralende strekking tot handhaving der te kostbare huishouding van den Staat. Hij zet eenigermate nogmaals de gronden uiteen, waarom hij hoopt, dat men, als éénig middel tot verkrijging van een waarlijk zuinig en tevens constitutioneel bestuur, tot eene nieuwe herziening der Grondwet overga, en tracht wederom aan te wijzen, hoe men, na zulk eene herziening, (mits die dan ook in zijnen geest uitvalle) er toe geraken kan, de uitgaven door de inkomsten te dekken. Blijkens Bijlage A. zou er over 1844, indien de Overzeesche Bezittingen f 14,500,000 opleveren, toch nog f 6,181,697 te kort komen. Daar nu de Schrijver, om het wisselvallige der bate, door de Koloniën aan te brengen, dezelve op slechts f 10,000,000 durft uittrekken, zoo komt er een te kort van f 10,681,697. Dit nu meent hij op tweederlei wijze te kunnen vinden, als: Eerste, door den Schrijver zelven minder verkieslijk gekeurde, wijze:
1. Bezuiniging door de herziening van het geheele staatswerktuig	f 6,000,000.
2. Verbetering der belasting op de suiker	f 1,000,000.
3. Korting van 1/10 op alle renten van den Staat	f 4,500,000.
	_____
	Totaal	f 11,500,000.
Overschot ruim (liever ongeveer) f 1,000,000.
Tweede, door hem beter gekeurde, wijze:
1. Bezuiniging als voren		f 6,000,000.
2. Verbetering der belasting op de suiker	f 1,000,000.
3. Winst op de rente der vrijwillige conversie van 5 op 4½%	f 1,500,000.
4. Belasting op het inkomen	f 3,500,000.
	_____
	Totaal	f 12,000,000.
Overschot ruim (liever ongeveer) f 1,500,000.


{==650==} {>>pagina-aanduiding<<}

Wij merken slechts aan, dat de f 6,000,000, te vinden door de bezuiniging ten gevolge der verlangde herziening, zoo zeker niet zijn, althans afhankelijk blijven van den uitslag dier herziening, gesteld dat daarin door de drie takken der wetgevende Magt ware bewilligd. Doch wij erkennen, dat eene doeltreffende en verstandige bezuiniging, zonder die herziening, niet mogelijk is.
Ook wij houden de korting van 1/10 op alle renten, door den Staat te betalen, voor een gedeeltelijk Staatsbankroet, en hopen dus, dat daartoe nimmer mag worden besloten.
Eene belasting op het inkomen is zeker billijker; doch men vergete niet, dat vele andere belastingen alsdan minder zullen opleveren, gelijk de Generaal, Graaf van den bosch nog onlangs, in zijne laatst uitgekomene brochure, heeft aangetoond.
Wat overigens de door den Graaf van rechteren verlangde wijzigingen in de Grondwet aangaat, in het algemeen kan Referent zich daarmede vereenigen, en verwijst, wat de bijzondere punten betreft, naar hetgeen daarover reeds nu en dan in dit Tijdschrift gezegd is. Dat zeer vele Leden der tweede Kamer eene vollediger herziening wenschen, dan tot dusverre geschied is, blijkt uit Bijlage B., behelzende de gevoelens van onderscheidenen dier Heeren, die in 1840 de herziening, in meerdere of mindere mate, als niet voldoende hebben beschouwd.


Beroep van een Christen, aan de Letterkundigen onzer dagen gerigt. Naar het Fransch door G. de Felice. Te Amsterdam, bij G. Portielje. 1842. In gr. 8vo. XII en 154 bl. f 1-50.

Dit boekje is een merkwaardig verschijnsel in de Fransche letterkunde, en doet zoowel het hart als de bekwaamheid van den Schrijver groote eere aan. Niemand, die eenigzins met de Fransche literatuur van onze dagen bekend is, zal er aan twijfelen, dat daarin veel, zeer veel verkeerds wordt gevonden. Het ontbreekt niet aan mannen van talent, en zoo men enkel op den stijl let, dan vindt men onder de thans levende schrijvers groote meesters; maar, ondanks hunne groote begaafdheden, zal geen onpartijdige loochenen, dat de letterkunde in Frankrijk diep is gezonken, en dat de

{==651==} {>>pagina-aanduiding<<}
mannen van talent, die als schrijvers optreden, hunne gaven jammerlijk misbruiken. Het zijn meest alle stukken van één' dag, onbeduidende, dikwijls zedelooze geschriften, die even schielijk vergeten, als vervaardigd zijn, maar wier invloed op het karakter en de zeden ongetwijfeld groot is, omdat zij elkander met onverpoosde snelheid opvolgen, in geest en strekking schier alle gelijk. Indien bonald, wiens woorden de felice tot grondslag van zijn geschrijf dienden, de waarheid sprak, als hij zeide: la littérature est l'expression de la société, dan moet het er in Frankrijk met het maatschappelijke leven bitter uitzien; en de wijze, waarop zedelijkheid en Godsdienst over het algemeen in de Fransche werken van smaak worden behandeld, geven inderdaad aanleiding, om tot de treurigste gevolgtrekkingen te komen. In zekeren zin moet de litteratuur ongetwijfeld de uitdrukking worden genoemd van de gesteldheid en de begrippen der maatschappij. Datgene, wat overal wordt voorgesteld als algemeene waarheid, als onbetwistbare daadzaak, als meening die van zelve spreekt en geene verdediging of verontschuldiging behoeft, moet in den toestand des maatschappelijken levens zijnen grond hebben. Het is daarom ook, dat de opmerkzame met droefheid den geest der tegenwoordige Fransche letterkunde gadeslaat, en tevens haren invloed op andere landen vreest, waar hare ligtzinnigheid en zedeloosheid ligtelijk het kwaad kunnen overbrengen of bevorderen en uitbreiden.
De Schrijver van het boekje, hetwelk wij aankondigen, diep doordrongen van het treurige gewigt der zaak, heeft het zich ter taak gesteld, om de groote oorzaak van dit verval der letterkunde van zijn vaderland op te sporen en de middelen tot herstel aan te wijzen. Hij doet dit in eenen echt vromen, godsdienstigen toon, met eene welsprekendheid, die wegslepende mag worden genoemd, en die hem eene eervolle plaats onder de tegenwoordige Fransche schrijvers verzekert. Voor eene eigenlijke ontleding is dit boek minder geschikt. Het hoofddenkbeeld, hetwelk daarin wordt ontwikkeld, is dit: de Fransche letterkunde is in diep verval, niet omdat het aan mannen van talent en bekwaamheid ontbreekt, ook niet ten gevolge van uitwendige omstandigheden, van gemis aan aanmoediging en belooning of eenige andere dergelijke oorzaak. ‘Het ontbreekt,’ wij laten des Schrijvers eigene woorden volgen, ‘aan eene gemeenschappelijke overtuiging in de letterkunde, in de zedeleer, in de

{==652==} {>>pagina-aanduiding<<}
Godsdienst; en al deze overtuigingen missen zij, omdat zij het Christelijke geloof hebben verzaakt; met andere woorden: de letterkunde is daarom magteloos, omdat zij in het stof ligt; en zij ligt daarom in het stof, omdat zij zich afgescheiden heeft van het Christendom.’ De Schrijver tracht vervolgens aan te toonen, dat zulk eene gemeenschappelijke overtuiging, die op iets algemeens en blijvends, d.i. op waarheid steune, de onmisbare voorwaarde is, waarop de letterkunde van eenig land kan bloeijen, en past deze algemeene stelling toe op de verschillende groote tijdperken van bloei, die de literatuur van vroegeren en lateren tijd heeft gekend. Het komt ons voor, dat dit gedeelte van het betoog verreweg het zwakste is, en dat er veel op het aldaar gezegde kan worden afgedongen. In de toepassing althans gaat de stelling dikwijls mank, en neemt de Schrijver de toevlugt tot zonderlinge beweringen, waarvoor men slechts de schouders kan ophalen. Bij de Ouden, zegt de Schrijver, was het gemeenschappelijke goed, waaruit alle schrijvers putteden, de dienst des vaderlands. Het vaderland was, als 't ware, wat nu de Godsdienst zijn moet. Zeker ging de ontwikkeling der literatuur in Griekenland met de ontwikkeling der volksvrijheid gepaard, en was het schoonste tijdperk van Griekenlands historie naauw verwant aan den schoonsten tijd van Griekenlands letterkunde. - Moeijelijker schijnt ons de toepassing op de gouden eeuw der Romeinsche letterkunde, op de eeuw van augustus, en wij zouden welhaast vragen, of het meer zijn dan fraai klinkende woorden, wanneer de Schrijver, bl. 29, zegt: ‘Het geloof aan de algemeenheid van het Romeinsche rijk bevatte, wat de kiem aangaat, deze twee groote gedachten: dat aan de beschaving het overwigt boven de onbeschaafdheid, aan geestkracht boven ruwe ligchamelijke kracht toebehoort; ten andere, dat het menschdom bestemd is één groot
geheel te vormen en onder dezelfde wetten te leven. Het is waar, de schrijvers van de eeuw van augustus hadden geen bewustzijn van deze denkbeelden in al derzelver uitgebreidheid; zij bespeurden er zelfs niets van, dan een vormeloos omhulsel, maar zelfs datgene, wat zij in den grond niet begrepen, was toch genoegzaam, om hen tot eene vruchtbare en magtige eenheid te verbinden.’
De Christelijke Godsdienst is, volgens den Schrijver, het middelpunt, de gemeenschappelijke overtuiging voor de li-
{==653==} {>>pagina-aanduiding<<}
teratuur van de latere tijdvakken, van de eeuw van leo X en lodewijk XIV. Zij gaf het vereenigingspunt aan allen, zonder den beoefenaar der letterkunde aan stijve banden te leggen. ‘Het bijzondere moest met het algemeene zoodanig verbonden blijven, dat de eenheid in de verscheidenheid bewaard bleef,’ (bl. 33.) ‘Nergens vindt gij meer overeenkomst en te gelijk meer verscheidenheid, dan bij de beste schrijvers der zeventiende eeuw.’ En nu worden, onder anderen corneille en lafontaine in eenen adem ter vergelijking genoemd! Maar eilieve, waar blijft die gemeenschappelijke godsdienstige overtuiging en haar invloed op de letterkunde, als men denkt aan de wellustige Contes van lafontaine, en zich den geheelen man, in zijne ongodsdienstige zorgeloosheid en ligtzinnigheid, voorstelt? Nog een staaltje, ten bewijze, dat men ook hier, ter verdediging van eens aangenomene stellingen, de zonderlingste beweringen niet schroomt. Er wordt (bl. 37) eene bedenking ontleend uit de letterkunde van Duitschland en Engeland, ‘die gedurende de laatste vijftig jaren eenen helderen luister heeft verspreid, ofschoon geen godsdienstige geest dezelve bezielde.’ Onder de wonderlijke redeneringen, waarmede deze bedenking wordt beantwoord, halen wij alleen het volgende aan: ‘Ten derde is het een vraagstuk, dat nog beslist moet worden, of Duitschland en Engeland, in den eigenlijken zin des woords, eene letterkunde bezitten. Het schijnt ons veeleer toe, dat beide landen meer uitstekende letterkundigen, dan eene eigenlijk gezegde letterkunde hebben voortgebragt. Men heeft er sterren aanschouwd, die de een minder, de ander meer schitterden,
die allen hunnen eigenen [hare eigene] loopbaan volgden en zich in derzelver [hare] loopbanen wanordelijk kruisten. Eene letterkunde, welke dien naam verdient, moet integendeel meer gelijken aan een regelmatig planetenstelsel, in hetwelk alle ligchamen, aan algemeene wetten onderworpen, tot de harmonie van het geheel bijdragen,’ bl. 39. Den hoed af, heeren Engelschen en Duitschers, voor het beleefde compliment! Dat mag men heeten den Gordiaanschen knoop door te hakken!
Nadat de Schrijver in de volgende Hoofdstukken de Fransche literatuur van den dag in hare naaktheid en slechtheid heeft ten toon gesteld, dringt hij met krachtige en welsprekende taal er op aan, dat men tot het Christendom terugkeere, als het eenige middel, om tot verbetering en ver-
{==654==} {>>pagina-aanduiding<<}
heffing te komen en aan de verhevene bestemming en verpligting der letterkundigen te voldoen. Dat gedeelte is schoon en treffend geschreven. In het algemeen vindt men hier vele ware aanmerkingen, die overal ter harte mogen worden genomen; aanmerkingen en redeneringen, ook op ons land en onze letterkunde van toepassing. Luistert maar eens: ‘Er bestaat in onze letterkundige wereld eene menigte van weifelende, middelmatige, onrijpe schrijvers, die steeds bereid zijn het karakter van anderen aan te nemen, om deze eenvoudige reden, dat zij zelve er geen bezitten. Treedt een man van genie met een oorspronkelijk denkbeeld te voorschijn, terstond bootsen deze verdoolde kinderen den man na, brengen het denkbeeld op nieuw voort, maar zonder er zelve geloof aan te hechten en niet zonder telkens hunne aangenomene rol te verloochenen. Dit heet in het zedelijke huichelarij, in de letterkunde kopij, maar dat alles vervalt spoedig, omdat er geene waarheid in ligt. - Zoo hebben wij een tijdlang de letterkunde der wanhoop gehad. Een bittere wansmaak! Gij herinnert het u, zij omvatte al het zigtbare en onzigtbare. Welke vervloeking tegen hemel en hel, tegen de wereld, tegen rijken en armen, tegen hetgeen was en is en zijn zal! Welke stroomen van tranen over de ellende en het lijden der menschheid! Welke sombere bezweringen der verschrikkelijkste spooksels! De letterkunde stond daar als op de puinhoopen met verwilderde blikken, met het schuim op de lippen, met heesche stem en bebloede handen! Men zoude gezegd hebben, dat de Furiën de plaats der Muzen hadden ingenomen; byron was onze apollo! En houdt het wel in het oog; die toorn was
geveinsd, die klagten waren gehuicheld, die wanhoop was een spel. Men lasterde in zijne gedachten de schepping en den Schepper, en ging dan met een glimlach op de lippen zich aan het prachtig feestmaal plaatsen, om van ganscher harte in de uitbundigste genoegens te deelen!’ Bl. 51, 52. Veel waars ligt er ook in het volgende: ‘Wij hebben geene melding gemaakt van den strijd tusschen de voorstanders der klassieke en die der romantische school. De reden daarvan is niet, dat wij van dit verschil geen kennis dragen, maar dat wij het eigenlijk keerpunt van dien twist niet hebben begrepen. Immers de verstandige voorstanders der klassieke letterkunde zullen niet weigeren, iets nieuws te laten invoeren, mits het met wijze gematigdheid geschiede, en de

{==655==} {>>pagina-aanduiding<<}
eerlijke begunstigers der romantische school zullen van hunnen kant niet loochenen, dat het letterkundig schoon onderworpen is aan wetten, die nimmer straffeloos kunnen worden overtreden. Een weinig gezond verstand en opmerkzaamheid brengt hen zoo gemakkelijk tot een, dat men niet meer weet, waarin zij verschillen. De heethoofden van beide partijen behooren eigenlijk noch tot de eene noch tot de andere; het zijn louter dwazen.’ Bl. 131.
Doch wij onthouden ons van verdere uittreksels en bevelen de lectuur van dit boekje allen aan. Een woord slechts over de Voorrede van den Heer lublink weddik. Ook bij ons rees de bedenking op, of eene Nederduitsche vertaling van dit geschrift wel geschikt zoude zijn, omdat de Schrijver geheel de Fransche literatuur op het oog heeft. Met lublink weddik, achten wij het, als eene waarschuwing tegen de modelectuur van Fransche produkten, van belang; maar wat hij bedoelt, als hij de vraag doet, ‘of men thans onze moderne letterkunde ook niet beschouwen kan als voor de helft verfranscht’ (Gallomanie), dat vatten wij niet. Wil men bij ons spreken van Anglomanie, daartoe zou grond zijn; maar of onze eigene letterkunde voor de helft verfranscht is, daaraan twijfelen wij, en wij kennen er geene bewijzen voor.
Wij eindigen met de vraag, of de titel wel juist gekozen is. Beroep, gerigt aan de letterkundigen, is dat goed? Men beroept zich op iemand. Hier wordt meer bedoeld eene oproeping, aan de letterkundigen gerigt, of iets dergelijks. In allen gevalle is het gekozen woord min juist. De geleverde proeven kunnen genoegzaam over de vertaling doen oordeelen. Wij wenschen, dat het boek algemeene behartiging vinde!







Petronella Moens. Door W.H. Warnsinck, Bz. en J. Decker Zimmerman. Te Amsterdam, bij H. Frijlink. 1843. In gr. 8vo. XIV, 207 bl. f 2-50.

Hoe uiteenloopend ook het gevoelen van schrandere en waarheidlievende mannen wezen moge, over de bijzondere of meer opentlijke vereering van dezulken, die zich in het rijk van Geleerdheid en Kunst door verlichte kennis en smaak, in Kerk en Staat door godsvrucht en vaderlandsliefde, in het

{==656==} {>>pagina-aanduiding<<}
Veld en in de Raadszaal door moed en beleid hebben verdienstelijk gemaakt, Rec. verblijdt zich echter steeds, wanneer opregtheid en onpartijdigheid, vriendschap en kunstgevoel zich vereenigen, om hulde te brengen aan de nagedachtenis der zoodanigen, die, al hebben zij dan niet, onder het geklank der wapenen, op het oorlogsveld of op de zee lauweren geplukt, of in de staatkundige loopbaan, bij de eereteekenen des roems en der onderscheiding, de loftuitingen eener opgetogen menigte ontvangen, hun leven hebben toegewijd aan het nut en het welzijn van anderen en aan de zedelijke en godsdienstige vorming en beschaving hunner medemenschen. Men vereere het goede, waar het gevonden wordt, en men onderdrukke dat gevoel van het welgestemde hart niet, dat zoo gaarne lof brengt aan de goede en nuttige verrigtingen van de edelen onzes geslachts. Men wachte zich slechts voor overdrijving: de waarheid zal ook hier wel in het midden liggen.
En zulk eene, dergelijke vereering overwaardig, zulk eene Edele is niet meer! Petronella moens stierf, en de vaderlandsche zangberg verloor met haar eene liefelijke harpbespeelster; haar werkzaam leven eindigde, en ouderdom en jeugd verloren eene gidse te meer op het pad des levens, en zagen eene hand minder aan den weg, die tot deugd en zelfvolmaking, die ten beteren leven leidt.
Wanneer duizenden nu door derzulker schriften geleerd en gesticht zijn geworden; wanneer veler smaak door hunne kunstvoortbrengselen veredeld, veler zin door hunne Christelijke waarschuwingen verbeterd, veler harten door hunne besturingen en opwekkingen werden vertroost, zoude men dan de nagedachtenis van zulke beminnelijke en vereerenswaardige menschen niet in zegening houden en aan dezelve eene regtmatige, eene opentlijke hulde toebrengen? Voorzeker! en het verblijdt ons daarom, met betrekking tot petronella moens, dat het te Utrecht gevestigde Departement der Maatschappij: tot Nut van 't Algemeen op het denkbeeld is gekomen, deze edele afgestorvene, door het houden eener plegtige Lijkrede, waardiglijk te vereeren, en het dier Afdeeling, op hare uitnoodiging, gelukt is, die taak door den Eerw. zimmerman vervuld te zien.
Gelijk de schilder, buiten twijfel, veel gelukkiger en gelijkender het afbeeldsel van dezen of genen persoon schildert, wanneer hij de trekken van diens gelaat in de afwisse-
{==657==} {>>pagina-aanduiding<<}
lingen van vreugde en droefheid, van ernst en boert, met één woord in de verschillende omstandigheden des levens heeft kunnen bestuderen; gelijk hij dan, zoo als bilderdijk ergens zegt, ‘geest en hart in elke vezel leest, afmaalt wat uit mond en oog, wat uit elke zenuw spreekt en zielen doet gelijken,’ zoo ook was, door bijna dagelijkschen omgang, de eerwaarde Lijkredenaar in de gelegenheid, petronella moens in al de uitmuntende eigenschappen van haar karakter, in al de uitstekende begaafdheden van haren geest, in geheel de nuttige en edele rigting van haar verstand en hart, in hare zucht voor kunst en letteren, in hare zorg voor anderer welzijn, in hare rustelooze bemoeijingen om iets goeds te stichten te leeren kennen; en van daar dat wij, uit zijne hand, zulk een getrouw afbeeldsel van de zedelijke, godsdienstige, kunst- en vaderlandlievende gevoelens en handelingen dezer waardige Vrouw ontvingen.
De Eerw. zimmerman maalt ons moens, gelijk zij haren vrienden bekend was, en levert daartoe I. eene meer of min uitvoerig aangelegde schets, bij wijze van persoonsbeschrijving; II. voegt hij er een paar trekken uit den aard bij; III. geeft hij eene teekening van moens, opzigtelijk haar werk. Deze drie afdeelingen worden, door vele lezenswaardige bijzonderheden, zoo wel uit mondeling gehoudene gesprekken als uit briefwisseling, aangevuld, hoogstbelangrijk, en doen ons de edele Dichteres en Christin als zeer vereerenswaardig kennen; en de Eerw. zimmerman zegt niet te veel, wanneer hij de hoofdtrekken van haar karakter, nederigheid, vriendhoudendheid en godsvrucht noemt. Deze drie hoedanigheden toch waren het, die zulk eenen zachten glans over geheel haar gezellig, werkzaam en nuttig leven verspreidden. Kennelijker worden deze nog uit de vele aanteekeningen, achter de Gedachtenisrede geplaatst; en het werkje wint niet weinig in belangrijkheid door de zoo hartelijke en welgeschrevene Herinneringen van haren Vriend warnsinck, wiens zevenentwintigjarige vriendschap met haar hem in staat stelde, de ontslapene van veelvuldige gunstige zijden te leeren kennen. Ook deze Herinneringen, waarin zelfs schijnbare nietigheden en beuzelingen voorkomen van moens' doen en laten, zijn zeer geschikt, om, mag Rec. zich zoo eens uitdrukken, die kleinere nuancen op te merken, die, hier en daar eene tint van eigenzinnigheid, elders weder eene kleur van pronkzucht verradende, doch grootendeels onder de schoone vormen des

{==658==} {>>pagina-aanduiding<<}
geheels verdwijnende, niettemin iets zeer onderscheidends en karakteristieks, in verband met den toestand der Blinde, opleveren.
Eere hebbe de Utrechtsche Afdeeling der Maatschappij: tot Nut van 't Algemeen voor hare belangstelling in de nagedachtenis van petronella moens; eere hebben de Dichter en Toonkunstenaars, die hunne liederen en klanken te harer eere hebben doen hooren; eere zij der vriendschap, die zulke bloemen op haar graf heeft gestrooid!
Genoeg van den inhoud dezer Gedachtenisrede, die wij wenschen dat in veler handen kome, niet alleen om moens te leeren kennen, maar ook en voornamelijk om haar, in zoo velerlei opzigten, edel voorbeeld na te volgen.
Recensent zoude het nu bij deze aankondiging kunnen laten; want, waar de taal der vriendschap, der opregtheid en der belangstelling spreekt, daar zoude het ligt onbescheiden schijnen, op uitdrukkingen en wijze van voorstel kleingeestige aanmerkingen te maken. Daar echter ons Tijdschrift een beoordeelend Tijdschrift is, zoo moet, als zoodanig, Recensent dan toch iets van den doorgaanden stijl van het stuk des Heeren zimmerman zeggen. Rec. weet het, ieder schrijver heeft iets eigenaardigs, iets hem geheel toebehoorende, in zijnen stijl, waaruit de opmerkzame man van smaak hem zeer spoedig kennen kan; vroegere en latere schrijvers leveren hiervan de bewijzen: Hooft en brandt, bilderdijk en borger, onze Eerw. broes en van der hoeven hebben wij slechts te noemen. Bij dezen is het eene kernachtigheid of sierlijkheid, bij genen eene omslagtigheid of weelderigheid, bij sommigen eene zekere gewrongenheid, bij anderen eene edele eenvoudigheid, waaraan men hen kent. Bij zimmerman zijn het echter geen dier kenmerken, waardoor hij zich onderscheidt. Hier heerscht eene duisterheid van periodenbouw, eene opvolging van tusschenzinnen en weêr tusschen ( ) geplaatste zinnen, eene breedvoerigheid, die iets heel moeijelijks en onbevalligs niet alleen oplevert, maar strijdig is tegen alle regelen van duidelijkheid en goeden smaak. Eenmaal zulk eenen stijl zich aangewend hebbende, moge hij den Schrijver duidelijk wezen, ons is hij alles behalve helder. Hier en daar treffen wij bijna onverstaanbare zinsneden aan; terwijl eene vreemdsoortigheid van uitdrukking, zoo als afgenutte zintuig, smartlot, gedweeë tevredenheid, onze vriendin penseelde zichzelve e.d., de lezing der perioden nog on-
{==659==} {>>pagina-aanduiding<<}
aangenamer
maakt. Is het niet hoogst zonderling, om het zachtste woord te bezigen, gereed staande het beeld van de persoon, die hij huldigen zal, te zeggen: ‘Betoom u, herinnerende geest! herdenkend hart!.... Wij moeten ter schildering (!);’ en elders: (want er is hier ook een rijkdom van exclamatiën). ‘Weêrhoud u, o mijn harte! - Wáár wilt gij henen?...’ Is het een eerst vereischte in eenen redenaar, dat hij magt hebbe over de taal, hij moet vooral ook magt hebben over zijn hart. De Eerw. zimmerman houde ons deze aanmerkingen, die wij met vele konden vermeerderen, ten goede; zijn smaak en zijne kunde kunnen hem, moge het eenigzins moeijelijk vallen, nog wel eenen anderen weg doen inslaan, waarop hij zelf meer genoegen zal vinden, en waardoor hij tevens aangenamer voor zijne lezers en hoorders wezen zal. De lezers van ons Tijdschrift zullen het gezegde, omtrent het duistere en bijna onverstaanbare van stijl, buiten twijfel toestemmen en onze aanmerkingen gegrond vinden, wanneer wij, ter proeve, (door het geheele stuk heerscht meer of min dezelfde stroefheid en hardheid) het navolgende aanhalen, waar zimmerman moens in haar zijn en doen als blinde beschouwt, bl. 16:
‘Waarlijk immers als hadde zij steeds nog gezien; gelijk zij - klinke 't wonderspreukig! - ten deele ook wel zich verbeeldde dat zij zag, ten deele, geholpen door het zintuig des gevoels, (zamengenomen met hetgene, uit den tijd haars ziens, in een trouw geheugen en eene levendige verbeelding zich bij haar had afgedrukt,) innerlijk, bij eene zonderlinge opwinding der vermogens, ook wel wezenlijk nog zag, (toenaderende in zóó verre eenigermate tot hetgene, door soortgelijke werking, in de droomen ook bestaat;) of immers.... door eene zonderlinge eerzucht op dit, scheen zij steeds zoo wel zichzelven als anderen te willen opdringen, dat zij, ja! nog wezenlijker als zag'; parende hiermede een zeldzaam vermaak, of 't ware, om in een of ander 't u straks af te winnen, en meerder of althans scherper te hebben opgemerkt, dan gij.’ En verder, bl. 34, waar zimmerman van de dankbaarheid des harten en erkentelijkheid van moens gewaagt. Lezer! Rec. zal het u niet ten kwade duiden, wanneer het u, bij de eerste lezing, nog niet zeer helder is; gelukkig dus, dat de Leesgezelschappen doorgaans twee of drie dagen voor de lectuur der Tijdschriften stellen: gij kunt dan weêr eens met verschen moed beginnen! De plaats luidt dus:

{==660==} {>>pagina-aanduiding<<}

‘Om dit te vermelden, ontbreekt mij de uitdrukking, maar niet aan mijn hart, om het hoogachtend en demoedig te erkennen. - Andere herinnering verdringt deze..... Roerend inzonderheid was het gezigt ook harer erkentenis, als, ten vorigen jare, door mij ongevraagd (maar op het bij gelegenheid inzenden naar Berlijn van eenig nader berigt nopens de nu schier tachtigjarige,) Zijne Maj., onze Oudkoning, van wien de spreker, in 1836, voor de toen onlangs haar vijftigjarig éérste bekroonfeest gevierd hebbende, eenen gouden eerepenning met 's Konings beeld bereids ontving, - als dan, in 1842, die Oudvader 's vaderlands, uit zijne destijds doodelijke krankte pas hersteld, hoogstverrassend aan de door den Vorst liefderijk gedachte eenen geldelijken onderstand beschikte vóór en over dat loopende jaar, welke daarenboven, toen ter tijd, op eene wijze te stade tevens kwam, in bezwarende omstandigheden van ziekte - even als, in 1841, eene gift der vereerde Koningin, - wijze, die, met den dank aan Koning willem frederik, eenen dank naar boven deed gepaard gaan, waardoor ik, als bij verheffing, tot het (weder) laatste mij gebragt zie; als hebbende nog te schetsen moens enz.’
Waarlijk, men komt weder als tot zichzelven, wanneer men, zulke plaatsen doorgeworsteld zijnde, tot de duidelijke, aangename, hoezeer wat zoetsappig geschrevene brieven van Jufvrouw moens, waaruit men hier vele aanhalingen vindt opgeteekend, wederkeert, bij dezelve rusten mag, of bij de Herinneringen van warnsinck voor vermoeijend hoofdbreken gevrijwaard wordt!
Wij wenschen, van oordeel zijnde onzen lezeren niet te veel te hebben gezegd, en daar opregtheid, wars van vitterij, onze pen bestuurde, den beiden waardige mannen lust en krachten toe, om, ieder in zijne betrekking, voor Kerk en Maatschappij veel goeds te stichten; en wie van beider edelen zin en denkwijze nog proeven zoude verlangen, kan ze, zoo wel van zimmerman als van warnsinck, hier opzamelen; waartoe wij dan ook de lezing van het werkje aan alle vereerders van haar, die het ten volle toonde, wat herder eens schreef: Unsere Humanität ist nur Vorübung, die Knospe zu einer zukünftigen Blume, ruimschoots aanbevelen.
Een Portret en Facsimile der Dichteres versieren het boekje.






{==661==} {>>pagina-aanduiding<<}

De Verborgenheden van Parijs, door Eugene Sue. Naar het Fransch. 1ste Deel. Te Rotterdam, bij H. Nijgh. 1843. In gr. 8vo. 319 bl. Buiten Inteek. f 3-90.

Les Mystères de Paris zijn in Frankrijk thans de lectuur van den dag. Men moet ze gelezen hebben, om in de gezellige kringen, waar de littérature du jour behandeld wordt, te kunnen meêpraten. Het boek is dan ook door de Fransche recensenten beoordeeld, meestal gunstig, ook ongunstig; want, eren als in duizend andere boeken, is ook hier niet alles even mooi. Begint men met deze Verborgenheden kennis te maken, dan wordt men al spoedig min of meer tegen haar vooringenomen door tooneelen uit de zedelijk-slechtste menschenklasse, stelers, helers, moordenaars en consorten. Zoo ging het althans Recensent, wien het gezelschap, waarin de Heer sue hem gebragt had, en de taal, welke het voerde, ofschoon die - dit wil hij gaarne gelooven - wel degelijk de taal van zulk uitvaagsel van het menschdom is, geenszins kon behagen. Evenwel liet hij zich door dit juist niet zeer aanlokkelijke begin niet geheel afschrikken, maar vervolgde de lezing, en hoe verder hij daarin vorderde, hoe meer hij aan het boek gehecht werd, en hoe meer belang hij inzonderheid in de lotgevallen der ongelukkige goualeuse of fleur-de-marie, tot hiertoe de hoofdpersoon van den roman, begon te stellen; ja, hij verklaart gaarne, dat het boek hem van lieverlede interessanter werd, zoodat hij, zonder daarom met paul de kock het motto te mogen gebruiken, hetwelk deze vóór zijn' zedeloozen le Cocu durfde plaatsen: ‘la mère permettra la lecture à sa fille!’ nogtans de Verborgenheden van Parijs geenszins een zedelijk slecht boek kan noemen, hoevele zedelijk slechte wezens er dan ook hunne rol spelen; integendeel beveelt hij het, wegens menig in hetzelve voorkomend roerend schoon tooneel, wegens
menige nuttige menschkundige aanmerking en menige hier en daar ingevlochtene les van practische levenswijsheid, gaarne zijnen mannelijke lezers aan.
De vertaling is inderdaad uitmuntend. Wij hebben haar met het origineel vergeleken, en zijn overtuigd, dat de Heer nijgh geenszins, volgens de ellendige practijk van eenige uitgevers, om eenige gulden te bezuinigen, zijne toevlugt tot de gewone bladvertalers genomen heeft, die zoo iets voor

{==662==} {>>pagina-aanduiding<<}
een prijsje verrigten, doch daarvoor ook eene vertaling leveren, welke alle hoedanigheden heeft, om te bewijzen, hoe eene vertaling niet moet zijn, en die dus, gelijk zoo veel in deze wereld, negatief-goed is.
De uitgave in afleveringen kunnen wij niet goedkeuren. De Uitgever zal veelligt zeggen: het is thans zoo gebruikelijk, en langs dien weg brengen wij het boek, dat misschien, bij deelen uitgegeven wordende, om den hoogeren prijs menigen kooper zou afgeschrikt hebben, in vele handen. Dat zij zoo; maar het is en blijft lastig, wegens het doorgaans stomp afbreken van zulk eene aflevering. Kortom, het doel is goed, maar het middel, onzes oordeels, niet. Over de bijzonder nette uitvoering moeten wij den Uitgever ons compliment maken. Een zindelijke, wel wat compacte, maar allezins duidelijke druk en vier uitnemend wèl gelukte lithographische platen recommanderen het boek reeds op het eerste gezigt.





Het Gezin van den Overste, door F. Bremer. Te Haarlem, bij de Erven F. Bohn. 1842. In gr. 8vo. 336 bl. f 3-25.


Oorlog en Vrede, door en bij dezelfden. 1842. In gr. 8vo. 226 bl. f 2-50.

Wederom twee romans van de sedert eenigen tijd gunstig bekende Schrijfster, van welke wij in den laatsten tijd de geestvruchten met eene buitengewone mild- en snelheid ontvingen. Het is niet te ontkennen, dat hare manier, het schilderen van huiselijk leven en huiselijke tooneelen in eenen beschaafden en daarbij geïdealiseerden kring, op de lange baan wel wat eenzelvig dreigt te worden. Tot nog toe heeft ons dit niet gehinderd, want de talent- en gevoelvolle Schrijfster weet gedurig aan hare tafereelen iets nieuws, en dat altijd iets bevalligs, bij te zetten. Terwijl men, hare voorstellingen lezende, ingenomen wordt voor de goede, hartelijke, welwillende menschen, die zij ten tooneele voert, wordt men ook ingenomen voor de vrouw, die zoo denkt, dicht en schrijft. Hare werken worden dan ook met algemeene graagte ontvangen, en dit maakt eene breedvoerige beoordeeling goeddeels overbodig; zij wordt dit geheel, wanneer, zoo als thans het geval is, die beoordeeling over een paar geschriften zou moeten loopen, die reeds sedert eenigen tijd het licht

{==663==} {>>pagina-aanduiding<<}
zien, en den meesten beminnaren en beminnaressen van dergelijke lektuur wel reeds zullen door de handen gegaan zijn. Aan dat verwijl hebben wij voor ditmaal geene schuld; zij ligt bij de Uitgevers: onze welmeenende aanprijzing van de beide voor ons liggende romans zal misschien hier of daar nog niet te laat komen.
De eerste is meer in den gewonen trant der Schrijfster; de tweede is ruim zoo levendig en vrolijk; ook wordt er het een en ander uit de natuur en levenswijze in Noorwegen, onder anderen eene winterreis door de gebergten van dat land, regt levendig en onderhoudend in beschreven. Kortom, wij beloven den lezers, en inzonderheid der lezeressen, in deze beide boeken wederom eene aangename uitspanning, die tevens haar nut kan hebben, indien men de lessen der menschkundige Schrijfster over het huiselijke leven, hoe luchtig en los soms ook daarheen geworpen, niet onachtzaam voorbijziet.
De vertaling is, zoo als zij van zulke boeken zijn moet, los en vloeijend; daarom is het jammer, dat zij door kleine Germaansche vlakjes, gelijk disch voor tafel, eene nederige houding (gebukte), zich vernederen voor bukken (II. 152) en dergelijke ontsierd wordt. De uitvoering is netjes, en de gesteendrukte titelvignetten zuiver. Wij wenschten wel, dat voor zulke ligte lektuur, voor zulke, mogen wij het aldus zeggen, vrouwelijke boeken, een kleiner formaat, dan het deftige groot octavo, in den smaak kwame. De Franschen en Engelschen begrijpen het anders; maar het schijnt, dat de pogingen, om dat bij ons na te volgen, geen' opgang maken.


De Markiezin. Door Elizabeth Thornton. II Deelen. Te Amsterdam, bij P.N. van Kampen. 1843. In gr. 8vo. 476 bl. f 4-80.

Op den gedrukten omslag van deze boekdeelen lezen wij de woorden: Een waar Verhaal. De Schrijfster zelve berigt ons in hare voorrede, dat de gebeurtenissen op authentieke bewijzen steunen, dat het voorval vóór een aantal jaren de geregtshoven van Frankrijk bezig hield en in derzelver jaarboeken werd opgeteekend, en dat zij van deze belangrijke stukken heeft gebruik gemaakt en ze tot een verhaal zamengevlochten. Haar boek, zegt zij, is weinig meer dan een zamenweefsel van daadzaken, en zij eindigt met te zeggen: ‘Wat men verder als te zonderling en te overdreven wil aanmerken, schuive men niet op de Schrijfster, die alleen gebeurde zaken verhaalde, maar op de raadselachtigheid, die er menigmaal in den zamenloop der menschelijke omstandigheden en in het menschelijke karakter gevonden wordt.’
Zietdaar dus het oogpunt, waaruit dit boek moet worden beoordeeld, als het verhaal eener ware gebeurtenis, wier omstandigheden en bijzonderheden derhalve niet van hare

{==664==} {>>pagina-aanduiding<<}
keuze of vinding afhankelijk waren; en uit dat oogpunt beschouwd, is het zeker een hoogst opmerkelijk boek. Het ontbreekt niet aan voorbeelden, tot welk eene diepte der verdorvenheid de mensch zinken kan, maar weinige zijn zoo treffend als dat der Markiezin de bouillé. Eene vrouw, uit den aanzienlijksten stand, die louter uit hebzucht en eergierigheid het geluk harer naaste bloedverwanten verwoest, bij de geboorte van het eenige kind haars broeders dat kind wegrooft, de ongelukkige moeder in de oogen van haren zwakken echtgenoot voor krankzinnig weet te doen doorgaan, misdaad op misdaad, moord op moord stapelt, ten einde de gevreesde ontdekking voor te komen, en dat alles om de goederen en titels van dien broeder voor hare eenige dochter te verwerven; waarlijk, gruwelijker monsters heeft de geschiedenis weinige opgeleverd! Het boek boezemt dan ook die treurige belangstelling in, welke men gevoelt, als men van den eenen kant den voortgang der boosheid in het menschelijke hart nagaat, en van de andere zijde de pogingen volgt, die aangewend worden, om die boosheid te ontmaskeren en de gepleegde misdaad weder te herstellen. Teregt heeft de Schrijfster dan ook niet getracht den sluijer der geheimzinnigheid over haar verhaal te werpen en den lezer lang in de onzekerheid aangaande de waarheid te doen verkeeren. Wij gelooven, dat zij daarin goed gehandeld heeft en de waarde van haar werk heeft verhoogd. Niet als verdichting, maar als waarheid kan het boek belang inboezemen, en zeker zal men het, als zoodanig, met onafgebrokene aandacht lezen. - Wij achten het daarom jammer, dat de Schrijfster hare bronnen niet bepaalder heeft opgegeven, om die verzekering der waarheid te bevestigen; iets, hetgeen ook daarom wenschelijk ware, omdat het verhaal, zoo het verdicht ware, als roman tot zeer vele aanmerkingen aanleiding zou geven.
Wij zouden zelfs zeggen, dat de geheele vorm van het verhaal hare mindere geschiktheid tot het schrijven van eenen roman verraadt en nog al eens iets te wenschen zou overlaten, gelijk ons b.v. de invoering van den botaniserenden doctor niet gelukkig scheen en met den toon des geheels in strijd.
De naam van de Schrijfster doet ons natuurlijk vooronderstellen, dat dit boek uit het Engelsch is vertaald; een vermoeden, dat hier en daar door Anglicismen wordt bevestigd, b.v. I. 33. gelukzegger, fortuneteller, voor waarzegger; I. 136. ‘Spreek, Dame!’ waar het Engelsche dame, vrouw, zal hebben gestaan, en enkele andere meer. Maar waarom dan dit ook niet op den titel uitgedrukt? Nu zou men schier geneigd worden, het voor een oorspronkelijk werk te houden, hetgeen het toch wel niet zijn zal.
Druk en uitvoering zijn goed, en wij twijfelen niet, of dit boek zal zijne lezers wel vinden.

No. XII. Boekbesch. bl. 551. r. 3 v.o. moet zijn: hansjesbeker.







{==665==} {>>pagina-aanduiding<<}

Boekbeschouwing.

De Doopsgezinden en hunne herkomst. Eene ruwe schets van J.H. Halbertsma, benevens eene Lijkrede op Prof. P.O.C. Vorsselman de Heer, en eenige Kerkredenen van denzelfden Schrijver. Te Deventer, bij J. de Lange. 1843. In gr. 8vo. 409 bl. f 3-60.

Het boek, dat voor mij ligt, heeft, blijkens het bovenstaand opschrift, drie titels en is ook drieledig van inhoud. Het bevat eene geschiedkundige schets, eene lijkrede en eenige kerkredenen. Daar geen voorberigt eenige inlichting geeft aangaande de redenen, die den Schrijver bewogen hebben, deze drie stukken in éénen bundel vereenigd uit te geven, zoo is het niet vreemd, dat de vraag naar dezelve bij den lezer opkomt. Met deze vraag is eene andere verbonden, deze namelijk: of de kerkredenen en de schets op zich zelve staan, dan of zij te zamen een geheel uitmaken? De rangschikking der stukken versterkt deze vraag. In tegenspraak namelijk met de volgorde op den titel aangewezen, begint het boek met drie gewone leerredenen, die, eenigzins in strijd met de denkbeelden in dit boek over het predikambt ontwikkeld, den vreemden naam van ‘Kerkredenen,’ dragen. Op dezelve volgen de lijkrede op Prof. de heer en eene op eenen vroeg ontslapenen broeder, welke beide, blijkens de opschriften, mede tot de kerkredenen behooren; terwijl het geheel besloten wordt met de ‘ruwe schets,’ die meer ruimte beslaat dan de vijf redevoeringen te zamen.
De Heer halbertsma heeft voorzeker zijne gronden, zoowel voor de zamenvoeging van die stukken, als voor de verandering van derzelver volgorde. Het zou onbescheiden zijn, in deze handelwijze niet te berusten, en een ieder zal gaarne met mij zijne gissingen omtrent iets voor zich houden, waarover de Schrijver goedgevonden heeft zich niet te verklaren. Het zal ons genoeg zijn, dat een Doops-
{==666==} {>>pagina-aanduiding<<}
gezind Predikant, die tot dusver zich alleen als taal- en letterkundige heeft bekend gemaakt, na eene veeljarige ambtsbediening, het eerst met eenigen theologischen arbeid voor het publiek optreedt. Voor zijne geloofsgenooten is dit van dubbel belang. Ieder Doopsgezinde, die het met zijne kerkgemeenschap wèl meent, zal er den Heer halbertsma dankbaar voor zijn, dat hij, in zijnen reeds eenigzins gevorderden leeftijd, de vruchten van zijne langdurige studiën, ondervindingen en opmerkingen omtrent het ontstaan, den gang der ontwikkeling, en den tegenwoordigen toestand van zijne medebroeders, voornamelijk in de Nederlanden, alsmede omtrent derzelver afwijkingen, gevaren en verwachtingen, mededeelt, en dat hij daarbij tevens eenige proeven geeft van de wijze, waarop hij het Evangelie aan de hem toevertrouwde gemeente verkondigt. Daar ik de uitgave van zijn boek uit dit oogpunt beschouwde, zoo heb ik gaarne op mij genomen, een beoordeelend verslag van deszelfs homiletisch gedeelte te geven, maar zoodra ik het inwendig verband van het eerste en tweede gedeelte begon door te zien, heb ik mij er toe verpligt gerekend. Ik doe het met mijnen naam, om alle verkeerde vermoedens te voorkomen en te toonen, welke waarde ik, naar de eischen der wetenschap, aan dezen arbeid meen te moeten toekennen. En ik zal mij dankbaar verheugen, wanneer onze jongere Doopsgezinde Predikanten, voor zoo veel dit noodig zijn mogt, het volgende, als een woord van welmeenende waarschuwing tegen zulk eene
Evangelieverkondiging, van een' hunner voormalige leermeesters willen aannemen. Kieschheid verbiedt mij, in mijne betrekking tot de school ter opleiding van Evangeliedienaars voor onze gemeenten, het tweede gedeelte van dit boek, waarin scherpe afkeurende aanmerkingen voorkomen over de godsdienstige denk- en predikwijze van onze jongere leeraars, aan eenen gezetten toets te onderwerpen. Men leze en oordeele!
Op de keerzijde van den titel staat een motto uit het gedicht, dat onder den naam van la noble leiçon der Waldenzen bekend is, de noodzakelijkheid van het doen van

{==667==} {>>pagina-aanduiding<<}
goede werken aandringende. Wil iemand op deze wijze zijne leerredenen als 't ware inleiden en voorloopig karakteriseren, zoo moet men erkennen, dat die zinspreuk, in den ouden tongval overgenomen, even als zoo menig nog duidelijker woord van jezus en zijne Apostelen, den geest van werkzame godsdienstigheid, die daarin als de kern van het Evangelie wordt aanbevolen, kort en krachtig uitdrukt. Ik veroorloof mij alleen, den Heer halbertsma te doen opmerken, dat het gekozen motto tevens te kennen geeft, dat men in den gewonen zin des woords hoog orthodox wezen en b.v. een voorstander van het leerstuk der drieëenheid zijn kan (zoo als de opsteller van de leiçon was) en nogtans op het doen van goede werken kan aandringen.
De Schrijver heeft, tegen de algemeen aangenomen gewoonte, de voor- en nagebeden bij de kerkredenen, zelfs bij de lof- en lijkrede, gevoegd. Welligt heeft hij zich hierbij laten geleiden door den wensch, om zijnen arbeid voor huiselijke stichting des te nuttiger te maken. Deze gebeden onderscheiden zich wel niet door rijkdom van gedachten of ware verheffing van den geest; enkele, zoo als het eerste en tweede, staan zelfs door zekere ledigheid en armoede van denkbeelden gekenmerkt, maar zij zijn toch veelal in een' goeden godsdienstigen toon gesteld. Hier en daar stoot men op uitdrukkingen, die men in een gebed, dat de gezindheden van eene Christelijke gemeente blootleggen en voor allen verstaanbaar zijn moet, niet zou verwachten. Zoo leest men, bl. 2: ‘Zoo bekrompen is onze ziele niet, dat wij uwen zegen alleen over onze eigene personen zouden afsmeeken;’ bl. 39: ‘Daarom hebt Gij hem tot ons gezonden in wien wij, als den aardschen spiegel uwer volkomenheden, een flaauw afschijnsel uwer heerlijkheid (NB. Hebr. I:3a) en liefde aanschouwen en begrijpen zouden;’ en bl. 77: ‘Scherp den schoonen natuurtrek in ons op, waardoor ons onsterfelijk beginsel naar boven dringt om bij zijnen oorsprong te komen.’ Meer verwondert het mij echter, in het eerste gebed (en ook bl. 224) de zekerlijk veel gebezigde for-
{==668==} {>>pagina-aanduiding<<}
mule te ontmoeten: ‘Vergeving, o Vader, om zijnent (jezus) wil!’ Het zal Z. Eerw. toch bekend zijn, dat die woorden in de schriften des N.V. nergens staan als aandrang bij een gebed, en dat het gebruik van dezelve bij het bidden ons nergens aanbevolen wordt. Hij zal zich toch wel niet willen beroepen op de spreekwijze, ‘om uws naams wil’ (1 Joan. II:12) op bladz. 39 voorkomende. Zulk een beroep op jezus en
zijne verdiensten (om dit onbijbelsche woord eens te gebruiken) vinden wij wel bij augustinus, maar er is toch onderscheid tusschen de dogmatiek van den Heer halbertsma, voor zoo veel ik dezelve begrijp, en die van den gemelden kerkvader. Daarom bevreemden mij ook de woorden ‘verworven’ en ‘vrijgekocht,’ die men nog al eens in de gebeden ontmoet, en die een weinig zonderling klinken bij den sterken afkeer van alle zoogenoemde orthodoxie, die den lezer uit het geheele boek tegenwaait. De Schrijver betuigt overal, veel prijs te stellen op bestemdheid, juistheid en klaarheid van begrippen. Dat doe ik ook, maar hij is als dogmaticus voor mij een ware proteus, zoodat er meer dan gewone scherpzinnigheid en bekwaamheid vereischt wordt, om hem overal te ontdekken, te vatten en vast te houden. Ook legt hij in het behouden der alleroudste spelling van de Statenvertaling des Bijbels eene getrouwheid en angstvalligheid aan den dag, waarin hij voor den Baron van zuylen van nijevelt en dergelijken niet behoeft onder te doen, ofschoon het niet te denken is, dat deze getrouwheid bij hem op dezelfde gronden berust als bij dezen auteur. Dit is mede een klein staaltje van het vreemde en zonderlinge, waardoor dit boek, naar het uitwendige zoowel als naar het inwendige, van de gewone zich onderscheidt.
De eerste kerkrede heeft tot tekst Hand. X:38: Welcke (het landt) doorgegaen is goedt doende, en tot opschrift: de goeddoende jezus. De inleiding is uit het verband ontleend, en behelst eene breede uitweiding over de wijsheid van God in de trapsgewijze verlichting der Apostelen, waarin wij al terstond de meer dan vreemde uitdrukking ontmoeten, dat God ‘in het gebied van het wonderdadige

{==669==} {>>pagina-aanduiding<<}
overtredende, den weg der natuur nog zoo lang volgt, als zulks eenigzins met de bereiking zijner grootsche oogmerken bestaanbaar is.’ Ieder deskundige vraagt hier onwillekeurig, waartoe die geheele uitweiding zal dienen, daar het toch uit den aard der zake volgt, en daarom ook een vaste regel in de predikkunde is, dat zulk eene inleiding of aanhef alleen datgene uit het verband mag en moet bijbrengen, wat noodig is tot regt verstand van den tekst of het onderwerp. In deze inleiding wordt cornelius genoemd ‘een Romein van Godsdienst,’ en petrus ‘het hoofd der Apostelen.’ Het eerste is taalkundig verkeerd (Duitscher, Franschman, Nederlander van Godsdienst?) en schriftuurlijk weinig juist (Hand. X:2); het laatste klinkt meer dan vreemd in den mond van een' Protestant, die alleen den Bijbel volgt. Om het veelbevattende van het korte tekstwoord, een ‘meesterlijken trek’ genoemd, te doen uitkomen, zegt de Heer halbertsma: ‘Dit is in ééne slotsom bij elkander getrokken alles wat petrus den heer, gedurende zijne omwandeling tot zaligmaking der wereld had zien doen en (hooren) spreken.’ De Apostel bedoelt, blijkens het slot van het tekstvers, enkel de weldadigheid des Heeren, d.i. zijne menschlievendheid, betoond door het genezen van kranken en andere ongelukkigen, zonder van Hem als den Messias te gewagen. De bovenstaande opgave van den inhoud der tekstwoorden is dus minder juist, daar zij of te veel of te weinig bevat, ten zij men de ‘zaligmaking der wereld’ alleen op die menschlievendheid gronde, hetgeen petrus of lukas noch hier ter plaatse noch elders doet. Er is hier dus blijkbaar gebrek aan bestemdheid en helderheid van denkbeelden. Jezus wordt, in de omschrijving van het woord goeddoen, ‘een
boven het gewone peil des menschdoms verheven en door eenen hoogeren geest bezield heldhaftig wezen’ genoemd, dat zich ‘voor den natuurgenoot (sic!) opoffert;’ terwijl zijne weldadigheid eenige regelen later als die ‘van den Messias’ voorkomt, en Hij in de opgave van de behandeling des onderwerps, wederom den naam draagt van ‘jezus van Nazareth.’ Het woord goeddoende (εὐεργετῶν) wordt, op het voetspoor van sommige uitleggers, (men zie schleusner

{==670==} {>>pagina-aanduiding<<}
i.v.) verklaard door eene verwijzing naar den titel van Euergeet, waarmede de Grieksche oudheid gewoon was helden te beschrijven, ‘die zich door edele opoffering bij het gansche vaderland verdienstelijk maakten.’ (Zie ook Luk. XXII:25). Deze verklaring is echter nog altoos zeer twijfelachtig, en kan, ook indien zij wordt aangenomen, alleen van eenen man gelden, die in uitgestrekten kring zich een' weldoener of vader des vaderlands betoonde. Voegt nu de Heer halbertsma het tusschenbegrip van Messias hierbij, zoo is dit op zich zelf wel niet verwerpelijk, en krijgt hij grond, om aan eenen Messias als Euergeet te doen denken, maar dan moet hij zich ook bij het begrip van Messias als Koning bepalen. Welke voorstelling van den Messias Z. Eerw. of aan petrus, of aan cornelius toekent, is niet regt duidelijk. Hij spreekt van eene voorstelling, welke de tijdgenooten van petrus zich vormden, zonder te bepalen, of deze ook de voorstelling van petrus was. Nu was wel de Messias, (de Schrijver zegt, niet naauwkeurig, jezus) volgens de Joodsche begrippen, ‘een glorierijke Koning, die de boeijen zijns vernederden volks slaken’ zou; en ook mag men er bijvoegen, dat, volgens die voorstelling, de Messias ‘het gansche menschdom een nieuw tijdperk van geregtigheid en vrede zoude invoeren;’ maar meer dan twijfelachtig is het, of de tijdgenooten zich eenen lijdenden Messias voorstelden, en of dus het woord, hier gebezigd, ‘ten koste zijns eigenen levens,’ wel goed geplaatst is. Zelfs dat ‘monster bijgeloof’, 't welk de schrijver door den Messias laat bestrijden, was aan die tijdgenooten naauwelijks bekend. Het was ongeloof aan den
waren God, het was duivelendienst, het was met één woord zonde, die zij in de Heidenen bestreden (de Heidenen waren in hun oog ἁμαρτωλοὶ, ἄθεοι, niet zoo zeer bijgeloovigen, als ongeloovigen). De gevolgtrekkingen voor de bedoelingen van petrus met dat woord goeddoende zijn dus te ruim, en van een weldoen na zijnen dood is bij dat woord op zich zelf, volstrekt geene spraak. Doch de Heer halbertsma voelde, dat het anders geheel onchristelijk zou worden, in dat ééne woord niet alleen de ‘slotsom te zien van hetgeen petrus

{==671==} {>>pagina-aanduiding<<}
zijnen heer gedurende zijne omwandeling op aarde had zien doen en (hooren) spreken,’ maar ook daarin de uitdrukking te vinden van al wat Hij als Zaligmaker gedaan heeft, en wat wij nog in Hem als Zaligmaker der wereld moeten erkennen. Dat alles kan nu wel onder het begrip van weldadigheid gebragt worden, want het geheele werk der verlossing is weldadigheid (εὐεργεσία), maar die verlossing, of jezus weldadigheid in haar geheel, ligt, gelijk reeds gezegd is, niet opgesloten in dit ééne woord: Hij ging het land door goeddoende. Of indien de Schrijver dit al gelooft, waarom heeft hij dan geen gebruik gemaakt van het voordeel, om die hoogere weldadigheid naderhand als hoofdmotief te bezigen, of bij de ontwikkeling nader daarop te wijzen?
De Heer halbertsma nu belooft, in de opgave van de verdeeling zijns onderwerps, die weldadigheid ‘in hare bron en wijze van uitvloeijen (eene veelvuldig voorkomende phrase) beide’ te schetsen, en wijst te dien einde aan: 1o.) dat goeddoen de hoofdbezigheid des levens bij jezus van Nazareth was (juister, de hoofdbezigheid van jezus van Nazareth in zijn leven.) Maar is dit nu de aanwijzing van de bron der weldadigheid? 2o.) dat jezus zijn goeddoen verrigtte (weinig juist) op de edelmoedigste wijze; ten laatste, 3o.) dat hij in goeddoen volhardde, midden door allerlei ontmoedigende tegenkantingen heen. Deze verdeeling heeft voorzeker de verdienste van eenvoudig te zijn, en geeft ook gelegenheid, om over de weldadigheid van jezus veel goeds te zeggen. Zij is echter vooreerst te veel bij het uitwendige bepaald, dat, ook zonder eenen ‘blik te werpen in het hart van hem, die zonder zonde was, zoo verre 't namelijk den zondaar is gegeven,’ kan worden aangewezen. Bovendien mist zij de noodige scherpheid; zij verleidt tot algemeenheden, en is niet in staat een helder beeld van het voorwerp te geven, omdat zij de trekken van hetzelve niet omvat. Zoo ligt b.v. het derde punt reeds in het eerste opgesloten; zoo is de aanwijzing van het beginsel der weldadigheid van jezus, een zoo belangrijk moment voorwaar, in de verdeeling geheel overge-
{==672==} {>>pagina-aanduiding<<}
slagen, en, terwijl men des noods zou kunnen meenen, dat het onder het tweede begrepen is, vindt men het in de derde afdeeling behandeld, bl. 28, 34. Het is uit dien hoofde ook moeijelijk, een geregeld verslag van den inhoud van dit stuk te geven, weshalve ik mij moet vergenoegen met eenige opmerkelijke
gedeelten wat meer te doen uitkomen. Treffend is de schildering van jezus weldadigheid, bl. 10 en 11, of, om juister te spreken, van zijne menschlievende gezindheid, zoo als ook van de bijzondere betrekking, welke de Evangeliedienaar in de maatschappij bekleedt, bl. 28-31, schoon dit laatste noch daar ter plaatse, noch ook ergens in de geheele preek te pas komt. Men stoot hier en daar op gedachten, uitdrukkingen en woordvoegingen, die allezins grond geven tot het vermoeden, dat de steller in zijne redeneringen zich zelven zeer ongelijk is, en dat het hem nog al moeijelijk valt zijne denkbeelden geregeld en helder te ontwikkelen en uit te drukken. Bij eenen man, zoo als de Heer halbertsma is, die het Nederduitsch niet, gelijk vele Godgeleerden doen, oppervlakkig beoefent, maar het tot in deszelfs allereerste beginselen, en met vergelijking van de meest vreemde taaltakken en tongvallen, bestudeert, zijn bovendien vragen naar de juistheid en zuiverheid, zelfs van enkele uitdrukkingen en woorden, niet overtollig. Men zou zich al ligt op zijn gezag kunnen beroepen. Ik zal daarom in geenen deele alles, maar alleen het voornaamste, met of zonder een woord van inlichting of teregtwijzing, aanstippen, wat mijne aandacht onder het lezen gewekt heeft. Bl. 10 wordt van jezus gezegd, dat Hij ‘met zijne zegenende wieken de plaatsen overschaduwde,’ en komt de spreekwijze voor ‘van bestraffingen afdeinzen’; bl. 11 heeten martha en maria ‘de beweende zusters over den dood hares aangebedenen broeders.’ Op diezelfde bladzijde vinden wij een gezegde van jezus (Luk. XIII:16) met eene aanmerkelijke verandering van den zin aangehaald, terwijl de spelling met de gewone angstvalligheid is behouden. ‘Deze dochter
abrahams, zoude ik haar van den band, waardoor zij achtien

{==673==} {>>pagina-aanduiding<<}
jaren (zoo spellen onze overzetters) aan de aarde (dit is als ter verklaring er ingelascht) gekluisterd lag, niet mogen losmaken?’ Bl. 13: ‘de luchtkring in wien gij ademt, is van dezen kant deerlijk bedorven.’ Bl. 14: ‘als een booswicht gekneveld, weigerde hij bij herodes, die er zijne vrijheid misschien voor verkocht zoude hebben;’ waar taal- en redeneerkunde vorderen, het woord zijne op herodes te doen slaan; bl. 16: ‘jezus wendde zijn wondervermogen nooit anders aan dan tot genezing van ligchaamskwalen.’ Maar de stater in den mond van den visch, het stillen van den storm, het wandelen op zee, het doen verdorren van den vijgenboom? Bl. 17: ‘Ieder ontving eene gave, waarvan hij een zeker deel, hoe klein 't zij, aan den Schepper ten offer moet brengen op het groote altaar des algemeenen welzijns.’ Apostel paulus zegt (1 Cor. IV:7): ‘Wat hebt gij, dat gij niet hebt ontvangen! en: Wat gij doet, doet het al ter eere Gods (X:31.) Bl. 18: “Bedenkt, dat ook jezus arm en uw lotgenoot was, die even min als gij over geld of goed kon beschikken.” Deze rhetorische passage is niet zeer juist. Jezus was wel arm naar de wereld, maar niet onvermogend, gelijk zij, tot wie de Heer halbertsma spreekt; hetgeen desgelijks geldt van de onedele uitdrukking op bl. 20: “de arme man van Nazareth, die niets had om er zijn hoofd op neder te leggen,” waar de plaats Luk. IX:58 niet, zoo als de zin vordert, op het zwervende en rustelooze van het leven des Heeren, maar op
deszelfs armoede wordt toegepast. Bl. 19: “Hij zag de koningrijken der aarde aan zijne voeten (!) en wees ze af, om door zijne wonderen de gebondenen te verlossen en zich een volk te heiligen (er staat (Tit. II:14) reinigen) ijverig in goede werken.” Hoe vreemd, dat de Heer halbertsma, zelfs bij het aanhalen van zulke teksten, niet opmerkt, dat de Apostelen als het groote middel, waardoor jezus dit tot stand bragt, de overgave van zich zelven noemen. Daarin was immers vooral de kracht van zijne liefde zigtbaar, dat Hij zich zelven voor ons gegeven heeft. Hetgeen, bl. 21, gezegd wordt, dat “Gods Zoon zich tot den staat van eenen armen zwerver vernederde, en als dienaar

{==674==} {>>pagina-aanduiding<<}
van allen het land op en neder reisde,” en dat ook wij niet “met over elkander geslagene armen de gelegenheid tot weldoen moeten afwachten,” behoort veeleer tot het eerste deel, dan hier, waar de edelmoedigheid van het weldoen zal worden voorgesteld. Op bl. 25 wordt “de heiland” geprezen, omdat Hij “niet was van het getal dier godsmannen, die door eene bestendige afzondering uit den kring van het gezellige leven den roem van heiligheid nagejaagd hebben.” Maar er zijn geene Godsmannen geweest, die zich bestendig hebben afgezonderd, en nog minder die daardoor den roem van heiligheid hebben nagejaagd. De beschrijving past dus noch op elia, noch op joannes den Dooper, alleen op den H. antonius en zijne volgelingen; maar deze zal Z. Eerw. toch wel niet bedoelen. Is het ook niet vreemd, dat joannes, die “door verpletterende magtspreuken predikte (!)” veel beter aan den ruwen smaak der Farizeeuwen gezegd wordt te voldoen, dan jezus?’ t.z. pl. Wat op bl. 26 en 27 voorkomt, hoewel moetende dienen tot verklaring van den tegenstand, dien jezus ondervond, is proef van zijne liefde, en behoort niet tot zijne volharding in dezelve; of het is eigenlijk een nieuw onderwerp, weldoen zonder aanzien des persoons, of iets dergelijks. Bl. 28 lezen wij: ‘De liefde, niets in het oog hebbende (juister: het oog op niets hebbende) dan de zedelijke verbetering harer natuurgenooten, waarop zij regelregt aan streeft, verdwijnen voor haar die rangen en standen, welke gewoonte of verwaandheid onder het menschdom hebben
ingevoerd;’ eene stelling, die den Heer halbertsma zoo na schijnt aan het harte te liggen, dat hij ze nog tweemaal, bl. 29 en 125, herhaalt. Reeds de Spreukschrijver dacht er anders over, toen hij (XXII:2) zeide: Rijken en armen ontmoeten malkander; de Heere heeft hen allen gemaakt, en ook de Apostel paulus deelt in dit gevoelen, wanneer hij (1 Cor. XII) op liefde aandringt, terwijl hij het onderscheid der bedieningen als van God afkomstig voorstelt, even als de onderscheidene deelen des ligchaams. En heeft niet de Schrijver zelf, bl. 19, de onderscheidene standen genoemd

{==675==} {>>pagina-aanduiding<<}
de ‘werktuigen (d.i. niet de machinen, maar de organen) van het maatschappelijk leven’? Mag ik nog vragen: wat toch natuurgenooten der liefde zijn? ‘Die liefde ziet in heer en knecht, in de aanzienlijke maagd en de verachte dienaresse, alleen de erfgenamen der eeuwige heerlijkheid.’ Maar niet ook behoeftige, gebrekkige en zondige broeders en zusters? Bl. 33 staan de vreemde uitdrukkingen: ‘de klanken vloten uit;’ ‘behoefte hebben naar (ook tot, bl. 64) middelen;’ ‘inmengselen die de genoegens bezwalken;’ bl. 36, ‘een band die pligten in zich omvademt;’ bl. 38, ‘God die alleen slechts goed is;’ bl. 40, ‘oogmerken en daden die uitgaan van het waarachtig geluk der volken.’ Bl. 34 bevat de volgende opmerkelijke zinsneden: ‘De dankbaarheid is niet van 't aardrijk gereisd; o neen, maar het is eene teedere plant, die door den dagelijkschen dauw der (!) weldaden moet besproeid worden, om in 't leven te blijven. Houdt gij uwe weldaden in, zij vertrekt niet alleen, maar verandert dikwerf in ontevredenheid.’ Ik moet bekennen, dat het mij moeijelijk valt, het reizen der dankbaarheid van het aardrijk, (sic!) in verband met het beeld van eene plant en het vertrekken van iets, dat later, op de plaats die het verlaten heeft, verandert, wèl te vatten. Wanneer men uitdrukkingen leest, zoo als bl. 35, dat ‘de regtvaardige God hun, die zich in het goud omwentelen, maar 't gieriglijk en afgodisch aanbidden, tot
straf het hart onthouden heeft, om er aan te raken, en het lijden der ongelukkige menschheid door de opoffering van eenig koud metaal te verzachten,’ of: ‘gij die u met eenen edelen aanleg der natuur voor liefde en weldadigheid als jezus bevoorregt vindt,’ zou men waarlijk denken, dat de spreker, tegen wil en dank, al zeer orthodox is. Op bl. 36 leeren wij eene ‘welvormde ziel kennen die verlegen wordt en een' blos van schaamte krijgt.’ En waarover? Omdat groote verpligtingen te maken voor zulk eene ziel ‘met een gevoel van vernedering gepaard gaat.’ Gaarne laat ik een' ieder zijne wijze van zien en gevoelen, maar mijn hart zegt mij, dat dit onwaar en zelfs wreed heeten mag. In

{==676==} {>>pagina-aanduiding<<}
dien hooghartigen zin, waarin een rousseau zeide: verpligtingen te hebben c'est le plus grand fardeau, zeide jezus niet: het is zaliger te geven dan te ontvangen, en indien de Heer halbertsma 2 Cor. VIII en Phil. IV:10, 14-18 leest en verstaat, zal hij moeten erkennen, dat ‘eene welgevormde ziel,’ of de Christen, zelfs in het volle besef van zijne hooge waardigheid, door het ontvangen van weldaden zich niet vernederd gevoelt, neen, maar dat er ook een Christelijk ontvangen van weldaden is.
Ten aanzien van het slot der preek, op bl. 38, zou ik meenen, dat het Christelijk motief hier gemist wordt. Niet alleen de weldaad der verlossing ontbreekt, maar zelfs alle ondervonden weldaad; alles blijft bij het bloote exempel van eene liefde, voor zoo veel zij eene natuurlijke behoefte bevredigt. In plaats van het Goddelijk weldoen tot ons in betrekking te brengen, strekt de spreker het uit naar ‘ontelbare werelden,’ even alsof het ook hier voor ‘eene welgevormde ziel’ een pijnlijk gevoel ware, weldaden van God te hebben ontvangen. Doch het zij verre van mij, mijne wijze van beschouwen en gevoelen den Heere halbertsma op te dringen.
Intusschen, bij al het uitwendige in de behandeling der zaak; bij het niet gebruik maken van het Christelijk element; bij het gemis van den geest van liefde en den doorgaanden toon van scherp tegenstellen, veroordeelen en bijtend gispen; bij het gebrekkige der partitie; bij het ontbreken van eene eigenlijke inleiding, en bij al de aangewezene onjuistheden en detail, getuigt het stuk van bekwaamheid in een bepaald opzigt, en bevat het eenige fraai gestileerde plaatsen.
Kleine vlekken, zoo als lasten verlichten - hun noodigen - onvermurfbaar - met hun - de banen uitlag - kleederen oplag - den grond lag - van allerleien ouderdom - ons vriend - ons vader - ons toestand - den bloem verspieden, die op zijnen stengel is omgedraaid - een der landlieden diens gemeente - en eene menigte dergelijke, waarvan er echter twee in de errata zijn verbeterd, wil ik gaarne in het geheele boek als drukfouten laten gelden.

{==677==} {>>pagina-aanduiding<<}

Doch waar zou het heen, zoo ik ook de volgende stukken op gelijke wijze wilde nagaan! Ik moet daarom ten aanzien van de tweede en derde kerkredenen, alsmede omtrent de lijkrede op Prof. de heer, korter zijn, en zal alleen de vijfde of laatste, om haren eigenaardigen inhoud en toon, nog uitvoerig behandelen.

(Het vervolg hierna.)





Tweetal Leerredenen, ter inwijding van eene nieuwe Gemeente en Kerk te Wilhelminadorp; en ter bevestiging van eenen jongen Leeraar; door J. ab Utrecht Dresselhuis, Predikant te Wolfaartsdijk en Schoolopziener in het 3de District van Zeeland. Te Goes, bij F. Kleeuwens en Zoon. 1841. In gr. 8vo. VIII, 36, 90 bl. f 1-20.

Door eene vergissing is dit boekje, buiten schuld van Ref., tot heden onaangekondigd blijven liggen. Het bevat, na het voorberigt, een afzonderlijk gepagineerd verslag van de indijking der schorren en gorsen ten Noorden der stad Goes in 1809, onder den naam van Lodewijks-, later Wilhelminapolder, met hetgeen aan de stichting eener afzonderlijke Hervormde kerkgemeente op het in dien polder verrezene dorp is voorafgegaan. Wij lazen dit verslag met genoegen, en hadden over sommige bijzonderheden zelfs nog wel iets meer verlangd, waarbij dan een kaartje en plaat gepast zou geweest zijn. De kundige dresselhuis heeft wèl gedaan met te zorgen, dat ‘de nieuwe gemeente en die belang in haar stellen in één boekske alles zouden kunnen vinden, hetgeen van eenig belang voor haar was en aan hare vestiging als eene zoodanige voorafgegaan.’
De inwijdingsrede heeft tot tekst: Joh. IV:19-24. De Redenaar ontwikkelt eerst het onderrigt van jezus aangaande de ons, als zijne volgelingen, passende Godsvereering, en wekt daarna zijne hoorders, door de herinne-
{==678==} {>>pagina-aanduiding<<}
ring aan hunne voorregten, op tot eene ernstige en gezette uitoefening derzelve (beter: van die Godsvereering). In eene nadere aanwijzing van den loop der rede kunnen wij niet treden, maar vergenoegen ons met te zeggen, dat die geleidelijk is, en het geheel hartelijk, ernstig, regt gepast voor de gelegenheid. Gebeden en gezangen zijn er bij gevoegd. De laatste bestaan in verzen uit de Evangelische gezangen en de Psalmberijming; van deze zijn sommige woorden veranderd aan de gemeente in den mond gelegd, hetgeen tot stichting verstrekt, indien maar de gemeente de veranderingen zingt; anders dient het tot ontstichting en ergernis, gelijk Ref. wel eens gehoord en zelf ondervonden heeft. Voorts zijn eenige coupletten uit de Psalmen en Gezangen met wijzigingen gezongen door een koor, bestaande uit eene zangvereeniging te Goes. De bekwame en smaakvolle Spreker heeft zich van zijne taak voortreffelijk gekweten, en ook het schijnbaar drooge, maar hier onvermijdelijke, de installatie, zoo als men het noemt, der kerkelijke kollegiën, en bevestiging van den kerkeraad, in een goed geheel weten te plaatsen met het meestplegtige en opwekkende. In dit opzigt kan het hier gegevene tot een model dienen, hoe ook de groote (misschien te groote) eenvoudigheid onzer eeredienst bij voegzame gelegenheden geene betamelijke uitwendige sierlijkheid uitsluit. Alleen vonden wij het vreemd, en, indien wij het mogen zeggen, onvoegzaam, dat de diakenen, vóór hunne bevestiging, uitgenoodigd werden, om de liefdegaven in te zamelen; te meer, omdat, indien wij ons niet vergissen, in de Zuid-Bevelandsche
Gemeenten deze inzameling gewoonlijk geschiedt van de gemeente, terwijl zij de kerk verlaat. De Heer dresselhuis schijnt deze onvoegzaamheid te hebben gevoeld, maar haar niet te hebben kunnen vermijden. Onzes inziens - maar variis modis bene fit - hadde met het constitueren der gemeente al dadelijk bij het begin der plegtigheid de aanstelling der kerkelijke kollegiën moeten verbonden zijn, en daarna eerst tot de gemeente als eene georganiseerde gesproken worden. Zoolang de kerkeraad niet bevestigd was, ont-
{==679==} {>>pagina-aanduiding<<}
brak nog iets aan die organisatie. Doch dit in het voorbijgaan.
De Heer dresselhuis beijvert zich zeer in het voorberigt, om aan te wijzen, dat de door hem uitgesprokene Leerrede ter bevestiging van Ds. a. niermeijer te 's Heer-Arentskerke in dit bundeltje behoorde. Wij zijn niet van dat gevoelen, en meenen juist in die breede verdediging het bewijs te vinden, dat de waardige Opsteller het tegendeel min of meer gevoelt. Niet, dat deze Leerrede (over 2 Tim. IV:1-5) der uitgave niet zou waardig zijn, of ons gevoelen over dezelve anders wezen dan dat van de broederen, die haar aanhoorden, en op de onmiddellijke uitgave aandrongen; - integendeel, wij achten haar een woord, juist op zijn pas gesproken, en de lessen, aan den jeugdigen Evangeliedienaar herinnerd, in dezen tijd vooral van algemeene waarde voor jonge, en ook voor oudere Leeraren, gelijk ook het hartig en onverholen woord, dat den Redenaar goed rond, goed Zeeuwsch, uit hoofd en hart vloeide tot de gemeente, wel door velen, ook buiten Zuid-Beveland in onze dagen van woeling, spanning en wantrouwen, mag gehoord en behartigd worden. Maar met het eerste, het gedenkstuk voor den Wilhelminapolder, heeft zij niets gemeens; de bijvoeging der kerkelijke rede, waarmede de eerste Leeraar van laatstgenoemde gemeente bevestigd is, zij dat dan ook door eenen anderen Redenaar gedaan, behoorde er voegzamer, en zelfs de intreêrede van den eersten Predikant te Wilhelminadorp, den Kandidaat warnsinck, zou bij deze buitengewone gelegenheid het gedenkstuk der stichting eener nieuwe gemeente niet onwaardig hebben kunnen besluiten.
Doch dit daargelaten; de ‘oudwordende en in eenen afgelegen hoek dienende Predikant’ behoeft niet verlegen te zijn, wanneer zijne ‘vreemde figuur’ het ‘kritisch oog onwillekeurig terstond tot zich trekt.’ (Voorb. bladz. VI.)


Leerrede, gehouden op het Hervormingsfeest in den jare 1838, in de Hoofd- en Slotkerk te Weimar, door Dr.

{==680==} {>>pagina-aanduiding<<}
J.F. Röhr, benevens eene eigene verklaring van den Schrijver aangaande dezelve. Uit het Hoogduitsch vertaald. Te 's Gravenhage, bij J.M. van 't Haaff. 1843. In gr. 8vo. 48 bl. f : - 60.

Zelden werd een geschrift met zulk eene buitengewone graagte ontvangen, als het oorspronkelijke dezer Leerrede, die binnen vier maanden negenmaal herdrukt werd (de vertaling is naar den elfden druk.) Maar zij was ook hevig aangevallen door de Roomsche partij. Men riep zelfs de bescherming van den Groot-Hertog van Weimar in tegen de, zoo men meende, onvergefelijke aanranding van het Katholijke geloof, waarop röhr zich zegepralend verdedigde, eerst in eene voorrede bij de Leerrede, later uitvoerig in het Tijdschrift: Allgemeine Kirchenzeitung (uitgegeven door Dr. bretschneider en zimmerman) 1839, No. 48, 49, in welk weekblad nog op meer plaatsen over deze gerucht makende Hervormingsrede gesproken wordt. Deze verdediging van den Schrijver had dan ook ten gevolge, dat de begeerde vervolgingen tegen hem niet werden ingesteld; en de partij, die hem zoo hevig had aangevallen, was er zelve de schuld van, dat duizenden meer het stuk lazen, en alzoo eene tegengestelde uitwerking werd veroorzaakt.
En wat is er nu in dit stuk, dat zoo buitengewoon eenen opgang geeft? De Leerrede is zeer vrijmoedig, veel vrijmoediger en veel meer op den man aan, dan men in dezen tijd meestal meent, dat met den geest der verdraagzaamheid bestaanbaar is. Rec. is een gezworen vijand van godsdiensttwisten, en haat alles wat naar onverdraagzaamheid zweemt; maar waar hij de verdraagzaamheid ziet ontaarden in overdreven beleefdheid en onverschilligheid, daar schroomt hij niet, aan Protestanten de oogen te openen, hun de jammeren van Priesterheerschappij en blind kerkgeloof nadrukkelijk voor te houden, en ernstig te waarschuwen tegen het opnemen van een juk, voor welks afschudding onze vaderen goed en bloed hebben opgeofferd.
En ofschoon veel van hetgeen de Weimarsche Hofpre-
{==681==} {>>pagina-aanduiding<<}
diker hier zegt op Duitschland betrekking hebbe, zijne vrijmoedige, rondborstige blootlegging van hetgeen men anders doorgaans onduidelijker en verbloemder zegt, kan ook in ons vaderland in dezen tijd, waarin Rome niet weinig woelt en werkt, haar nut hebben, terwijl Rec. van ganscher harte zijn zegel hecht aan hetgeen gezegd wordt van de gronden, die het Protestantisme heeft van bemoediging bij de woelingen der Ultramontanen, de kracht namelijk der Evangelische waarheid, de algemeene geestbeschaving van onzen tijd, de eenparige tegenstand van alle betergezinden, en de magtige bijstand Gods; deze punten worden in de verklaring van den Schrijver nog nader toegelicht en met daadzaken aangedrongen.





Is Petrus te Rome, en Bisschop te dier stede geweest? Een geschied-oordeelkundig Onderzoek van J. Ellendorf. Te Amsterdam, bij J.M.E. Meijer. 1842. In gr. 8vo. VIII en 140 bl. f 1-25.

Het Ultramontaansch beginsel moet vallen, zoodra de historische critiek hetzelve voor haren regterstoel ter verantwoording roept. Het was deze overtuiging, die den Roomschen geleerde, j. ellendorf, aanspoorde, om de resultaten van zijn onderzoek naar eene levensvraag van het Papisme, het primaat van petrus en zijne opvolgers, onder de oogen van het publiek te brengen. Men kan deze brochure beschouwen als eene noodzakelijke aanvulling van een uitvoerig werk, door denzelfden Schrijver over het Primaat der Pausen in het licht gezonden, waarvan tot nog toe twee stukken verschenen. Gelijk dus het geschrift, dat wij hier aankondigen, voor de bezitters van dat grooter werk eene schatbare toegift zal wezen, is het, ook op zichzelf beschouwd, in den tegenwoordigen tijd van het hoogste belang. Niet alleen, zal ieder opmerkzaam beschouwer, in het voortkomen van zulk een geschrift uit den schoot der Roomsche kerk zelve, een merkwaardig teeken der tijden zien, maar ook is de vraag, die hier behandeld

{==682==} {>>pagina-aanduiding<<}
wordt, zoo belangrijk, en de wijze harer ontwikkeling zoo grondig, dat wij geen oogenblik mogen schromen, het zoowel aan den waarheidlievenden Protestant, als aan den onpartijdigen Catholiek ten sterkste aan te bevelen. Voor den laatste zal waarschijnlijk die aanbeveling wel vruchteloos wezen. Immers, op den index van verboden boeken, welke het Roomsche hof gedurig uitgeeft, heeft men wijselijk gezorgd, ellendorf's geschrift reeds tijdig te plaatsen. En de nadenkende ziet ook hier weder eene bijdrage tot beantwoording der vraag, welke waarde eene geloofsbelijdenis kan hebben, die haren voorstanders niet alleen het lezen, maar ook het denken verbiedt, en het vrije onderzoek schuwt der grondbeginselen, waarop zij gebouwd is. Des te meer echter, hopen wij, zal onder de Protestanten dit boek zijne lezers vinden. Het is waarlijk van belang, dat men niet alleen het onbeschaamde, maar ook het ongegronde der eischen van Rome beginne in te zien. En hiertoe is ook dit boekje een uitstekend middel. Om de opgegevene vraag volledig te beantwoorden, raadpleegt het eerst de H.S. en daarna de kerkelijke overlevering. En de slotsom is zoo overtuigend, dat de Roomsche kerk, zoo zij niet spoedig en krachtig de bewijzen van ellendorf wederlegt, daardoor hare magteloosheid toont, en door haar verstommen (of door nietsbeteekenende redeneringen, zoo als er eene in de noot op bladz. 139 wordt vermeld) het welsprekendste getuigenis aflegt voor de kracht der waarheid.
Die eene uitvoerige opgave van het resultaat begeert, waarop het onderzoek van ellendorf nederkomt, verwijzen wij naar den Evangelischen Kerkbode van 1 April j.l. - Nog liever verwijzen wij naar het boek zelf. Wel zijn er in bijzaken enkele punten, waarop wij zouden meenen van den geachten Schrijver te moeten verschillen. Wij noemen slechts de bewering, bladz. 48, dat de brief aan de Romeinen, volgens het eenparig gevoelen van alle geleerden (? !) in het jaar 58 geschreven is. Verder, het bewijs, bladz. 47, uit 1 Petri I:1 gevoerd, dat petrus in de landen, aldaar genoemd, het Evangelie verkondigd,

{==683==} {>>pagina-aanduiding<<}
gesticht en geregeld heeft. Ook zouden wij geenszins onderschrijven, wat hij ten nadeele van het getuigenis van papias aangaande het Evangelie van marcus in het midden brengt. En aan het getuigenis van dionysius van Corinthe, § 29 behandeld, meenen wij, met den Vertaler, meer gewigt te moeten hechten, dan ellendorf doet. Maar niettegenstaande dit een en ander wordt het hier zóó zonneklaar aangetoond, dat petrus of in het geheel niet, of zeer kort in Rome is geweest, en vooral, dat al wat verder omtrent zijne hooge betrekking in die stad door de Roomsche kerk wordt geleerd, op louter fabelen rust - dat wij niet weten, welke redelijke bedenking er op den hoofdinhoud zou kunnen gemaakt worden. Ellendorf heeft het geleerd, de vraag, hier behandeld, is eene louter geschiedkundige. Hare beantwoording moge velen de oogen openen! De Vertaler verdient dank voor de wijze, waarop hij, ook door enkele ophelderende aanteekeningen, de bruikbaarheid van dit boekske heeft trachten te bevorderen. Ook de uitvoering is lofwaardig. - Tegelijk met het geschrift van ellendorf, vermelden wij nog een ander stukje:

Wat moet de Protestantsche Leeraar doen, om in onze dagen de Roomsche Kerk, zoo als zij het Protestantisme bedreigt, tegen te werken? Een woord voor Leeraars en Gemeenten. Naar het Hoogduitsch van J.S. Eichler. Te Amsterdam, bij A.B. Saakes. In gr. 8vo. IV en 32 bl. f : - 40.

Na een geschiedkundig overzigt, dat ons den oorsprong en den staat van den tegenwoordigen strijd eenigzins leert kennen, worden hier, ter bereiking van het doel, in de titelvraag vervat, eenige gepaste middelen opgegeven. Na den raad, om somtijds in opentlijke leerredenen, en vooral in de cathechizatiën, den gemoederen een wapen aan te bieden tegen het bestaande gevaar, worden nog eenige andere wenken medegedeeld, der behartiging overwaardig. Moge de Protestantsche Leeraar hier ook al geen volledig

{==684==} {>>pagina-aanduiding<<}
overzigt vinden over hetgeen hem tot het voorgestelde doel te verrigten staat, niemand zal zich echter de lezing van dit kleine stukje beklagen. Den beperkten inhoud, den middelmatigen druk, en het nuttig doel in aanmerking nemende, had de prijs wel wat lager kunnen gesteld zijn.



Iets over de gemengde Huwelijken en de godsdienstige opvoeding der kinderen uit dezelve; en over de noodzakelijkheid, dat ook door de Nederlandsche wetgeving hierin voorzien worde. Te Amsterdam, bij A.B. Saakes. 1843. In gr. 8vo. 28 bl. f : - 30.

De Schrijver van dit stukje toont op eene gematigde, en tevens ernstige wijze aan, dat de belangrijke zaak der gemengde huwelijken dringend voorziening vordert, omdat, door het hier te lande, bij gebrek aan wettelijke bepalingen, bestaande, de regten der Protestanten worden verkort en de Katholijke partij veel vooruit heeft. Hij wil, dat de aanstaande echtgenooten bij wettige acte zullen verklaren, dat de kinderen, die uit het te sluiten huwelijk zullen geboren worden, naarmate van het geslacht de belijdenis van den vader of van de moeder zullen volgen, dat daarvan aan de geestelijken der respective kerkgenootschappen, waartoe de echtgenooten behooren, kennis zal worden gegeven, met strafbepaling tegen het tegenwerken van de nakoming der verbindtenis, en dat partijen voor éénmaal, weder bij contract, de gemaakte bepaling zullen mogen vernietigen. Oppervlakkig komt ons dit zeer doelmatig voor, en wij vereenigen ons in allen gevalle met den wensch des Schrijvers, ‘dat alle de hooge Kerkbesturen der Protestantsche kerk op het daarstellen van eene wet op de gemengde huwelijken aandringen, en dat Regts- en Godgeleerden hiertoe hunne bekwaamheden en hunne pen leenen, om het grondwettig regt der Protestanten, en niets meer dan hun regt in deze, te betoogen’
Intusschen, de gemengde huwelijken zijn wel niet te verbieden, maar toch zeer te ontraden. Daarom wil de

{==685==} {>>pagina-aanduiding<<}
Schrijver, ‘dat de Leeraren der Protestantsche kerk tegen de gemengde huwelijken hunne Gemeenten, vooral de jongelingschap, ernstig waarschuwen.’ Zulks geschiedt in:

Een woord van waarschuwing tegen het gemengde Huwelijk. Een Geschenk voor Hervormde jongelieden, bij het afleggen hunner geloofsbelijdenis. Door U.P. Goudschaal, Predikant te Scheemda. Te Groningen, bij W. van Boekeren. 1843. In gr. 8vo. 32 bl. f : - 30.

Op eene ernstige en hartelijke wijze, waarom wij deze Christelijk-wijze toespraak als een doelmatig geschenk bij het afleggen der geloofsbelijdenis wenschten uitgereikt te zien aan allen, van wie men voorzien kan, dat zij meer of minder waarschijnlijk in het geval zullen kunnen komen van met een' Roomsche te huwen. Men moet deze waarschuwing in tijds doen: wanneer de liefde eenmaal op een bepaald voorwerp gevestigd is, dan is het, dit wordt niet genoeg bedacht, doorgaans te laat, en niet zelden ook ongeraden.
Iets later, dan deze stukjes, kwam in het licht:


Bezwaren en gevaren, ontstaan uit de gemengde Huwelijken van Protestanten met Roomschgezinden, tot waarschuwing van eenvoudigen, duidelijk en naar waarheid voorgesteld. In gesprekken. Te Amsterdam, bij J. van der Hey en Zoon. 1843. In 8vo. 58 bl. f : - 60.

In de zaak zelve komt dit populair geschreven stukje met de beide andere overeen. Het is in den geest der gematigdheid geschreven, ofschoon de listen en lagen der Roomsche Priesterschap naar waarheid worden afgeschetst. Verscheidene voorbeelden daarvan en van ongelukkige gemengde huwelijken worden aangehaald. Doch dit doet niet veel af, tenzij men tijd, naam en plaats opgeve, hetgeen niet altijd geschieden kan. Regt gepast dacht ons hier opgemerkt te vinden, dat zulke waarschuwingen geene

{==686==} {>>pagina-aanduiding<<}
verdeeldheid willen zaaijen in gemengde huwelijken, die reeds gesloten zijn, en waar de echtgenooten elkanderen verdragen; gelijk ook de waarschuwing tegen ieder, die den huiselijken vrede aldaar, onder wat voorwendsel ook, zou willen verstoren. Mogen zij, die door hunnen stand of maatschappelijke betrekking, of waardoor ook, in de gelegenheid zijn, om tijdig de lezing van dit en dergelijke geschriften te bevorderen, waar het nuttig kan zijn en noodig zou kunnen worden, het hunne toebrengen, om het goede doel des Schrijvers in de hand te werken! Daartoe strekke ook onze aanprijzende aankondiging!






De kunst om Geneesmiddelen voor te schrijven. Naar aanleiding van de derde uitgave des Handboeks van Dr. Phoebus, bewerkt door Dr. H.M. Duparg. Voorzien van een Aanhangsel, bevattende vele nieuwere Geneesmiddelen, door Dr. L.A. Cohen. Te Groningen, bij P. van Zweeden. 1841. In gr. 8vo. 383 bl. f 3-60.

Sedert dat gaubius zijn Libellus de methodo concinnandi formulas medicamentorum, Ed. 3a. L.B. 1767, uitgaf, zijn er ook in de kunst, om geneesmiddelen voor te schrijven, groote veranderingen gekomen, vooral door de vorderingen der Scheikunde en door de aanwinst van geneesmiddelen, of liever door de toeneming van derzelver getal.
Ondanks al deze veranderingen verdiende echter het werk van gaubius niet zoo zeer der vergetelheid overgegeven of verwaarloosd te worden, als dit het geval schijnt te wezen. In elk geval zoude het nog steeds als ten grondslag kunnen dienen van een klassiek werk over dit gedeelte der kunst, om volledigheid met beknoptheid te vereenigen.
Deze laatste wordt tegenwoordig maar al te zeer uit het oog verloren, vooral wanneer men voor aankomenden in de wetenschap schrijft. Uit vrees van naar den stand der wetenschap hun iets te onthouden, geeft men hun al ligt te veel.

{==687==} {>>pagina-aanduiding<<}

Intusschen heeft het ook sedert gaubius niet aan schrijvers ontbroken, die zich met dezen tak der geneeskunst hebben bezig gehouden. Men zoude bij de schrijvers, in de Voorrede door den Hoogleeraar j. baart de la faille, te Groningen, opgegeven, nog onder de vroegere kunnen vermelden trommsdorff, Chemische Receptirkunst, en gruner, Anleitung Arzneyen zu verschreiben; in der tijd zeer bruikbaar door derzelver beknoptheid en nog niet geheel verwerpelijk, ofschoon zeer veel thans geheel anders moet uitgelegd worden.
In het jaar 1831 gaf Dr. p. phoebus, toen Geneesheer te Berlijn, zijne Specielle ärztliche Receptirkunst, oder Inbegriff der beim verordnen der einzelnen pharm. Arzneimittel zu beobachtender Regeln, in het licht. Dit werk besloeg reeds meer dan 500 bladzijden. In het jaar 1835 dacht het Dr. phoebus goed zijn werk te herzien, en vond hij tevens goed het om te werken en werd het tot een Handbuch der Arzneiverordnungskunst, waarvan toen het eerste Deel en in 1837 het tweede het licht zag; te zamen besloegen zij over de duizend bladzijden. Te uitgebreid was het op deze wijze voor een handboek geworden. Om deze reden welligt nam Dr. phoebus er genoegen in, dat het uitvoerig geworden handboek ten gebruike wederom verkort werd door Dr. trautretter. Het is deze verkorte uitgaaf, welke de twee Groningsche Geneesheeren Drs. h.m. duparc en l.a. cohen ten grondslag van hunnen arbeid genomen hebben. Zij stellen zich voor, daarmede in eene bestaande behoefte te voorzien en nut te stichten. Zij willen den aanvanger en minder ervarenen de moeijelijke Ars formulandi verligten, zonder dat hun werk daardoor worde een - pons asinorum. Trouwens daar zijn er ook genoeg, zoodat men onwillekeurig met tristram shandy wel zou willen uitroepen: Did you think the world itself, Sir, had contained such a number of Jack-Asses? (*) (Vol. VI, Chap. I.)

{==688==} {>>pagina-aanduiding<<}

Deze door de genoemde Geneesheeren bewerkte handleiding wordt doelmatig in een algemeen gedeelte verdeeld, waardoor herhalingen worden voorgekomen, waarin men anders zoude vervallen bij de behandeling van de Geneesmiddelen ieder afzonderlijk, waarvoor het tweede gedeelte van dit boek bestemd is. Dit gedeelte overtreft natuurlijk het eerste in uitgebreidheid. De Geneesmiddelen worden in eene alphabetische orde behandeld. Dit plan verdient goedkeuring. Het zou toch eene hoogst moeijelijke onderneming wezen, eene andere rangschikking te willen volgen. De verdeeling der Geneesmiddelen in de zoogenoemde Materies medica heeft tot dusverre nog niet kunnen plaats hebben volgens een alles afdoend grondbeginsel.
Voor zoo verre het werk door ons is doorgezien, (eene gezette achtereenvolgende lezing is schier niet doenlijk) komt het ons voor met vrucht gebruikt te kunnen worden. Die zich met aanmerkingen op het oorspronkelijk geschrift begeert bekend te maken, vindt daartoe gelegenheid in de Bibliothek der practischen Heilkunde, 1832. B. 67, 1836. B. 76, en 1837. B. 78, No. 2, p. 122 sqq.
In een aanhangsel, hetwelk alleen van Dr. l.a. cohen afkomstig schijnt te zijn, vindt men een aantal Geneesmiddelen vermeld, welke onder de nieuwgevondene of ontdekte moeten gebragt worden. Dit gedeelte moge getuigen van de zucht tot studie van Dr. cohen, maar ten gebruike is het niet wel aan te bevelen, althans niet voor aankomende Artsen. Hoe vele van dergelijke Geneesmiddelen worden niet met geestdrift aangegrepen, door vooringenomenheid met het nieuwe te ruim en te onbepaald in praktijk gebragt! Om deze reden voldoen zij spoedig niet aan de gekoesterde verwachting; somwijlen zelfs oefenen zij eenen nadeeligen invloed uit, en gelukkig worden sommige spoedig nagenoeg vergeten. Te dezen opzigte zoude men tevreden kunnen zijn met hetgeen dierbach en riecken voor dit gedeelte der kunst gedaan hebben. Omtrent vele der in dit Aanhangsel vermelde Geneesmiddelen laat de ondervinding nog veel te wenschen over. Doch waartoe dan het getal der Geneesmiddelen steeds, en dik-
{==689==} {>>pagina-aanduiding<<}
wijls met zoo grooten spoed, uitgebreid? - Der kwalen en gebreken zijn zoo vele; het mag tegen deze aan hulpmiddelen niet ontbreken. - Maar behoeft de Geneesheer er wezentlijk zoo vele? - Hij behoort zoo veel mogelijk den voorraad te kennen, over welken hij des noods beschikken kan. - Doorgaans kan hij echter vele ziekten met weinige hulpmiddelen bestrijden, en met de eenvoudigste middelen worden niet zelden de gevaarlijkste ziekten gelukkig te boven gekomen. Wie daaromtrent eenigen twijfel mogt voeden, dien wijzen wij op boerhaave, en bevelen hem de Oratio tertia qua repurgatae medicinae facilis asseritur simplicitas ter lezing aan. Het gezegde van sydenham, agendi gnaro rara remedii penuria, blijft steeds van toepassing.





Dissertatio medica inauguralis de Haemorrhagia Cerebri, quam - publico ac solemni examini submittil Mauritius Hertzveld, Zwollanus. Zwolle, typis W.E. Tjeenk Willink. 1842. 8vo. m. 113 pag.

De Heer hertzveld heeft een belangrijk onderwerp ter bewerking bij zijne Promotie gekozen, vooral belangrijk, omdat de ziektevorm, welken hij tracht in zijne Dissertatie meer bepaald te omschrijven, vroeger en ook nog tegenwoordig onder eenen meer onbepaalden naam wordt voorgesteld. Het woord beroerte (apoplexia) toch wordt in eenen zeer ruimen zin gebezigd, en vaak zeer verschillende aandoeningen worden onder éénen naam gebragt, die slechts een verschijnsel aanwijst. De ontleedkundige nasporingen hebben, vooral sedert eenigen tijd, aangewezen, dat het bewusteloos, plotselijk nederzijgen, met verlies van bewustzijn en van beweging, door verschillende oorzaken met uiteenloopende gevolgen kan worden te weeg gebragt. De Schrijver tracht in de inleiding tot zijne Dissertatie aan te wijzen, welke verschillende gevoelens de oudere Geneesheeren gekoesterd hebben omtrent hetgeen zij met den naam van beroerte bestempeld hebben.

{==690==} {>>pagina-aanduiding<<}

De nasporingen van morgagni hebben reeds een groot verschil aangewezen omtrent de veranderde gesteldheid van sommige gedeelten der hersenen, welke den dood door zoogenoemde beroerte ten gevolge hebben, maar zij zijn grootendeels onvruchtbaar gebleven voor eene betere onderscheiding ter herkenning van de veranderingen, welke onder zulke omstandigheden in de hersens kunnen plaats hebben. Men is aan vele der latere schrijvers, vooral aan de Fransche, en onder dezen aan lallemand, veel dank verschuldigd voor de door hen aangewende pogingen, om, op grond van een naauwkeurig ontleedkundig onderzoek, eene betere orde in de tot dusverre bestaan hebbende verwarring van denkbeelden te brengen. De Schrijver wil, op het voetspoor van legroux, ook het zijne bijdragen, om, kan het zijn, eenig licht te verspreiden over de bloedstortingen in de hersens, haemorrhagia cerebri; welke nu meer bepaalde vorm vroeger ook onder den algemeenen naam van beroerte, meer bepaald met den naam van apoplexia sanguinea, werd voorgesteld.
Hij vervolgt dit onderwerp in eenige Hoofdstukken met eene beschouwing en onderdeeling van dezen ziektevorm. Hij gaat de veranderingen in de weefsels na, door den dood zigtbaar geworden, waaruit tevens kan blijken, welke deelen aangetast worden. Men ziet daaruit, dat vele gedeelten der hersenen door bloedstorting getroffen kunnen worden. Hij spreekt verder van de oorzaken en zoekt naar de waarschijnlijke redenen dezer ziekte. - De Schrijver zelf erkent de moeijelijkheid van dit onderzoek. Niet ongelukkig heeft hij echter eenen goeden weg tot dit onderzoek ingeslagen. Hij tracht den oorsprong van deze ziekte uit te vorschen. Hij zoekt dien in bloedaandrang, ziekelijke gesteldheid der vaatwanden, en te geringen zamenhang der bloedmenging. - In eene tweede onderafdeeling van dit Hoofdstuk tracht de Schrijver de verschijnsels op te helderen en het verband tusschen deze en de krenking der hersens. - Het zesde Hoofdstuk, hieraan gewijd, is uitvoerig bewerkt; het draagt blijken van een goed oordeel op waarschijnlijk eigen onderzoek onder de leiding of ten

{==691==} {>>pagina-aanduiding<<}
gevolge van mededeeling der Leermeesters van den Schrijver. Met hem in bijzonderheden omtrent een en ander te treden, verbiedt de aard van dit Tijdschrift. Wij laten dit voor het een of ander onzer geneeskundige Tijdschriften over.
In het tweede gedeelte dezer Verhandeling beschouwt de Schrijver de door hem behandelde ziekte van het meer practische standpunt. Hij behandelt hier de herkenning der ziekte, hoe men hare uitgangen kan beoordeelen, voor welke wijze van behandeling zij vatbaar is. - Ten besluite deelt hij eenige waarnemingen mede, hem door de Hoogleeraren tilanus, suringar en Dr. rive medegedeeld. Twee gevallen liepen gunstig af; bij de drie andere wordt de lijkopening medegedeeld. - Mogten nog meerdere onderwerpen van dezen aard, waaromtrent de verspreiding van meerder licht behoefte is, behandeld worden ter plaatse, waar zulk eene gunstige gelegenheid bestaat, om aan het ziekbed werkzaam te zijn onder in de geneeskunde ervarene mannen!
Wij wenschen, dat de Geneeskundige School te Amsterdam, waar zoo ruime gelegenheid bestaat tot practische vorming, steeds meer en meer aan het doel moge beantwoorden, om bruikbare Artsen voor het maatschappelijk leven te vormen.





Geschiedenis van het Nederlandsche Zeewezen, door Mr. J.C. de Jonge, Archivarius van het Rijk. Vde Deel. Van den Utrechtschen Vrede, Ao. 1713, tot den Zeeslag van Doggersbank, Ao. 1781. Te 's Gravenhage en te Amsterdam, bij de Gebr. van Cleef. 1843. In gr. 8vo. XXII, 686 en 8 bl. f 7 - :

Bij zijne Inleiding tot dit vijfde Deel beklaagt zich de Heer Mr. j.c. de jonge, dat men, in onze dagen, de staatkunde, hier te lande na den Utrechtschen vrede in 1713 tot den Engelschen oorlog in 1780 gehouden, die tot zulk eene jammerlijke uitkomst, namelijk tot het geheele verval der zee- en landmagt, leidde, als de voor het Gemeenebest éénig-
{==692==} {>>pagina-aanduiding<<}
lijk passende genoemd had, en de schitterende rol, die het vaderland, voornamelijk na den Munsterschen tot den Utrechtschen vrede, in de raadszaal, op het veld en ter zee vervulde, had voorgesteld als abnormaal, overdreven, en alleen door buitengewone omstandigheden bijgebragt. ‘Rampzalig Nederland,’ zegt de Schrijver (bl. XXII) ‘zoo de flaauwe en bekrompene staatkunde der achttiende eeuw als eene soort van ideaal moet aangemerkt en als zoodanig door het nageslacht behoort gevolgd te worden!’ Hierbij schijnt de Schrijver te doelen op het vertoog van Mr. hugo beijerman, tot antwoord op de vraag: Heeft onze Republiek zich, na den Utrechtschen vrede van 1713, ten onregte aan de buitenlandsche politiek onttrokken? welk stuk is opgenomen in het Mengelwerk van dit Tijdschrift, voor April 1843, No. V, bl. 205-230. Maar schoon de Heer Mr. beijerman het alom vervullen eener schitterende rol, voor een land als het onze, te regt abnormaal noemt; schoon hij zoo wel in den vorigen luister, als in de nederiger houding onzer buitenlandsche staatkunde naderhand, hoofdzakelijk de werking van onvermijdelijke omstandigheden erkent; schoon hij onze staatsmannen na 1713 prijst, voor zoo veel zij den Staat buiten de twisten tusschen andere Mogendheden zochten te houden; dit alles voert hij slechts aan, om ons dien lateren en ook onzen tegenwoordigen toestand dragelijker te doen vinden. Maar iets anders is het, het gedrag onzer staatslieden,
met betrekking tot vreemden, goed te keuren; iets anders, de gedurige weifeling en karigheid der Provinciën, de kleingeestigheid en aristocratie onzer Regenten te roemen, ja zelfs als een ideaal ter navolging voor te stellen. Dit doet Mr. beijerman nergens. Men had ons juist nog beter, althans met meerder eer, buiten vreemde verschillen kunnen laten, indien men land- en zeemagt, vooral de laatste (omdat zij met meer moeite, na lang vervallen te zijn, kon hersteld worden) steeds op een' toereikend ontzagwekkenden voet had gehouden. Met weemoedig gevoel heeft Referent het grootste gedeelte van dit boekdeel derhalve gelezen, en hij twijfelt niet, of de Heer Mr. beijerman zal zoowel, als hij zelf, met den Heer Mr. de jonge, de schandelijke verwaarloozing der zeemagt, na 1713 tot omstreeks 1780, bejammeren.
Uitmuntend staaft de Schrijver de onschuld, het pligtmatig en verstandig gedrag van den zoo zeer gelasterden

{==693==} {>>pagina-aanduiding<<}
Schoutbijnacht bijlandt. In het algemeen is zijn oordeel, zoo over vlootvoogden en mindere zeeofficieren, als inzonderheid over Prins willem V, helder, gematigd en onpartijdig. Niemand is er, die, naar ons inzien, zulk een ellendig figuur maakt, als de Vice-Admiraal hartsink in 1781. Zijn gedrag (bl. 547-557) was, vooral in de bestaande omstandigheden en bij de hier te lande plaats grijpende spanning en opgewondenheid, onverschoonlijk. En dat juist, op korten afstand van onze kust, van wege de mist, dat Engelsch konvooi uit de Wezer aan ons eskader ontsnappen moest. Neen, waarlijk! al had overigens alles gelijk gestaan, zoo over dezelfde vloot een de ruyter of tromp bevel had gevoerd, zij zouden anders hebben gehandeld. Een fraai plan van den zeeslag van Doggersbank, over bl. 612, en eene plaat met gedenkpenningen over bl. 656, versieren dit boekdeel. Wij verlangen naar het volgende, hetwelk denkelijk het laatste zal wezen.






Bijdrage tot de kennis der Kolonie Suriname. Door W.H. Lans. 's Gravenhage. Nederlandsche Maatschappij van schoone Kunsten, Bestuurder J.W. ten Hagen. 1842. In gr. 8vo. IV, 195 bl. f 2 - :

Van bovengenoemd werk, nu eerst bij de Redactie ingekomen, haasten wij ons thans eenig verslag te geven. Het bestaat uit acht Hoofdstukken en eenige tabellen, bevattende de statistiek van Suriname.
De Heer lans, schrijver van het werkje, heeft in de kolonie eene belangrijke betrekking bekleed, en is daardoor in de gelegenheid geweest van veel op te merken: het komt ons dan ook voor, dat deze bijdrage met veel kennis van zaken is geschreven.
In de drie eerste Hoofdstukken wordt gehandeld over alles, wat tot de bevolking van Suriname behoort. Vooreerst worden de gronden ontwikkeld, waaraan het is toe te schrijven, dat bij de bewoners der heete luchtstreken arbeid en nijverheid zoo beperkt zijn. Als eersten grond geeft de Schrijver hiervoor op de geringe mate der behoeften en de weinige inspanning van geest en ligchaam, welke derzelver voldoening noodig maakt, en ten anderen de onverschilligheid en onvatbaarheid voor beschaving. In het tweede

{==694==} {>>pagina-aanduiding<<}
Hoofdstuk, over de slavernij der Negers handelende, geeft de Heer lans een overzigt van de landen, waar de slavernij heerscht, de wijze hoe en wanneer de Negerslaven uit Afrika in Amerika zijn gekomen, de gevolgen, welke hieruit ontsproten; het sedert gedane verbod van den uitvoer der Negerslaven uit Afrika, alsmede wat de uitwerkselen van dien maatregel zijn geweest; terwijl de Schrijver verder opgeeft, wat zoude kunnen worden gedaan, om weder Negers (maar als vrije menschen) in de koloniën te bekomen, en welke voordeelen dit zoo wel voor hen als voor de koloniën zelve zoude opleveren. Het derde Hoofdstuk handelt over de vrije bevolking van Suriname, en doet ons de weinige industrie, die dáár bestaat, kennen, en het aantal inboorlingen, welke zonder geregelde middelen van bestaan leven, met opgave der hulpmiddelen hiertegen. Het vierde Hoofdstuk, over de bestaande productie en mogelijke verbeteringen handelende, geeft een ruim veld van nadenken voor de eigenaren, over hetgeen er al kan verbeterd worden. De Schrijver geeft hoog op van de voordeelen, welke eene fabrijk, naar het stelsel van de heeren derosne en cail ingerigt, zoude opleveren, en staaft dit met eenige bewijzen. Ref. herinnert zich, dat in het afgeloopen jaar stoomwerktuigen uit die fabrijk naar Oost-Indië zijn gezonden met het schip de IJssel, gezagvoerder c.j.a. verbrug. Na het suikerriet afgehandeld te hebben, gaat de Schrijver tot het opgeven van eenige verbeteringen in de cultuur van katoen, indigo en kakao; zoo mede rept hij een enkel woord over de toekomst der koffijplantaadjen. Over de vermenigvuldiging van het horenvee, als in een naauw verband staande met den landbouw, en over de voordeelen, welke hetzelve zoude aanbieden, wordt in het vijfde Hoofdstuk geschreven.
Het zesde behandelt onderscheidene nieuwe takken van nijverheid, als daar zijn Rijst, Bromelia-hennep of vlas, Quassiehout, Balsem Copaïva, Vanielje, Cortex Simarouba, Tonkaboonen, Caoutchouc, Bananenhennep, Soda of Barilla, fijn Vlechtwerk, onderscheidene Gommen en Harsten, Geststof, Verwstoffen, Arrowroot, Olieën, Gember en Curcuma, Opium, Zijdeteelt, Cochenielje, Geneeskundige Kruiden, Oranje- en Citroenboomen. Het zevende Hoofdsuk behelst een onderzoek naar de oorzaken van de vermindering der slavenbevolking. De Schrijver beweert, dat de voornaamste oorzaak te zoeken is in de wijze van voeding, en geeft daar-
{==695==} {>>pagina-aanduiding<<}
voor genoegzame redenen op; zoo mede een plan voor eene andere wijze van voeding, en eindelijk wordt hier nog een kort overzigt gegeven van het geneeskundig personeel, de voornaamste ziekten der Negers, als ook over de vergiftigingen. Het achtste Hoofdstuk bevat een overzigt en toepassing van het voorgaande. Geldwezen: de Schrijver behandelt de agio, de positie, waarin het geldwezen zich bevindt; geeft een plan op voor het oprigten eener maatschappij, die zich ten doel zoude stellen, 1o. het daarstellen van een etablissement in de nabijheid der stad, tot het nemen van proeven met verschillende, thans weinig of niet bekende, voor den handel geschikte, plantaardige voortbrengselen, ten einde het meer of min voordeelige derzelve en de beste middelen voor aankweeking te vinden. 2o. Op hetzelfde etablissement, of wel in de stad zelve, zou men het noodige materieel moeten verzamelen, alsmede de noodige boekwerken, om chemische proeven te nemen, in het belang der verschillende industriën. 3o. De associatie zou, in het belang dergenen, die artikelen wilden produceren, waarvan de courante waarde in de kolonie weinig bekend is, steeds bereid moeten zijn, alle dergelijke waren op te koopen tegen eenen prijs, die in eene zoo veel mogelijk juiste verhouding zou moeten staan met
derzelver waarde in Europa. 4o. Zij moest er zich op toeleggen, om nuttige planten uit andere landen, wier klimaat met het Surinaamsche eenige overeenkomst heeft, in te voeren, en tevens in zekere gevallen personen van daar te engageren, voor het practisch onderwijs in eenige aldaar bestaande industriën. 5o. Zij zou alle nuttige en goedkoope werktuigen, welke niet door den handel ingevoerd worden, verkrijgbaar stellen, of als modellen moeten aanschaffen. De Schrijver geeft voorts op eene raming der onkosten, daartoe vereischt wordende, en lost de zwarigheden op, die daartegen zouden kunnen bestaan.
Na aldus het werkje te hebben doorloopen, komt Ref. tot het volgende resultaat: dat het veel, zeer veel lezenswaardigs bevat, en dat het te hopen is, dat het in handen kome van die eigenaren, welke lust en ijver gevoelen, om te trachten het hunne toe te brengen, om het eertijds zoo bloeijende Suriname weder tot vroegere hoogte op te voeren; waartoe te eerder gelegenheid zal bestaan, door van de verkregene resultaten eener verbeterde bewerking van het riet als anderzins gebruik te maken.

{==696==} {>>pagina-aanduiding<<}

Wat de uitvoering van het boek aangaat, deze is, als door de Nederlandsche Maatschappij van schoone Kunsten geschied, vrij net, en nog eene proeve van haren meer in bloei zijnde staat: het wapen van Suriname zagen wij in den gewonen Surinaamschen Almanak meermalen vrij wat beter van teekening, dan hier op den titel; en sommige houtsneêvignetten laten nog al iets te wenschen over, en, van zulk eene inrigting uitgaande, al zijn het dan maar luchtige krabbeltjes, moesten ze beter zijn; keurig lief echter zijn die, welke op bl. 31 en 50 voorkomen. De comma voor het woord Eendragt moet reg. 5, bl. 10, worden weggenomen.
Genoeg inmiddels van een werk, dat voor handel en nijverheid en voor den bloei onzer West-Indische Bezittingen belangrijke wenken bevat.





De vergenoegde man, of schets van een Christelijk leven. Een Verhaal van Mary Hughes. Uit het Engelsch vertaald door N. Swart. Te Amsterdam, bij J.D. Sijbrandi. 1843. In gr. 8vo. X en 144 bl. f 1-60.

Er is in de verschijnselen van het godsdienstige leven in onzen tijd veel, wat opmerking verdient, veel, wat den weldenkende eene stoffe moet zijn van blijdschap, maar ook veel, wat hem tot eene oorzaak van droefheid strekken moet. Niemand zal ontkennen, dat er in de laatste jaren in de Christelijke kerk leven en opgewektheid is gekomen, en dat velen uit den sluimer der onverschilligheid zijn wakker geworden, waarin zij vroeger lagen verzonken. Dat getuigen de algemeenere belangstelling, die de zaak des Evangeliums in vele kringen vindt, de bloei van verschillende inrigtingen, met die zaak ten naauwste verbonden, en zoo menig ander teeken des tijds. Doch verre is het er van daan, dat het opgewekte leven, hetwelk men ook bij ons in de Christelijke kerk waarneemt, in alle opzigten heilzaam of prijselijk zoude werken. Het openbaart zich ook hier menigmalen in eenen jammerlijken geest van twist en strijd. De beide groote afdeelingen der Christelijke kerk staan als vijandige partijen tegen elkander over, het regent van weerskanten twistschriften, helaas, maar al te zelden in den waren geest der Christelijke liefde opgesteld. In de Protes-
{==697==} {>>pagina-aanduiding<<}
tantsche kerk zelve heerscht alles behalve eensgezindheid; zij wordt als verscheurd door innerlijke beroerten, gelijk ten overvloede door de menigte van boeken en boekjes wordt bewezen, waarin verdediging van eigen, of bestrijding van anderer gevoelen wordt bedoeld.
En waarover loopt meestal de strijd? Is het over het Christelijke leven, over de wijze, waarop het Christelijke beginsel zich in de uitgangen des harten moet openbaren? Ach, neen! Meestal geldt het meer of minder diepzinnige en afgetrokkene geloofswaarheden, de ontwikkeling van deze of gene begrippen, wier algemeene zin en beteekenis door allen worden erkend en aangenomen, maar in wier uiteenzetting en bijzondere bepaling men verschilt. Het eigenlijke doel des Evangeliums wordt daarbij ligtelijk vergeten of op den achtergrond geplaatst. Het is geene leere der bespiegeling, maar der handeling; het moet leven in den mensch verkrijgen door den invloed, dien het op al zijne daden oefent. Bestaat er geene reden, om te vreezen, dat dit maar al te dikwijls wordt voorbijgezien? Zou er geen grond zijn, om te gelooven, dat er onder de grootste ijveraars velen worden gevonden, die bij hunne driftige handhaving der punten des geloofs den eigenlijken geest der Christelijke openbaring, den geest der liefde, der reinheid en der godvruchtige werkzaamheid, geheel of grootendeels missen?
Dat is bitter te betreuren. Wij gelooven niet aan eenen toekomstigen tijd van eenstemmigheid in de Christelijke kerk; wij wenschen zelfs geene vereeniging der verschillende afdeelingen, die, onzes inziens, slechts het sein tot nieuwe scheuringen en nieuwe veete zoude zijn. Maar wij zouden wenschen, dat men zich, bij het bestaande en onvermijdelijke verschil in de opvatting van onderscheidene geloofswaarheden, tot de erkentenis verhief, dat dit verschil, op het waarlijk Christelijke leven geenen invloed behoeft te hebben, dat men, bij de verschillende ontwikkeling van het denkbeeld der openbaring in christus, van den persoon des Heilands, van zijnen dood voor de zonden der menschen, tot één en denzelfden geest en zin van Christelijk handelen kan worden gebragt, en dat dit Christelijk handelen het wezentlijke einddoel der Goddelijke openbaring is.
Zulk een Christelijk handelen, voortvloeiende uit een waarachtig Christelijk geloof, niet uit de bijzondere opvatting of verklaring van deze of gene afgetrokkene leerstuk-
{==698==} {>>pagina-aanduiding<<}
ken, wordt ons hier met eenvoudige, maar schoone trekken afgeschetst. Wie dit boek in handen neemt, om avontuurlijke ontmoetingen, om een romantisch verhaal te vinden, zal zich bedrogen zien. Maar wie er stichting, onderwijs, leering voor hart en leven, in behagelijken vorm gekleed, zoekt, zal het niet onvoldaan ter zijde leggen. Het plan is zeer eenvoudig. De rijke en aanzienlijke grondbezitter, maar wien het aan de ware godsdienstigheid ontbreekt, voelt zich ontevreden en ongelukkig bij al de voorregten, welke hij geniet. Hij vindt tevredenheid en geluk bij eenen armen daglooner, wiens uiterlijke omstandigheden van dien aard zijn, dat zij veeleer onvergenoegdheid en onvoldaanheid met het lot zouden doen verwachten, maar die in het godsdienstige beginsel, dat hem bezielt, steun en sterkte, rust en blijmoedigheid heeft gevonden. Het is het verhaal van den levensloop dezes mans, zijne beproevingen, de wegen, waarlangs hij tot dien Christelijken geest is gekomen, de wijze, waarop deze zich in zijne daden openbaart, wat den grooten inhoud van dit boekje uitmaakt. Het komt ons voor, dat dit boek ook veelzins vrij is van de overdrijving, waaraan de schrijvers van dergelijke werken zich meermalen schuldig maken, en waardoor zij den indruk van hun geschrift verminderen. Wij wenschen het boek in handen van velen, ook van hen, om de woorden van den Vertaler te gebruiken, ‘die wanen, dat zij al doen, wat billijkerwijze van hen gevorderd wordt, althans niet weten, waarin zij belangrijke verandering hunner leef- en handelwijze zouden maken, die bekennen kleine zwakheden te bezitten en door dwaling of drift nu en dan eens te struikelen, maar zonder dat hun dit als eigenlijke zonde kan toegerekend worden. Dezulken vinden, dunkt mij, in den held onzer geschiedenis een spiegel, die hen wel
niet zal vleijen, maar hun, zoo ik hope, vele tekortkomingen aanwijzen.’ Voor de zoodanigen is ook het aanhangsel, een gesprek tusschen een' predikant en een' landman, dat bepaaldelijk over dit onderwerp handelt, van ernstige toepassing, en zoo wel het een, als het andere, zal met groote stichting gelezen worden.
Wij bevelen dan dit waarlijk Christelijke boekje aan de opmerkzaamheid en de ernstige overpeinzing van alle weldenkenden en heilbegeerigen aan. Het is een uitmuntend geschenk voor jonge lieden, een boek, geschikt ter ver-
{==699==} {>>pagina-aanduiding<<}
spreiding in velerlei kringen, onder eenvoudigen en meer beschaafden. Wij zeggen den Vertaler dank voor zijne overbrenging, en bidden ook over deze poging, om den echt Christelijken geest onder ons te verspreiden, den Goddelijken zegen. ‘Moge het boekje,’ wij eindigen met de slotwoorden der voorrede, ‘dat bij alle eenvoudigheid toch zoo velerlei leerzame omstandigheden, belangrijke tooneelen en treffende verscheidenheden aanbiedt, inderdaad strekken, om het belang van ware godsvrucht in leven en in sterven, zoo wel door voorbeelden van derzelver gemis, als van derzelver bezit, op meer dan eene wijze helder in het licht te stellen, den rijke zijne armoede daar buiten, den arme zijn' rijkdom daarmede doen kennen; als eene uitbreiding van paulus woorden: de godzaligheid is tot alle dingen nut, en als een krachtige wenk voor ouders, voor moeders bovenal, hoeveel van de zaden afhangt, door haar in het jeugdig hart gestrooid.’
De uitvoering van dit nuttige boekje verdient allen lof.





Proeve van luimige Dichtstukjes, door J. Kramers, Jz. Te Schoonhoven, bij S.E. van Nooten. In 12mo. III en 76 bl. f : - 60.

Dit bescheidene bundeltje verdient een enkel woord van niet ongunstige aankondiging. De Dichter zelf oordeelt er nederig over en verontschuldigt de uitgave. Men kan hem gemakkelijkheid van versificatie en losheid niet ontzeggen; het ontbreekt hem ook niet aan zekere luim, schoon ook niet van de fijnste en hoogste soort. Het groote gebrek van de meeste stukjes is, dat zij te lang zijn en daardoor wel eens gerekt worden. Onder de besten behooren Frans Hals, Aan de Maan, Foltering. Gaarne bevelen wij het bundeltje aan de liefhebbers van zulk eene lectuur, zonder dat wij er daarom hooge dichterlijke waarde aan kunnen hechten.

Minder gunstig is ons oordeel over:

Ernst en Luim. Dichtstukjes door K.L. Kluppell., Notaris te Amsterdam. Te Amsterdam, bij C.J. Koster. Post 8vo. VIII en 191 bl. f 2-50.

Het ontbreekt hier, behalve aan eigenlijke poëtische waar-
{==700==} {>>pagina-aanduiding<<}
de, ook te veel aan het werktuigelijke der kunst, om in de hier geleverde stukjes behagen te kunnen scheppen. Het is berijmd proza en niet meer. Goeverneur had zijn bekend vers met nog een paar voorbeelden, hier ontleend, kunnen vermeerderen, als wij (bl. 32) lezen:

Kom aan mijn hart mijn gade! ach zooveel zielsverblijden 
Maakt me een orpheus gelijk, voor ' t minst althans zoo waard; 
Mogt hij zijn euridice uit 's afgronds kolk bevrijden, 
Ik redde in u, mijn ga, mijn grootsten schat op aard. 


Doch het schijnt, dat de uitgave met een of ander weldadig doel geschied is, (welk, weten wij niet) en zoo willen wij ons liefst van uitvoeriger kritiek onthouden, en wenschen den Heere kluppell toe, dat hij zijn doel moge bereiken, al kunnen wij hem als Dichter geen' lof toezwaaijen.






Pest en brand, of Londen in 1665 en 1666. Naar het Engelsch van W. Harrison Ainsworth, Schrijver van den Chrichton, de Tower te Londen enz. II Deelen. Te Amsterdam, bij J.D. Sijbrandi. 1843. In gr. 8vo. 704 bl. f 7-60.

De romans van ainsworth vallen in den smaak van het Engelsche publiek en blijkbaar ook in dien van het onze. Is dat te verwonderen? Wij gelooven van neen. Het is er verre af, dat wij hem onder de beste romanschrijvers zouden rekenen, maar hij bezit vele eigenschappen, waardoor zijne verhalen met graagte moeten worden gelezen. Hij heeft misschien meer dan anderen levendigheid van verhaaltrant, en, zoo men aanmerkingen heeft op zijne romans, het is zeker niet deze, dat het hem aan handeling en rijkdom van gebeurtenissen ontbreekt. Hij weet daarenboven voor gedurige afwisseling van vrolijker en treuriger tooneelen te zorgen. Voegt men daarbij, dat hij doorgaans een of ander belangrijk tijdvak uit de geschiedenis neemt, hetwelk hij tot grondslag van zijn verhaal verkiest, en dat hij geene moeite ontziet, om den lezer in den tijd te verplaatsen en hem eene getrouwe voorstelling van deszelfs gesteldheid te geven, dan laat het zich gemakkelijk verklaren, dat zijne romans algemeenen bijval vinden. Eigenlijk gezegd is doorgaans de ge-
{==701==} {>>pagina-aanduiding<<}
schiedenis van den roman zelven het minste; daarin hoopt hij de gebeurtenissen en avonturen te veel opeen en geeft dikwijls zijnen held eene soort van alomtegenwoordigheid, die den bedaarden lezer eenen glimlach afperst.
De gebreken en de deugden beide van zijnen schrijftrant vindt men in Pest en brand terug. In vele opzigten rekent Rec. intusschen dezen roman onder de besten van onzen Schrijver. De beide gebeurtenissen, waarvan hij in zijn verhaal gebruik maakt, de pest, die in 1665 een groot deel van Londens bewoners wegrukte, en de vreeselijke brand, die in het volgende jaar een niet minder groot gedeelte van de oude stad vernielde, zijn hoogstbelangrijk en zijn uitstekend met het verhaal zamengeweven. De kruidenier van Woodstreet, die zich met zijn gezin gedurende den ganschen tijd der pestziekte in zijne woning opsloot, is een merkwaardig persoon, en het is goed gezien, om hem en de zijnen tot de hoofdpersonen van den roman te maken. Treurig is de zedenschildering van den tijd en het hof van karel II en van den gewetenloozen en losbandigen Graaf van rochester, aan wien eene groote rol hier is toegewezen. Zoowel zij, die in de voorstelling van den tijd behagen scheppen, als zij, die lust hebben in een levendig en avontuurlijk verhaal, zullen hier voldoening voor hunnen smaak vinden, en wij twijfelen niet, of ook deze roman zal zijne lezers wel hebben. Wij durven hem hun ook gaarne aanbevelen, al heeft de titel ook voor sommigen weinig uitlokkends. Niet de minste gedeelten van het boek zijn die, welke aan de beschrijving van de pest en den brand zijn toegewijd, beide zoo innig met de geschiedenis verbonden, dat zij daarvan een onmisbaar deel uitmaken.
Druk en uitvoering zijn net.





Friesland in MDLXX, of de Watergeuzen. Door W. Storck. Te Groningen, bij W. van Boekeren. 1842. In gr. 8vo. 308 bl. f 2-90.

Wij willen den Schrijver van dit boek geenszins de verdienste ontzeggen van getrouw de geschiedenis van eenen verwarden en treurigen tijd te hebben gevolgd; maar wie dit verhaal tot uitspanning in handen neemt, zal zich be-
{==702==} {>>pagina-aanduiding<<}
drogen vinden. Het is een onafgebroken verhaal van gevecht en strijd, waarin de opvolging der gebeurtenissen niet altijd duidelijk is, en dat weinig bekoorlijks bezit. Rec. kan zich niet begrijpen, hoe men juist zulk een onderwerp ter behandeling kan kiezen, en belooft den Schrijver weinige voldoening van zijnen ondankbaren arbeid. Hij zelf getuigt in zijne voorrede, den roman aan de geschiedenis ten offer gebragt te hebben; wij gelooven dit ook, maar achten hier de geschiedenis dat offer niet waardig, en waren blijde het boek doorworsteld te hebben. Het beste vinden wij het keurige vignet.


Het Slot Goczijn. Uit de papieren eener vrouw van aanzien. Te 's Gravenhage, bij J.M. van 't Haaff. In gr. 8vo. 246 bl. f 2-60.

Huwelijken zonder liefde, echtgenooten zonder huwelijkstrouw, hartstogten zonder den teugel der Godsdienst, zelfmoord uit hoogmoed, droefheid zonder den troost, dien alleen het geloof aan de goede Voorzienigheid kan schenken; zietdaar wat de Schrijfster als getuige zag en uit welke bestanddeelen zij dit romantisch verhaal heeft zamengesteld. Zien wij hier levendig en afschrikkend voorgesteld, welke de gevolgen zijn der rekbare, zoogenaamde, beginselen der groote wereld, dan is de lezing van dit geschrift buiten twijfel leerzaam; zij kan den middelstand tevreden doen zijn met een meer beperkt deel aan de genietingen der wereld, door de opmerking, dat men in dien stand ook minder is blootgesteld aan zoodanige verzoekingen, welker involging voor het geluk der maatschappij verderfelijk is. Komt dit geschrift in handen van hen, die men gewoon is onder den meer bevoorregten stand der aanzienlijken te rangschikken, zij kunnen uit hetzelve leeren, dat ook voor hun geluk noodzakelijk is het betrachten van den regel: Vreest God en houdt zijne geboden, want dit betaamt alle menschen.


Het Slot Tornitz. Romantisch Tafereel uit de zeventiende Eeuw, van Wilhelmina Laurenz. Naar het Hoogduitsch.

{==703==} {>>pagina-aanduiding<<}
Te Amsterdam, bij P.J.W. de Vos. In gr. 8vo. 380 bl. f 3-20.

Een van die middelmatige romans, wier inhoud niet belangrijk genoeg is, om eene ernstige opmerkzaamheid te verdienen, en niet belagchelijk genoeg, om er zich mede te vermaken, en die wij dus de moeite der vertaling niet waardig oordeelen. Evenwel de vertaling schijnt zonder groote moeite aan dezelve te besteden geschied te zijn. Immers wij merkten op: het moraal voor de moraal, aandacht voor godsdienstoefening, Genfermeer voor meer van Geneve en (finis coronat opus!) matrimonibus voor matrimoniis.


De Diergaarde te Parijs geïllustreerd, en vermeerderd met eenige Aanteekeningen wegens die van Londen en Amsterdam. 1ste en 2de Aflevering. Te Amsterdam, bij Elix en Co. 1843. In roijaal 8vo. Per Aflevering f : - 90.

Geene ondernemingen zijn tegenwoordig zoo aan de orde van den dag, als de uitgave van dusgenaamde geïllustreerde werken. Over het algemeen is Rec. daarvan geen vriend. Men begint de boeken te koopen om de platen en neemt den inhoud op den koop toe. Er zijn echter natuurlijk uitzonderingen, en daaronder behooren in de eerste plaats zoodanige werken, die beschrijvingen van voorwerpen uit de natuurlijke historie ten doel hebben. Bij deze zijn platen schier een onmisbaar vereischte, en, zoo zij goed uitgevoerd zijn, meer dan eenvoudig sieraad.
Uit dat oogpunt beschouwd, verdient de onderneming van de Heeren elix en co., welke wij hier aankondigen, lof boven vele andere soortgelijke ondernemingen. Het is eene vertaling van Le Jardin des Plantes par boitard, zoo het ons voorkomt door eene bekwame hand vervaardigd, en hier en daar vermeerderd met aanteekeningen. Het oorspronkelijke werk is ons slechts zeer weinig bekend, zoodat wij over den aanleg van het geheel niet kunnen oordeelen. Zooveel meenen wij, naar aanleiding van deze beide afleveringen, te mogen zeggen, dat de Schrijver minder een streng wetenschappelijk doel heeft gehad, dan wel het leveren van een

{==704==} {>>pagina-aanduiding<<}
niet onbelangrijk en aangenaam leesboek heeft beoogd over de natuurlijke geschiedenis van die dieren, welke in den Plantentuin te Parijs worden gevonden. Dit is hem ook zeer goed gelukt, en wij bevelen het werk den vrienden van dergelijke lectuur gaarne aan. De bijgevoegde platen zijn over het algemeen fraai uitgevoerd, en vele ook zoodanig, dat de kenmerkende onderscheidingsteekenen der afgebeelde diersoort daarop zeer wel uitkomen. Jammer is het, dat onder verscheidene afbeeldingen de naam van het dier niet is geplaatst, hetgeen anders doorgaans en althans onder al de grootere vignetten geschiedt. De gravures zijn gelukkig geslaagd, en de letterdruk en het papier doen den smaak der Uitgevers eere aan. Alleen was ons niet altijd duidelijk de regel, volgens welken de grootere of kleinere letter werd gebruikt.
De beide afleveringen, die voor ons liggen, loopen grootendeels over de Apen; aan het slot der tweede aflevering wordt over de tweede orde der zoogdieren, de Cheiropteren, gehandeld. Het geheel zal in twaalf afleveringen voltooid worden, in welke elfhonderd zoogdieren zullen worden afgebeeld; daarenboven ontvangt men nog vijftig platen met voorstellingen uit den Parijschen Plantentuin en van verschillende plaatsen, betrekking hebbende op de beschrevene dieren, vier gekleurde staalplaten met groepen van vogelen, de portretten van buffon en cuvier, en een' platten grond van den tuin. Iedere aflevering kost 90 Centen te Amsterdam, f 1 -: per post elders. Wanneer men de uitvoering en het aantal der geleverde platen in aanmerking neemt, komt ons deze prijs zeer matig voor. Wij vertrouwen althans, dat de Uitgevers op denzelfden voet en met dezelfde zorgvuldigheid zullen voortgaan, en bevelen in die hoop hunne onderneming zeer gaarne der algemeene belangstelling aan.







{==705==} {>>pagina-aanduiding<<}

Boekbeschouwing.

De Doopsgezinden en hunne herkomst. Eene ruwe schets van J.H. Halbertsma, benevens eene Lijkrede op Prof. P.O.C. Vorsselman de Heer, en eenige Kerkredenen van denzelfden Schrijver.

(Vervolg van bl. 677.)

De tweede kerkrede heeft, bij veel goeds dat haar onderscheidt, als preek, in mijn oog, even groote gebreken als de vorige. Zij draagt tot opschrift: Het gebed en de verhooring, tot motto (niet tot tekst) Matth. VII:8: Een yegelick die bidt, die ontfangt. Een kort woord over dit gezegde, als uit het dagelijksch leven ontleend, behelst eene tegenstelling (? !) van ‘plato, (dien de Christelijke gemeente verondersteld wordt als wijsgeer te kennen) die zich in gekuischte taal uitte,’ en ‘jezus den volksleeraar, die in de eenvoudige taal van het hart (d.i. derhalve ongekuischt?!) sprak’ (bl. 45). De preek zelve geeft het antwoord op de twee vragen: 1o.) Wat is bidden? en 2o.) wat ontvangt men op zijn gebed? Deze verdeeling, hoe eenvoudig ook en natuurlijk, omvat zeker den inhoud van den tekst; maar zoodra wij er over nadenken en tot een volledig begrip van de zaak, daarin uitgedrukt, zoeken te komen, rijst nog eene derde vraag bij ons op, deze namelijk: Hoe verkrijgen wij op ons gebed verhooring? of de vraag naar het verband tusschen gebed en verhooring. Het eerste deel ‘noemt twee of drie der hoofdkenmerken op,’ niet van ‘alle gebeden,’ maar van ‘het gebed eens Christens.’ (Bl. 47.) Er komen in dit deel vele uitweidingen voor over zaken, die wel met het bidden in 't algemeen verbonden zijn, maar die men noch hier, noch in deze volgorde zou zoeken, zoodat het moeijelijk valt, alles geregeld na te gaan en op te geven. Zoo ik echter wèl zie, wordt het wezen van het Christelijk gebed gesteld

{==706==} {>>pagina-aanduiding<<}
in het bidden in het gevoel van onze afhankelijkheid, van onze grootheid, in het bidden met vertrouwen en met het hart. Doch ik vraag, wat er van het geheele begrip van bidden overblijft, wanneer dit niet met het hart geschiedt? en hoe het mogelijk is, dat iemand de drie eerste kenmerken bezitte, zonder het laatste? En waardoor nu staat het gebed des Christens onderscheiden van het gebed eens Israëliets? Ook de laatste, indien hij waarlijk gezegd kan worden te bidden, bidt niet anders, dan zoo als de spreker het bidden beschrijft. Men mist hier niet alleen ene bepaling van het Christelijk element in het bidden, maar van alle gebed.
Niet beter is het gelegen met het tweede deel. In plaats van een duidelijk en bepaald denkbeeld te geven van hetgeen wij onder verhooring hebben te verstaan, en hoe en in welken zin en waarom wij dezelve op het gebed ontvangen, behandelt Z. Eerw. allerlei bijzonderheden, die, ja, wel bij het gebed en de verhooring te pas komen, maar die, zonder eenig inwendig verband, naast elkander geplaatst, geen volledig antwoord behelzen op de gestelde vraag. Alleen uit gebrek aan ruimte kan ik niet blijven staan bij het vreemde, onjuiste en stellig verkeerde in taal en stijl, waartoe anders niet minder stof is dan in de vorige preek; ik zal mij daarom bij eenige weinige zaken moeten bepalen, die mijne aandacht gewekt hebben. Reeds in het voorgebed lezen wij (bl. 43): ‘Mogen wij gissen naar de hoofdoorzaak, die ons van U (o God!) en uwen omgang scheidt, het is de zonde in hare duizenderlei gedaanten.’ Hoe! alleen gissen? niet weten, niet belijden, wat op elke bladzijde des Evangeliums staat? (Bl. 54): ‘Het pligtbesef moge in u sluimeren, maar de liefde en dankbaarheid waken altoos.’ Doch is er waarlijk eene afscheiding van die twee in betrekking tot God, ten zij bij eene rigting, waarvan ik den Heer halbertsma niet gaarne zou willen verdenken? Wat bl. 56 en 57 voorkomt, ‘dat wij niet kunnen bidden wanneer wij willen, en dat wij, om met het hart te bidden, somtijds moeten wachten op het gunstige oogenblik,’ is zeker eene waarheid, die, he-
{==707==} {>>pagina-aanduiding<<}
laas! door de dagelijksche ondervinding bij een' iegelijk onzer bevestigd wordt; maar is dit nu een goed, of zelfs een onverschillig verschijnsel, zoo als het hier voorkomt? Jezus vermaande om altijd te bidden en niet te vertragen, (Luk. XVIII:1.) en paulus zegt desgelijks: bidt zonder
ophouden. (Eph. VI:18. Col. IV:2. 1 Thess. V:17.) ‘Welke is die onwil van het menschelijk hart?’ vraagt hier de spreker; en zijn antwoord luidt: ‘Ik weet het niet; dezelve is mij te geheimzinnig.’ Mij dunkt, dat het ‘geheimzinnige’ wegvalt, zoodra wij, alle fierheid voor God afleggende, in kinderlijken ootmoed erkennen, dat ‘de zonde ons van God en Zijnen omgang scheidt,’ (zie de straks aangehaalde plaats op bl. 43) en voorts aan beproevingen van God, ook in het geestelijke, gelooven. Maar nimmer behoeft de ziel, die ten hemel is gerigt, te ‘wachten op het gunstige oogenblik, waarin ons binnenste, door eenen geheimzinnigen goddelijken adem aangeblazen, zich voor elke schoone aandoening en voor de gemeenschap met zijnen oorsprong (?) opent.’ Zulk wachten ware altijd gevaarlijk. Het bidden zal ons bidden leeren.
Bl. 59 wordt gezegd: ‘Wat mensch bidt niet om wereldsche eer en veelheid der goederen?’ Is dat wel waar?... Ja, men moge het voor zich wenschen, maar daarom bidden... dit in eene verheffing van ons hart tot den Heilige uitspreken!... Hoe jammer, dat er op bl. 66, bij het vermelden ‘der ontzaggelijke eigenschappen van almagt en alwetendheid’ in God, niet op gelijke hartverheffende wijze gesproken wordt over den indruk der voorstelling van den genadigen God in christus jezus! Strookt het ook met Gods heilige liefde, dat ‘het vergif (wereldsche eer en veelheid der goederen) tot straf voor de zonden somtijds geschonken wordt?’ een denkbeeld, dat wel eens wederkeert, onder andere op bl. 110. De zonderlinge uitdrukking, (bl. 68) ‘zoetvoerig der godheid gelijkvormig worden,’ verdient mede daarom opmerking, omdat daar, gelijk op zeer vele andere plaatsen, het onbepaalde woord godheid voor God, of eene dergelijke meer bepaalde benaming,

{==708==} {>>pagina-aanduiding<<}
gebruikt wordt. Ook wil ik niet ontkennen, dat de sterke menschbeeldige (anthropomorphische) uitdrukkingen, zoo als: ‘God lange lijsten van de kleinste onzer benoodigdheden aanbieden’ (bl. 62) en andere dergelijke, mij in eene Christelijke leerrede minder gepast voorkomen. Op bl. 71-74 is de voorstelling zoo eenzijdig, dat men waarlijk zou denken, dat alleen de armen, en niet de rijken, in den zegen des gebeds kunnen deelen. En ook elders (bl. 102) wordt God alleen als de God van ongelukkigen voorgesteld. Maar zijn dan juist de grooten en magtigen, omdat zij dit zijn, slecht, en de armen daarom goed? De Heer halbertsma heeft het veelal zwaar geladen, niet alleen op de rijken en grooten der aarde, maar ook op allen, die door rangen en titels naar de wereld onderscheiden zijn. Zonderling! Het doet mij leed, te moeten betuigen, dat in eene preek als deze, niets bepaalds voorkomt van schuldbesef, niets van de blijdschap over de verlossing door jezus christus, (het enkel noemen van ‘genadige kwijtschelding der zonden bij God’ (bl. 63) en van ‘vergeving voor zwakheden’ (bl. 69) doet hier niets af) niets van die zorg, waarop de Apostel joannes doelt, (1 III:20) niets van de ware en eenige gebedsverhooring, welke paulus in zoo roerende taal verheft (Phil. IV:7), niets van de zoo vruchtbare vermaning van jacobus (IV:3), waarvan alleen in het nagebed met een enkel woord ter loops gewag gemaakt wordt. En toch is er in ditzelfde stuk veel schoons, roerends en stichtelijks; het bevat in de daad treffelijke plaatsen, (bl. 53, 58, 66, 70, 72, 73, 74, 75) die het mij te meer doen betreuren, dat zoo veel andere daar tegenover staan, en dat het, als een geheel beschouwd, zoo veel stof tot gegronde aanmerkingen geeft.
Gejuich uit tranen is de titel van de derde kerkrede, aan welker hoofd is gesteld Psalm CXXVI:5. Die met traenen zaeyen, sullen met gejuygh maeyen. Het is den spreker, blijkens het korte woord ter inleiding, gegaan als den Prediker. ‘Hij heeft,’ zegt hij, ‘in zijne dwaas-
{==709==} {>>pagina-aanduiding<<}
heid’ gevraagd, of het wel waar is, ‘dat tranen eenen oogst van lagchen kunnen geven? dat kwaad goed zou kunnen telen?’ (bl. 81), ‘tot dat hij eindelijk om zich henen begon te zien en de schepping in hare gangen (?) van oorzaak tot gewrocht begon na te gaan,’ (bl. 82.) ‘Van dat oogenblik kwam hij spoedig tot het besluit, dat zoowel in het rijk der natuur als in dat der genade, diegenen, die met tranen zaaijen, maaijen met gejuich.’ Hij stelde zich namelijk de vragen voor: door welke soort van middelen behartigt de Schepper in de stoffelijke wereld het ligchamelijk welzijn zijner schepselen? Zijn daarmede zijne pogingen, om ons geestelijk heil te vormen, in overeenstemming? Het antwoord, dat hij op deze twee vragen verwierf, deelt hij hier mede. De schildering van vele verschijnselen in de natuur, van de afwisseling der saizoenen, van de inwendige gesteldheid onzes aardbols, van het maaksel onzes ligchaams enz., geeft het antwoord op de eerste vraag: de tweede vindt haar antwoord daarin, dat God de rampen des levens als middelen bezigt, om ons zedelijk heil te bevorderen, hetgeen in bijzonderheden aangewezen wordt. Het komt mij nog altoos voor, dat er een beter, veiliger en gemakkelijker middel is, om een voldoend antwoord te krijgen op die verontrustende vragen, door den Heer halbertsma geopperd, en dat dit middel is het Evangelie van jezus christus. Doch ik wil Z. Eerw. mijne overtuiging niet opdringen; ik neem gaarne aan, wat mij hier geboden wordt, en verlang alleen,
dat het in zich zelf een goed en wél sluitend geheel uitmake.
Deze redevoering (want eene preek is het niet) geeft veel studie te kennen. Het is duidelijk te zien, dat er groote zorg is besteed aan den stijl, en men moet zeggen, dat, bij al het bizarre, en zelfs wel eens platte van de taal, en bij den zigtbaren toeleg, om zich in eene zoogenoemde Kraftsprache te uiten, dat is, in de manier, om de meest gewone zaken op de meest ongewone wijze uit te drukken, voortreffelijke schilderingen daarin voorkomen. (Bl. 82, 83, 84, 104.) Plaatsgebrek alleen verbiedt mij, ook dit in beide opzigten door bijgebragte proeven te

{==710==} {>>pagina-aanduiding<<}
staven. Dit stuk kan mede tot een bewijs verstrekken, dat de Heer halbertsma ook kennis bezit van botanie, geologie, enz. Voorzeker geen nutteloos sieraad voor den predikant, inzonderheid wanneer hij het met Bijbelstudie weet in verband te brengen. Daarvan is echter hier geen spoor te vinden. De natuurkunde wordt alleen aangewend om te bewijzen, dat in deze wereld alles bij tegenstelling bestaat; dat geen geluk zonder ongeluk, geene vreugde zonder droefheid, geen genot zonder gemis, enz. denkbaar is - dat dus het geluk niet iets positiefs is. ‘Alle gevoel van genoegen,’ lezen wij bl. 103, ‘wordt uit tegenstelling en vergelijking geboren.’ Nu, als dat wijsbegeerte heet, dan is zij wel van de laagste soort, en - ik aarzel niet er bij te voegen - in strijd met het Evangelie. Ik wil niet spreken van het ganschelijk voorbijzien van den zin der tekstwoorden, noch ook op eene Christelijke opvatting en overbrenging van deze woorden aandringen, (2 Cor. VII:10) want de Heer halbertsma toont met opzet, over den tekst, door hem gekozen, niet te willen preken. Zijn stuk is dan ook niet meer dan eene verhandeling of redevoering, die, met geringe veranderingen, ook door eenen man, als de oude Prediker, zou hebben kunnen gehouden zijn, als deze namelijk van botanie, geologie, enz. zoo veel had willen uitstallen. Doch dat is niet mijne zaak. Neem ik het stuk zoo als het daar ligt, ook dan kan ik aan hetzelve, als betoog, weinig waarde toekennen, ja moet ik verklaren, dat het vol is van gewaagde stellingen en onjuiste redeneringen. Het is wel de moeite waard het eens door te loopen.
Even als de Heer halbertsma bl. 74 het beeld van eenen bruidegom, door den dichter van Psalm XIX van de rijzende zon gebezigd, op eigen gezag, en in strijd met den geest der Hebreeuwsche poëzij en volkseigenaardigheid, in dat van eene bruid verandert, corrigeert hij bl. 78 in het voorgebed de taal van den Apostel paulus, (2 Cor. IV:17) waar hij ‘haast voorbijgaande (παραυτικα) verdrukkingen’ verandert in ‘kort voorbijgaande.’ Mag ik Z. Eerw. als taalkenner vragen, of deze correctie van

{==711==} {>>pagina-aanduiding<<}
den gewijden Schrijver wel voorzigtig is, en of ‘kort voorbijgaande’ in goed Nederduitsch niet den zin oplevert van digt voorbijgaande, d.i. zonder ons te raken?
Zeer naïf, doch niet zeer oratorisch, zegt de spreker, bl. 88: ‘Maar bijkans zou ik iets vergeten hebben.’ Geen wonder, voorwaar, lezers! want hij bedoelt een bewijs uit de geologie, of uit de wetenschap van de omkeeringen en veranderingen van onzen aardbol ontleend; en wie zou hier ter plaatse daaraan denken? Met betrekking tot de kracht van dit bewijs wil ik alleen de zeer natuurlijke vraag opwerpen: of niet de wereld, waarvan hij de tegenwoordige het graf noemt, in vele opzigten, beter, grootscher en vruchtbaarder mag geweest zijn, dan die er voor in de plaats gekomen is, en tot welker voortbrenging die vroegere moest verwoest worden? Een beroemd botanist onder mijne goede vrienden, wien ik gelegenheid had een en ander uit dit betoog ter beoordeeling voor te lezen, zeide mij: ‘Och! gij moet den man niet hard vallen over eenige botanische en geologische ketterijen: de poëzij leidt hem van de waarheid af en van den weg van juiste redenering. Neen, “de bladen ontvallen aan het geboomte” niet, omdat “de wortelwaartstrekkende sappen dezelve van hun voedsel berooven,” zoo als bl. 87 gezegd wordt, maar omdat zij, een eigen zelfstandig bestaan hebbende, onderscheidene tijdperken des levens geregeld doorloopen en dus ontbotten, groeijen en sterven. Gij kunt dit zien aan alle boomen, doch vooral aan onze gewone pijn- en dennenboomen, die hunne afgestorvene bladeren eerst in het tweede jaar laten vallen, juist in den tijd wanneer de sappen niet wortelwaarts trekken, maar uit den wortelnaar boven stijgen. En dan de periode op bl. 90! “Onmetelijke klompen van verwoeste boomen en planten - vormen diep onder den grond de lagen klei en kool, die onze haarden van brandstoffen voorzien, en de Schepper liet alzoo voor duizenden van jaren reeds den boom groeijen, die in deze oogenblikken zijne redelijke schepsels tegen de strengheid der
saizoenen beschermen moet.” Vooreerst moge de Schrijver toezien, hoe hij met gezonde begrippen over de eindoogmer-
{==712==} {>>pagina-aanduiding<<}
ken in het geschapene de stelling overeenbrenge, dat God reeds in de voorwereld den boom liet groeijen, ten einde wij niet van kou zouden verkleumen, maar het is bovendien stellig onwaar, dat “verwoeste boomen en planten diep onder den grond lagen van klei vormen.” Daaruit ontstaat wel kool, maar de klei is oorspronkelijk van de rotsen afkomstig. Zie hier, hoe men dit verschijnsel zich meent te moeten voorstellen. Bij hevige stormen en daarbij te weeg gebragte verwoestingen door het water, zijn vermoedelijk die ontzettende massa's van boomen voortgesleurd, op ver verwijderde plaatsen in hoopen opeengetast, en altijd door het water bedolven gebleven. De gelijktijdig medegevoerde klei is daarover bezonken en heeft een meer of min zwaar bed gevormd, waaronder het hout, gedurende zoo veel eeuwen, alle die veranderingen ondergaan heeft, welke hetzelve in den staat van kool gebragt hebben. De man heeft misschien wel eens een botanisch boek ingezien, maar als men zoo wil spreken als hij doet, dient men althans te weten, dat in onze dagen een geheel nieuw licht over den groei van planten en bladeren is opgegaan; en als men den voet op het gebied van de geologie wil zetten, is het niet genoeg, de ontdekkingen van cuvier, buckland of anderen door hooren zeggen te kennen.’ Zoo ver mijn geleerde vriend. Doch ik kan zelf wel zien, dat het gezegde op bl. 86: ‘de natuur heeft dit met het menschelijk ligchaam gemeen, dat zij niet altijd kan doorwerken,’ weinig juist is en als bewijs niets afdoet. De werkingen in het geschapene duren toch voort op duizendvoudige wijze, al ziet ons oog die niet. Afwisseling van verschijnselen is dus geen ophouden van werken. De natuur ‘raakt na verloop van eenige
maanden niet vermoeid’ (bl. 87), maar zij blijft werken, even als haar Maker; (Joan. V:17a) ja de botanisten leeren ons, dat vele verrigtingen juist des nachts plaats hebben. Bovendien zou immers deze voorstelling ook niet kunnen gelden voor de tropische gewesten. - Bl. 94 wekt de vraag bij mij op: Is de grond, waarop wij van de waarheid der vergiffenis van onze zonden in het Evangelie overtuigd zijn, dan in de daad

{==713==} {>>pagina-aanduiding<<}
een zonderlinge grond? Bl. 95 leest men: ‘De eigenliefde neigt (sic!) den mensch steeds om zich in te beelden, dat hij zelf, en niet het lot, de bewerker is van zijne gunstige omstandigheden.’ Is dat eene Christelijke beschouwing van onzen toestand in de wereld?!... Bl. 97 zegt de Heer halbertsma: ‘In den tegenspoed oefent zich uw verstand - uw geduld wordt op de proef gesteld - uw mededoogen wordt gaande gemaakt - de trots wordt terneergezet door de hulpeloosheid,’ enz. Maar behoort dat alles tot waarachtige zedelijkheid, waarvan hier alleen sprake is? Al wat hier voorkomt moge middel zijn tot deugd, maar als het beginsel in ons niet goed is, brengen wij het niet tot deugd. Nood leert wel bidden, maar niet altijd en niet in den waren zin des woords. De krachtsinspanning, door den nood voortgebragt, brengt ons wel tot eene mate van bekwaamheid, vaardigheid en deugdelijkheid, b.v. in onze aardsche betrekkingen, maar wij worden daarom nog niet deugdzaam. Het is juist hier, dat de fout der geheele voorstelling zit. (Bl. 99): ‘Vraagt gij waar luiheid en verwijfdheid de heerschende trekken der natiën zijn, zoo wijst men u op het Oosten, waar eene altijd weelderige natuur den mensch tegen weinig moeite van het noodige verzorgt.’ Is dat alleen het gevolg van het klimaat? En is dan ook in het Oosten niet veel groots tot stand gebragt? in het Oosten, de wieg des menschdoms en der beschaving? in het Oosten dat toch ook van God is? Welke redenering derhalve! Maar zoo gaat het, als men met een grof penseel, schitterende kleuren en in zoogenoemde breede en stoute trekken schildert; men vraagt dan niet wat waarheid is, maar wat effect maakt. En dan die even vinnige als ongepaste uitval op den Noordschen Autocraat (t.a. pl.) op den Christelijken leerstoel!... Eveneens is het met de verdere redenering (bl. 99, 100) gelegen, want
indien zij doorgaat, dan is zonder oorlog geene nationale welvaart denkbaar. (Bl. 102): ‘Ieder uwer, die de zorg en arbeid, waarop ons het wereldsche te staan komt, opweegt (?) tegen de schrale vrucht, welke hij daar-
{==714==} {>>pagina-aanduiding<<}
van plukt, verlangt gewis naar iets beters.’ Maar strijdt dit niet met al het vorige? Want indien de vrucht toch maar schraal is en niet opweegt tegen den arbeid, dan is immers ook het thema van de preek niet waar. De schilderingen op bl. 104 en 105, eindigende met de slotsom, ‘dat het folterende juist der scheiding de oorzaak (?) eener onuitsprekelijke blijdschap bij de hereeniging der vrienden van de deugd wezen zal,’ of met andere woorden, dat, hoe hartstogtelijker de droefheid bij het scheiden, hoe zaliger de hereeniging wezen zal, is waarlijk aan meer dan billijke tegenspraak onderhevig. De passage op bl. 106: ‘Niemand uwer durft ontkennen, dat wij met hart, ziel en zinnen behooren aan de aarde en hare goederen,’ zal ook wel, naar ik vertrouw, ter eer der Gemeente van den Heer halbertsma, uit de zucht, om toch alles sterk uit te drukken, die zoo ligt tot eenzijdigheid verleidt, verklaard en derhalve cum grano salis moeten verstaan worden. Tot de vreemde gezegden, vooral in eene preek, waarin men eene juiste, en daarom natuurlijke, welsprekendheid verwacht, mag men wel de volgende tellen, bl. 79, ‘goddelijke werktuigen van Gods hand;’ bl. 85, ‘bloemen die den boezem der maagden versieren;’ ‘de natuur ontwaakt bij elken nieuwen ochtendstond als eene bruid, die met verjongde krachten hare afgebrokene taak (?) moedig weder opvat;’ bl. 94, ‘hebt gij de slagen van het noodlot nooit gevoeld, dan kunt gij u ongelukkig gevoelen, ook wanneer een rozenblad op uwen
voet valt’; bl. 102, ‘betrekkingen die zich aansluiten en onze rampen lenigen,’ ook ‘sterfbed van betrekkingen,’ bl. 128, en ‘de lijken der betrekkingen;’ bl. 104, ‘vaderoogen, die op den geliefden lijder staren, om eenen zweem van beterschap op het veege gelaat te verrassen;’ bl. 107, ‘minder dan de bloemen des velds keert geen van hun beiden (vader en moeder) ooit in het land der levenden terug’; bl. 108, ‘tranen der lijdende liefde veranderden in den donkeren schoot der vriendelijke slapelooze nachten, in kostelijk manna tot voeding der smachtende ziel van de beroofden;’ bl. 109, ‘heilige aandrift van hemel-
{==715==} {>>pagina-aanduiding<<}
reine liefde! - gij wiegelt hen op de vlerken des nachts naar den troon der eeuwige liefde;’ bl. 113, ‘hoe alles vervullend en begiftigend is 't denkbeeld: wanneer ik ben uitgeweend, - dan zal ik eeuwig leven.’
Op deze kerkrede volgt een lief Italiaansch versje van guarini op een paar door lijden beproefde echtelingen, met eene vloeijende vertaling. Men ontmoet in deze redevoeringen zoo veel wat men er niet in zou verwachten, dat men ook dit vers wel zonder de vraag: waarom en waartoe het hier staat? met genoegen lezen, en in de overbrenging een nieuw bewijs vinden zal, dat de Heer halbertsma bij zijne veelsoortige bekwaamheden ook de gave der poëzij voegt.

(Het vervolg hierna.)





Bijdragen ter bevordering van Bijbelsche Uitlegkunde, verzameld door B. van Willes, Theol. Doct. en Predikant te Lekkerkerk. Isten Deels 2de Stuk. Te Schoonhoven, bij S.E. van Nooten. 1842. In gr. 8vo. 198 bl. f 2 - :

Hebben wij reeds van het eerste stuk dezer Bijdragen eene gunstige aankondiging kunnen geven, het verblijdt ons, ook van dit tweede stukje eene gelijke getuigenis te kunnen afleggen. Onder hetgeen ons hier weder, ter bevordering van Bijbelsche uitlegkunde, naar de behoefte onzes tijds wordt medegedeeld, plaatsen wij vooraan de bijdragen van den arbeidzamen en geleerden Verzamelaar zelven. Eene aangename proeve van zijne uitlegkundige scherpzinnigheid vonden wij vooral in hetgeen hij ons mededeelt over den eersten dag der week, vooral Hand. XX:7 en 1 Cor. XVI:2. Ref. kan niet anders verklaren, dan dat hij, na aanvankelijke en langdurige aarzeling, eindelijk het hier verdedigde gevoelen toe moest stemmen, en acht de bijdrage, welke langs dezen weg gewonnen is ter nadere bepaling van den tijd, waarop de beide brieven aan

{==716==} {>>pagina-aanduiding<<}
de Corinthiërs geschreven zijn, in het geheel niet onbelangrijk. Onder hetgeen van willes ter opheldering van enkele moeijelijke woorden of Bijbelplaatsen mededeelt, vonden wij bijzonder juist de opmerking, dat ἱνα, Joh. V:40, niet, gelijk men meestal aanneemt, ἐκβατικῶς, maar τελικῶς moet verklaard worden. Zelfs vinden wij het twijfelachtig, of dit woord wel immer in de eerste beteekenis in het N.T. voorkomt. Op Joh. VIII:46b meenen wij van Ds. van willes te moeten verschillen. Niet, dat wij meenen, deze plaats uit de bewijzen voor de zondeloosheid van jezus te moeten uitmonsteren. Integendeel, deze laatste wordt hier uitstekend verdedigd door de getuigenis des Heeren aangaande zichzelven. Wij gelooven echter, dat het ware licht over deze plaats pas opgaat, wanneer men opmerkt, dat ἁμαρτία en ψευδος bij johannes correlaat-begrippen zijn, terwijl integendeel bij hem in de ἀληθεία niet alleen het begrip van waarheid, maar ook van regtheid in een' zedelijken zin, schijnt opgesloten te zijn. Zoo spreekt hij van ἀληθείαν ποιεισθαι, 1 Joh. I:6. Zoo wordt ook, Joh. III:21, de uitdrukking ποῖων την
ἀληθείαν overgesteld tegen ὁ ϕαυλα πρασσων, vs. 20. Jezus dus van zich verklarende, dat Hij door niemand van zonde kon overtuigd worden, kon zeer goed laten volgen, dat Hij de waarheid sprak: immers, die zondigt, behoort juist daardoor tot het rijk van leugen, die niet zondigt heeft een geheel onbenevelden geest, en spreekt waarheid. (*)
Ook het viertal opmerkingen van uitlegkundigen aard, door Ds. j.j. prins, achten wij der plaatsing overwaardig. Aan die over Joh. XIX:11 komt zeer nabij, wat olshausen t.d.p. aanteekent: dat de Heer pilatus herinnert ‘an eine höhere Gewalt, die auch über ihm sey; dadurch ruft er das Gefühl der Abhängigkeit in pilatus hervor.’ Vooral die over Joh. XX:14 komt ons voor, fijn gezien te zijn. Wat de voorlezing over 1 Cor. XV:23-28 aangaat, wil men dezelve als voordragt eener vernuftige

{==717==} {>>pagina-aanduiding<<}
gissing aanmerken, wij hebben er niet tegen. Eene grondige en afdoende behandeling dezer moeijelijke plaats zou het dan alleen zijn, wanneer van hetgeen door meijer, olshausen, de wette, rückert en andere Commentatoren geleverd is, ter opheldering dezer pericopa eenig gebruik was gemaakt, zoowel ter meerdere volledigheid in het wederleggen van andere gevoelens, als ter staving van de door den Eerw. Steller gekozene meening. Onder hetgeen door Ds. steenhoff geleverd is, trok onze aandacht, de hoofdinhoud van het opstel over Dan. VII:13, schoon het ons vreemd voorkwam, hier wel verondersteld, maar volstrekt niet bewezen te zien, dat daniël door den menschenzoon werkelijk op den Messias hebbe gedoeld. Ook aan hetgeen hij over Joh. I:26 en 33 opmerkt, zal niemand den lof van naauwkeurige schriftverklaring ontzeggen. - De overige bijdragen in dezen bundel mogen niet alle even belangrijk zijn, maar geene is er toch der plaatsing geheel onwaardig. Ook mogen wij niet vergeten, de hoogstvernuftige gissing van van willes over 1 Cor. VII:9, waar hij het branden niet in den eigenlijken zin opvat, maar in dit woord eene kiesche zinspeling op Gen. XXXVIII:24 meent te vinden.
Wij wenschen hartelijk, dat de Heer van willes voortga met zijne onderneming, en vooral door ruimere medewerking in staat worde gesteld, om met meer gemak ook zulke bijdragen te kunnen ter zijde leggen, welke hij anders ligtelijk, bij gebrek aan beter, in zijn Tijdschrift op zou nemen. De doelmatigheid zijner onderneming zou tevens worden bevorderd, wanneer alle medearbeiders het voorbeeld van beknoptheid volgden, hun door den Verzamelaar gegeven. Waartoe zulke lange op- en omhalingen, als wij b.v. bladz. 399-404 en elders vinden! Waartoe nog altijd lang weêrlegde of vergetene meeningen gerefereerd, die men toch in elken uitvoerigen Commentaar kan opgegeven en gerangschikt vinden! Waartoe stichtelijke beschouwingen in een Exegetisch magazijn, gelijk b.v. p. 388 en 389 voorkomen! Genoeg, wij zullen ons over de verschijning van het tweede Deel dubbel verheu-
{==718==} {>>pagina-aanduiding<<}
gen, wanneer het blijkt, dat wij over het crescit eundo niet te klagen hebben.


De Apocryphe Boeken des N.V., bijeenverzameld, uit de oorspronkelijke talen overgezet, en met inleidingen en aanteekeningen voorzien. Isten Deels 2de Stuk. Te 's Gravenhage, bij W. van Stockum. 1842. In gr. 8vo. 232 bl. f 2 - :

Over den aard, de inrigting, het doel en de waarde dezer verzameling in het algemeen is bij de aankondiging van het eerste stuk opzettelijk gesproken. Het resultaat was, dat de wetenschappelijke waarde dezer onderneming zeer gering, doch deze uitgave der apocryfen van het N.T. voor algemeen gebruik zeer geschikt is. - Waar wij het niet noodig achten het eerste weder op nieuw te gaan bewijzen, verheugt het ons ook van dit tweede stuk in het laatstgenoemde opzigt hetzelfde te kunnen getuigen. Wij vinden hier, grootendeels, borberg's vroeger vermelden arbeid weder gevolgd, en de Evangeliën opgenomen van maria's geboorte en jezus jeugd, van de geboorte der H. maria, en dat van nicodemus. De Synoptische tafel van den inhoud der zes eerste Evangeliën verhoogt de gemakkelijkheid van een overzigt over de ontwikkeling dezes fabelkrings. Dezelfde gebreken, welke wij in de Exegetische en Critische aanteekeningen van het eerste stuk meenden aan te treffen, vonden wij ook hier weder. En daar de Verzamelaar, op enkele eigene observaties na, geheel aan de hand van thilo en borberg is gegaan, had de Uitgever, dunkt ons, beter gedaan, met het op den titel uit te drukken, dat men de uitgave dezer mannen voor ons publiek had bewerkt, dan den schijn eener oorspronkelijkheid aan te nemen, welke al zeer gering is. De vertaling komt ons, na vergelijking van enkele gedeelten, over het geheel vrij juist voor. De uitvoering ook van dit stuk verdient lof. Iederen beschaafden Christen, die in de waarheid belang stelt, wekken wij dus gaarne op, om zich

{==719==} {>>pagina-aanduiding<<}
deze verzameling aan te schaffen. Hij moge, haar lezende, zich dikwijls verontwaardigen over de diepte, waartoe de Christelijke fantasie der eerste eeuwen kon afdalen, wanneer zij niet meer door rede en geloof bestuurd werd, hij zal tevens zich versterkt vinden in zijne heiligste overtuigingen, en het oog, door het staren op de duisternis vermoeid, zal zich met nieuwen lust naar het reine zonlicht wenden.





Handleiding tot de Leer der Verbanden, opgehelderd door 12 Platen, van Dr. M. Troschel. Uit het Hoogduitsch vertaald onder toezigt van Dr. A.G. van Onsenoort, Gepens. 1ste Officier van Gezondheid, enz. door J.W.F. Scheffer, Genees-, Heel- en Verloskundige te Spaarndam. Te Utrecht, bij N. van der Monde. 1842. In gr. 8vo. 90 bl. f 1-80.

Ingevolge het voorberigt strekt dit werkje den Schrijver tot leiddraad bij zijne voorlezingen.
Volledigheid en beknoptheid, de duidelijkheid en sierlijkheid der platen, maar vooral het nuttige voor den jongen kunstgenoot bragten wijlen den Heer Dr. van onsenoort op het denkbeeld der vertaling. De Heer scheffer nam deze op zich. Hij wil geenszins beweren, dat het nevensgaande boeksken zoo oorspronkelijke als vertaalde werken over dit onderwerp overtreft. Maar sommige zijn of omslagtig en tevens kostbaar, of derzelver uitgave is reeds lang verleden. Dit laatste zegt weinig, wanneer het werk slechts bruikbaar blijft, en dit kan vooralsnog van het werk van g.j. van epen gezegd worden, welks laatste uitgaaf nog zoo lang niet verleden is. De tweede, veel vermeerderde Druk zag in 1837 het licht bij c.g. sulpke te Amsterdam. Het theoretisch-practisch Handboek der algemeene en bijzondere Heelkundige Instrumenten- en Verbandleer van Dr. f.a. ott, vertaald door den Heer a. potgieter, is wel wat uitvoerig uitgevallen; maar dat van troschel is, in verhouding tot de grootte en volle-
{==720==} {>>pagina-aanduiding<<}
digheid der platen, al te beknopt. Waartoe zijn drie afbeeldingen noodig van arm-draagbanden? Zeker, deze afbeeldingen zijn duidelijk, door de grootte der voorwerpen; maar is dit ook het geval met de machine van stromeijer voor den horrelvoet, pl. 9, No. 2 en 3? Te vergeefs hebben wij naar eene beschrijving en afbeelding der breukbanden gezocht. Of behoorden deze althans hier niet vermeld te worden? Op pl. 1 wordt de afbeelding van een kistje vertoond ter ontvangst van een vloeibaar gipsmengsel; - van het onbeweegbaar of stijfsel-verband wordt volstrekt geen gewag gemaakt! Wij bezitten toch eene verhandeling over dit verband van den Heer m.j. ruychaver. De teekenaar schijnt zeer ingenomen geweest te zijn met aangezigten
van baard en knevels voorzien. Het lijdt bij ons bedenking, of dit boekje, om vermelde redenen, den leerling het gewenschte nut zal verschaffen, en wij trekken zeer in twijfel, of het iets zal bijdragen tot de bevordering der wetenschap.





Leerboek der regtlijnige en spherische Driehoeksmeting, opgesteld ten gebruike bij het Onderwijs aan de Koninklijke Akademie ter opleiding van Burgerlijke Ingenieurs enz. te Delft. Door R. Lobatto, Math. Mag. et Phil. Nat. Doctor, Hoogleeraar in de hoogere Wiskunde aan voornoemde Akademie, Adviseur voor de zaken der Maten en Gewigten bij het Departement van Binnenlandsche zaken, Ridder der Orde van den Nederlandschen Leeuw, enz. Te 's Gravenhage en te Amsterdam, bij de Gebr. van Cleef. 1843. In gr. 8vo. 157 bl. en 5 Platen. f 2 - :

De Heer lobatto, tot den gewigtigen post van Hoogleeraar in de hoogere Wiskunde aan de Koninklijke Akademie ter opleiding van Burgerlijke Ingenieurs geroepen, heeft tot leiddraad bij het onderwijs in de Goniometrie en Trigonometrie dit Leerboek zamengesteld en uitgegeven, niet omdat er geene leerboeken bestonden, want in de laatste

{==721==} {>>pagina-aanduiding<<}
jaren zijn ons onderscheidene werken, waarin de Goniometrie en Trigonometrie goed behandeld worden, voorgekomen, maar hetgeen de eene schrijver uitvoerig behandelde, werd, uit den aard of de strekking van het werk, bij anderen minder in de bijzonderheden beschouwd, waardoor voor den leerling een zoo veel mogelijk volledig handboek wenschelijk bleef.
De kunde en gaaf van voorstellen van den Heer lobatto zijn te algemeen bekend, dan dat het noodig zou zijn, door eene uitgebreide recensie dit Leerboek aan te bevelen; want, hoewel voor de Studenten der Akademie te Delft zamengesteld, mogen wij ons voor alle beoefenaars der wiskunde verheugen, dat de Heer lobatto zijn' cursus door den druk algemeen maakt; wij zeggen zijn' cursus, in de hoop dat het niet enkel bij dit Leerboek blijven zal.
Wij willen kortelijk opgeven, wat ons hier wordt aangeboden. Het werk is verdeeld in drie Hoofdstukken, behandelende de goniometrie, de regte of platte driehoeksmeting en de spherische driehoeksmeting. De goniometrie onderscheidt zich door eene meerdere uitbreiding van die formulen, welke de betrekkingen opgeven tusschen de goniometrische lijnen, tot verschillende bogen behoorende; verder door de oplossing van goniometrische vergelijkingen, hetwelk men vroeger meer beschouwde als tot de hoogere meetkunde te behooren, en eindelijk door de aanwijzing van het gebruik der sinustafelen, bij de oplossing van vergelijkingen van den eersten, tweeden en derden graad. De leerlingen worden daardoor al vroeg gewoon, om algebraïsche vergelijkingen goniometrisch te maken, hetwelk van zooveel belang is bij het integreren van irrationele differentiaal-formulen. Het verwonderde ons eenigzins, dat de geleerde Schrijver in het artikel over de zamenstelling der gewone en der logarithmen sinustafels zegt, dat dit Leerboek niet bestemd is om de goniometrie in haren geheelen omvang te behandelen, hetgeen eenigzins in strijd is met het zich voorgestelde doel, om een zooveel mogelijk volledig leerboek zamen te stellen. Dit neemt echter niet weg, dat het ternedergestelde als genoegzaam mag be-
{==722==} {>>pagina-aanduiding<<}
schouwd worden. De platte driehoeksmeting wordt voor den leerling gemakkelijk behandeld; uitgewerkte voorbeelden voor ieder bijzonder geval kunnen bij voorkomende gevallen geraadpleegd worden; de formulen voor de oplossing der scheefhoekige driehoeksmeting worden spoedig door het opgegevene in de goniometrie gevonden, de meetkunstige betoogen van de voornaamste als in het voorbijgaan aangewezen, en het onderling verband der formulen aangetoond; terwijl de waarde van dit geheel verhoogd wordt door toepassingen der driehoeksmeting op eenige vraagstukken, tot de werkdadige meetkunst behoorende. De spherische driehoeksmeting bevat eene volledige behandeling van dit belangrijk
gedeelte der wiskunde; men vindt hier beknopt bij elkander, wat in de beste werken over dit onderwerp gevonden wordt; terwijl het geheel, door een analytisch betoog der grondformulen, meer in den trant van het werk van lacroix besloten wordt.
Wij eindigen deze aankondiging met de betuiging, dat het ons verheugt, dat de Schrijver aan het hoofd staat van het wiskundig onderwijs aan de Koninklijke Akademie ter opleiding van burgerlijke Ingenieurs, daar dit ons ten waarborg strekt, dat het vaderland van deze inrigting goede wiskundigen verwachten kan. De uitvoering is zoo, als van de bekende Uitgevers te verwachten was, in allen deele goed.





Reis door Nederland en België, met toepassing op het lager onderwijs, de instellingen van liefdadigheid en de gevangenissen in die beide landen. Door Ramon de la Sagra, Afgevaardigde bij de Cortez van Spanje, corresponderend Lid van het Koninklijk Instituut van Frankrijk, enz. IIde Deel. België. Te Groningen, bij J. Oomkens. 1842. In gr. 8vo. 303 bl. f 3 - :

Reeds bij de aankondiging van het eerste deel van dit werk (*) berigtten wij, dat het oogmerk der reis van den

{==723==} {>>pagina-aanduiding<<}
Heer r. de la sagra was, in andere landen de middelen na te sporen, aangewend ter verbetering van het lot des volks en tot deszelfs opvoeding en verlichting, ten einde die op zijn eigen vaderland, het in dezen nog zoo achterlijke Spanje, toe te passen. Heeft de Schrijver in het eerste deel het verslag geleverd der slotsom van zijn onderzoek in ons vaderland, het tweede deel behelst hetzelfde verslag met betrekking tot België. De hoofdzakelijke inhoud is de volgende: Hoofdstuk I. Het lager onderwijs in België. Geschiedkundig overzigt. Voortgang onder het Hollandsch bestuur. Verval na de omwenteling van 1830. Invloed der Roomsch-Catholijke geestelijkheid. Bewaarscholen te Brugge, Luik, Verviers. Lagere scholen. Genootschap tot aanmoediging te Luik. Kweekschool te Luik. School van Nijverheid te Luik. Vrijscholen te Gent. Werkschool te Gent. Scholen te Brugge, Antwerpen. Zondagscholen te Antwerpen. II. Instellingen van liefdadigheid. Algemeen overzigt. Instellingen tot het verleenen van onderstand. Armbesturen en Armhuizen. Het groote Gasthuis te Brussel. Gasthuis pacheco. Verschillende kleinere Gasthuizen. Wees- en Vondelinghuizen. Weesjongenshuis te Gent. Weesmeisjeshuis te Gent. School van bogaerde te Brugge. Weeshuizen binnen de stad Antwerpen. Hospitalen en verdere inrigtingen voor Krankzinnigen. Gasthuis voor vrouwelijke Krankzinnigen te Gent. Krankzinnigenhuis te Antwerpen. Gheel. Huizen ter opneming van zwangere vrouwen. Instellingen ter wering van bedelarij en vagebondaadje. Werkplaatsen van liefdadigheid
te Gent, Antwerpen. Bedelaarsgestichten. Gesticht van de chambre, te Brugge. Gesticht te Hoogstraten, Koloniën van landbouw. Instellingen ter voorkoming van armoede. Leer- en werkscholen voor arme kinderen. Inrigtingen voor doofstommen en blinden. Gesticht voor doofstommen en blinden te Brugge. Gesticht voor doofstomme meisjes te Gent, voor doofstomme en blinde meisjes te Brussel. Gesticht voor doofstommen en blinden te Brussel. Gesticht voor doofstommen te Luik. Banken van Leening. Spaarbanken. Gesticht voor boetvaardige vrouwen. III. Gevangenissen. Algemeen overzigt van de door het nieuwe bestuur ingevoerde wijzigingen. Klassificatie naar de geslachten, den ouderdom, de zedelijkheid. Regeling van den arbeid. Voeding. School- en godsdienstig onderwijs. Bescherming. Huis van opsluiting te Gent, te Vilvoorde, ver-
{==724==} {>>pagina-aanduiding<<}
betering te Sint Bernard. Huis van militaire opsluiting te Aalst. Over den toestand der arbeidende klasse in België.
Had ons verslag van het eerste deel, behalve het leveren van eene bloote aankondiging van het werk, ook ten doel, om te waarschuwen tegen het toen reeds zoo veel geruchtmakend geroep in ons vaderland om zoogenaamde vrijheid van onderwijs, aangeheven door eene partij, die wij toen ook reeds aanduidden met den naam: Pfaffen unter Katholiken und Protestanten; het is bekend, in hoever onze Regering reeds aan dit geroep al of niet heeft toegegeven. De grootste opmerkzaamheid is voor ieder, die belang stelt in den bloei van het onderwijs, waardig datgeen, wat de Schrijver ons als de rampzalige vrucht van die vrijheid in België leert kennen. Het Genootschap ter aanmoediging van het lager onderwijs te Luik drukt zich in rondborstige taal daaromtrent, in deszelfs verslagen van 1836 en 1837, aldus uit: ‘Zoo in ons land al een noodlottige proeve van de onbegrensde vrijheid van openbaar onderwijs genomen werd, laat ons daarom toch de hoop niet opgeven, dat eene ondervinding van zeven jaren toereikend zal geweest zijn, om den wetgever beter in te lichten. - De werkende partij, die zich heden van het onderwijs meester maakt en overal scholen weet op te rigten, zal weldra op eene hoogsthuishoudelijke wijze met eene schijnbare voorziening in de behoeften des volks te dezen aanzien voor den dag komen, en, de taal der vaderlandsliefde aannemende, aan de Kamers zeggen: “De tusschenkomst en de medewerking van de regering ten behoeve van het volksonderwijs zouden ongetwijfeld eene verpligting zijn, zoo, op het berigt van deszelfs vrije uitoefening, de openbare en de bijzondere ijver niet dadelijk hunne veelvermogende hulp waren komen aanbieden. Nu het echter dien ijver gelukt is, het volk scholen te geven, die met alle denkbare huishoudelijkheid bestuurd worden, is de medewerking van het bestuur nutteloos en wordt zijne hulp overbodig.” Indien de aanbieding eener
organieke wet vertraagd wordt (*), tot dat de vijanden der hervorming eene soortgelijke taal kunnen voeren, zal dezer overwinning ten volle beslist en de magtigste, de meest vermogende, de

{==725==} {>>pagina-aanduiding<<}
belangrijkste instelling der nieuwere tijden aan de waakzame hand der regering geheel ontrukt zijn; zij zal in haren verderen loop aan de willekeurige meening der partijen ter beschikking staan, en de inzigten dergenen vervullen, die haar het best aan zich ondergeschikt weten te maken.’
Zeer naïf is de beschrijving van den jammerlijken toestand van het onderwijs in België vóór deszelfs vereeniging met Nederland. Wij ontleenen daaruit het volgende: ‘In de steden werd, de opvoeding aan menschen toevertrouwd, die van de kunst van onderwijzen hoegenaamd niets verstonden; in de dorpen was het nog erger gesteld, en liet men ze aan wezens over, wier geheele kunde zich tot het lezen van gedrukte letters, het gebrekkig schrijven van enkele woorden en het trekken van wat fraaije krullen bepaalde. - Doorgaans werd de school door den pastoor of door een of ander koorzanger bestuurd, die er zijne bespottelijke wijsheid kwam uitkramen: andere Leerinstituten stonden onder de bereddering van twee of drie vrouwtjes, die onderling eene soort van vennootschap sloten ter ontginning van 't menschelijke verstand. Een kamer, die te gelijk tot school en keuken diende, wat banken van populierhout, een stoel voor elke matres, en even zoo veel rietjes, lang genoeg, om de stoute kinders in alle vier hoeken der kamer op neus of vingers te tikken: ziedaar wat men toen aan schoolmeubels al zoo noodig had. En nu 't onderwijs? De kinderen leerden in één winter het gansche a, b, c, van 't kruis voor de A af tot aan de Z toe; 't jaar daarop leerde men hun spellen, en nog later met veel hokken en stooten het gothisch alfabet lezen; waarna, zoo de ouders het oorbaar rekenden, om aan de opvoeding nog verder uitbreiding te geven, het jeugdig geslacht lijntjes en hanepootjes leerde maken, om, als de matressen knap genoeg waren om eene pen te vermaken, ten langen leste tot zelfs de edele schrijfkunst te leeren uitoefenen.’
Zoo was het voorheen met het onderwijs in België gesteld, en zoo begint het er weder uit te zien na de omwenteling van 1830! Maar hoe is het met het onderwijs elders, d.i. buiten België, gesteld, daar, waar de scholen der zoogenaamde broeders en zusters der Christelijke leer toegelaten worden? - Wij willen een sprookje verhalen; noemden wij 't anders, wie zou het geloof geven? Onlangs verscheen voor eene zekere regtbank een persoon als getuige, wiens

{==726==} {>>pagina-aanduiding<<}
naamteekening werd vervangen door het teeken X, met bijvoeging der volgende verklaring, door andere getuigen onderteekend: ‘Dit is het teeken van N.N., van beroep Schoolonderwijzer, die verklaart niet te kunnen schrijven.’ - Waar is dit gebeurd? In België? - Neen!
Om welke reden verdeelde onlangs een verdienstelijk geleerde ons vaderland in het eigenlijke Kanaän en in het Overjordaansche?
Maar, om tot het door ons aangekondigde werk van den Heer de la sagra terug te keeren, gunstiger, dan over den toestand van het onderwijs, is des Schrijvers verslag over de instellingen van weldadigheid in België. Over het geheel schijnen wij Nederlanders geene reden te hebben, om, wat deze betreft, ons boven de Belgen te verheffen. Wij troffen zelfs in des Schrijvers berigten het een en ander aan, dat ook bij ons navolging verdient; zoo als, bij voorbeeld, dat het tegenwoordige Bestuur van België zich met het beramen van middelen bezig houdt, om den intrest der door de lombarden uitgeleende sommen de meestmogelijke vermindering te doen ondergaan. Vooral ook is zeer belangrijk het berigt aangaande de, te Brussel en Antwerpen bestaande Gestichten voor boetvaardige vrouwen.
Als aanhangsel wordt bij de vertaling van het oorspronkelijke werk gevoegd een Plan en Reglement voor een Zweedsch Genootschap tot teregtbrenging van jeugdige gevangenen en ontslagenen; benevens de Memorie, die tot geleide daarvan gediend heeft, door w.h. suringar.
Het werk vinde, vooral in Nederland en België, vele en opmerkzame lezers, en zij, gelijk wij het daartoe uitnemend geschikt achten, allerwegen, waar het bekend wordt, bevorderlijk tot wering van het schadelijke, tot verbetering van het gebrekkige en tot navolging van het goede!






Korte Bedenkingen op het werk van den Heer G. Luttenberg: Proeve van onderzoek omtrent het Armwezen in ons Vaderland enz. Door Mr. P.W. Alstorphius Grevelink. Te Assen, bij T.J. van Tricht. In gr. 8vo. 30 bl. f : - 40.

De hier aangekondigde Bedenkingen kunnen geacht worden meer naar aanleiding van, dan wel op het werk van

{==727==} {>>pagina-aanduiding<<}
den Heer luttenberg gemaakt te zijn. Men ziet toch, bij eene naauwkeurige overweging van dezelve, dat zij minder betrekking hebben tot hetgeen in de vermelde Proeve werkelijk geleverd is, dan wel, dat zij zich bepalen tot onderwerpen, die daarin, naar de meening des Schrijvers, of niet - of niet genoegzaam zijn behandeld geworden, en de voorname inhoud van dit stukje komt, beknoptelijk zamengevat, hierop neder.
De Schrijver, zich op een ander standpunt plaatsende, dan dat, waarvan de Heer luttenberg uitging, en geen bepaald gewag makende van den zedelijken toestand der lagere volksklassen, vestigt, in dit zijn geschrijf, meer het oog op datgeen, hetwelk aan de materiele welvaart in den weg staat. Hij brengt hiertoe, inzonderheid, het niet in acht nemen van de lessen der volkshuishoudkunde; - de hooge belastingen; - de bevordering van den eenen tak van nijverheid ten nadeele van eenen anderen, en de drukking van eenig artikel van landbouw, ten behoeve van fabrieken, of wel omgekeerd; - het bestaan van het zoogenaamd onvrij territoir, met al deszelfs rampspoedige gevolgen; - den smokkelhandel; - de plaatselijke octrooijen en belastingen; - het scheppen van takken van nijverheid, dáár, waar deze, volgens den natuurlijken loop der dingen, niet zouden zijn gekomen; - dusgenoemde beschermende wetten; waardoor sommige inlandsche fabrieken en eenige weinige fabriekeurs zijn begunstigd, enz. Ten slotte komt de Schrijver terug op de stelling: dat men het armwezen (de armoede?) in een land en deszelfs ware oorzaken en middelen van herstel of verbetering niet kan beoordeelen, wanneer men onbekend is met de lessen der volkshuishoudkunde, en dat de beoefening dezer wetenschap dus eene eerste vereischte is, wil men de armoede doen verminderen; - terwijl hij, aan het einde, met weinige woorden, nog gewaagt van het verderfelijke voor de zeden en de welvaart der zoogenaamde Kon. Ned. Loterij.
Men ontwaart, uit deze beknopte inhoudsopgave, dat in dit geschrift onderwerpen behandeld worden, die in de bereids genoemde Proeve of geheel niet - of slechts als ter loops zijn aangeroerd; en alhoewel de Schrijver verklaart zulks geenszins te bedoelen, zoo kan het door hem ontwikkelde zeer gevoegelijk tot aanvulling dienen van dat deel der Proeve, waarin de oorzaken der armoede worden opge-
{==728==} {>>pagina-aanduiding<<}
geven. Bedriegen wij ons niet, dan zullen de beide achtingwaardige Schrijvers, alhoewel zij van een verschillend standpunt zijn uitgegaan, in elkanders denkbeelden en begrippen, gereedelijk kunnen berusten.
Rec. had echter gewenscht, dat, even gelijk de Heer luttenberg, bij het opsporen van de oorzaken der armoede, tevens eenige middelen tot herstel heeft opgegeven - zoo ook de Heer grevelink in de beschouwing van zoodanige middelen had kunnen en gelieven te treden, die men hier ongaarne mist, en waarbij men zich in zijne verwachting eenigzins vindt teleurgesteld. De Schrijver bepaalt ons toch alleen bij den aard der kwaal, in zoo verre dezelve de materiéle welvaart ondermijnt, en hij schetst ons denzelven, onzes erachtens, naar waarheid; maar, wanneer hij, van de belastingen gewagende, zegt: ‘het zal wel even belangrijk zijn, dat deze lasten zoo spoedig mogelijk worden opgeheven,’ en er op laat volgen: ‘wij laten de beantwoording dezer vraag aan lieden van meerdere kennis en zeggen alleen: wij gelooven het wel,’ enz. dan is het er verre af, dat de zaak zelve, door dit antwoord, helderder is geworden. Wij erkennen echter, dat de Schrijver bij de keuze van het standpunt, waarop hij zich plaatste, zich op een terrein begaf, hetwelk, in menig opzigt, uitsluitend wordt betreden door hen, die belast zijn met de zorg voor de groote huishouding van den Staat; en het werd alzoo een moeijelijk en teeder punt, hierbij in eene nadere ontwikkeling van denkbeelden te treden. Zien wij wèl, dan was onthouding hier meest raadzaam.
De Proeve behandelt de groote zaak uit een ander gezigtspunt; maar daarom was de Heer luttenberg meer vrij in het onderzoek van de middelen tot herstel, nadat hij den aard der kwaal en derzelver oorzaken, uit een bepaald oogpunt, had opgegeven; en in dit opzigt mag zijn arbeid als vollediger beschouwd worden. Intusschen, en alhoewel de bedenkingen des Heeren grevelink in verband staan met de Staathuishoudkunde in het algemeen, zoo is derzelver mededeeling als belangrijk te beschouwen, vooral in eenen tijd, waarin de Regering des lands den toestand der verarmde volksklassen tot een bepaald voorwerp van onderzoek gemaakt heeft, en het is geenszins overtollig te achten, dat de oorzaken der toenemende armoede, van meer dan ééne zijde, een punt van overweging uitmaken. De zaak is van

{==729==} {>>pagina-aanduiding<<}
een te overwegend belang, dan dat men dezelve met onverschilligheid zou mogen beschouwen; en het wordt langer zoo meer noodzakelijk, dat men handen aan het werk sla, om het heerschende kwaad te stuiten, eer het te laat zal zijn.
Rec. vermeent het er voor te mogen honden, dat, wanneer bekwame en desbevoegde mannen de handen ineenslaan, ten einde, in vereeniging met de regering en de wettiglijk bestaande armeninstellingen, de groote zaak ernstig ter harte te nemen, de gevaren, die het vaderland bedreigen, door doeltreffende middelen, zullen kunnen worden afgewend, en er, onder den Goddelijken zegen, veel goeds zal kunnen tot stand komen. Daartoe mogen de pogingen van de Heeren luttenberg en grevelink en zoo vele anderen, die het wèl met het vaderland meenen, met eenen gelukkigen uitslag bekroond worden!


Het Kasteel Burrton, of de gestrafte Booswicht. Naar het Hoogduitsch van Chartotte Birch-Pfeiffer. II Deelen. Te Amsterdam, bij Ipenbuur en van Seldam. In gr. 8vo. 259, 296 bl. f 5-70.

De ook hier te lande als begaafde tragische tooneelkunstenares gunstig bekende charlotte birch-pfeiffer schildert in dezen Roman tooneelen uit de Engelsche groote wereld; zij doet dat met fijn gevoel, en inzonderheid met eene buitengewoon levendige verbeelding. Nergens kan men op de minste langdradigheid stooten, want alles is vol leven en voorvallen, zonder dat de laatste elkanderen op eene vermoeijende wijze verdringen. Het eene vloeit geleidelijk uit het andere voort, en gedurig trekt eene nieuwe situatie de aandacht en spant de belangstelling. Hoe meer men de ontknooping nadert, des te minder kan men het boek uit de hand leggen. Het geheel is - dit valt niet te ontkennen, niet zeer waarschijnlijk, en toch is er in de bijzondere deelen weinig, waaraan men onwaarschijnlijkheid kan te last leggen. Het werk is, dunkt ons, juist wat een Roman zijn moet, eene vereeniging van zeer gebeurlijke voorvallen, verbonden tot een geheel, dat wel niet gansch onmogelijk is, maar toch overtreft datgene, hetwelk men gewoonlijk in het menschelijke leven ziet plaats hebben; verhaald op eene levendige, de aandacht boeijende wijze. Zedelijke leering

{==730==} {>>pagina-aanduiding<<}
zit er juist niet veel in, maar, in plaats van zulks als eene aanmerking te laten gelden, zeggen wij veeleer, met die zedelijke leeringen in een' Roman minder hoog te loopen. Men leest zulke voortbrengselen om zich aangenaam te onderhouden, niet om hier en daar op pligten of op verkeerdheden opzettelijk te worden opmerkzaam gemaakt. Geeft het verhaal van zelf stof tot zedelijk nadenken, het is er des te beter om, maar gepousseerd wenschen wij het niet, en zijn tevreden, wanneer maar geene denkbeelden, die tegen eene zuivere zedekunde strijden, er door opgewekt worden. En daartegen is hier de fijne beschaving der Schrijfster, die zich in elken regel getrouw blijft, genoegzaam borg. De vrouwelijke hoofdpersoon is een alleredelst meisje, welligt een ideaal, dat in de wezentlijke wereld geen wedergade vindt; maar dat zij zoo: het is geene geschiedenis, maar een Roman, en reeds daardoor een ideaal. Kortom, wij achten dit voortbrengsel eene gunstige uitzondering op de menigte van zoutelooze vertaalde Romans, en lazen er in langen tijd geen, die zoo onderhoudend, wij behoorden te zeggen wegslepend, geschreven is. Moesten wij enkele aanmerkingen maken, het zou welligt zijn, dat liefde, hopelooze liefde eene te sterke rol speelt; dat de brief van Fleurette aan Emilia, D. II, bladz. 72, al te duidelijk voor de bedoeling, den dood der schrijfster doet voorkomen als eene reis naar een afgelegen land; zij wilde juist het denkbeeld van haren dood verbergen; een kind vindt het echter in den brief. Voorts is het min of meer onnatuurlijk, dat Thoms de hand van Fleurette niet aanneemt. Waarom deed hij het niet? Die vraag blijft onbeantwoord. Ook strijdt het tegen de waarschijnlijkheid, dat men eene op den dood gevangene vergunt, eene schaar bij zich te hebben, D. II, bladz. 76, enz. Het slot voldoet ons evenmin, als den
Vertaler. Hij meende zich de vrijheid der verandering niet te mogen veroorloven. Rec. zou den lust daartoe moeijelijk hebben kunnen wederstaan, en de vertaling een paar bladzijden vroeger besloten hebben, D. II, bladz. 293, met de woorden: ‘Toen zonk zij voor de eerste maal aan de borst van den man, die bemind was, zoo als slechts eene ziel als die van Fleurette beminnen kon.’ Gemakkelijk hadde dan in een naberigt met een woord kunnen gezegd zijn, hoe de Schrijfster de geschiedenis laat eindigen.
De titel is min of meer vreemd gekozen. Het kasteel

{==731==} {>>pagina-aanduiding<<}
Burrton wordt eerst over de helft van het tweede Deel genoemd, en is niets dan de plaats, waar de ontknooping voorvalt. Waar de Vertaler die koddige tooneelen zoekt, van welke hij in het voorberigt spreekt, begrijpen wij niet, en hebben nergens zoo iets gevonden; of het zou het gesprek moeten zijn van Thoms met den Advokaat Milton, maar dit heeft niets koddigs.
Het vignet is geheel mislukt. De houding van Fontraine deugt in het geheel niet, en die van Fleurette is geheel in strijd met het verhaal, dat zij ‘in de armen van Farwing zonk.’ De pistool, met welke deze zich doorschiet, is ook niet te zien. En de kleeding der mannen gelijkt naar die der edellieden uit de middeleeuwen, niet van den tegenwoordigen tijd.
De Vertaler, die zijne taak uitmuntend heeft verrigt, plaatst hier en daar aanteekeningen, die ten deele gepast, maar ook ten deele zeer overtollig zijn. Tot de laatsten rekenen wij onder anderen D. II, bladz. 246, wat chaos beteekent; zoo zijn er meerderen. Het portier nederlaten, D. II, bladz. 181, is niet goed gezegd; zorg van zijne plannen te zien mislukken (vrees voor het mislukken zijner plannen) D. I, bladz. 83, een Germanismus; genoten voor geweten, D. II, bladz. 137, eene drukfout.
De uitvoering is zeer net.


De Bedevaartgangers. Door de Schrijfster van Te laat. Te Haarlem, bij de Erven F. Bohn. In gr. 8vo. 320 bl. f 3-20.

Dikwijls veroorzaakt eene gunstige ontvangst en de lof, die te beurt valt aan eerstelingen, achteloosheid en gebrek aan achting voor het publiek bij de schrijvers, en doen het hen al spoedig wagen, onbekookte stukken aan te bieden. Des te aangenamer was het ons daarom, onder het lezen den vooruitgang op te merken, die er plaats heeft in de volmaking van het talent der begaafde Schrijfster. Te laat en Elise verwierven haar goedkeuring en aanmoediging, om op de ingetredene loopbaan voort te gaan; en de thans aangekondigde roman stelt de goede verwachting, die wij hadden van eene nieuwe lettervrucht der Schrijfster, in geenen deele te leur. De afwisseling van het tooneel der verhaalde

{==732==} {>>pagina-aanduiding<<}
geschiedenis, nu eens Amsterdam met deszelfs weelde en rijkdom, dan eens de gebergten en dalen van Palestina of de oranje- en citroendreven van het paradijsachtige Valencia, de karakterschildering der verschillende personen, van den wraakgierigen alonzo, de zachtaardige lea, welke ofschoon eene Israëlietische, zonder dat zij zelve dit vermoedt, niet ver is van het Christendom, den geestdrijvenden josua, in één woord, al het boeijende van den roman paart zich met eene uitmuntende zedelijke strekking. Meesterlijk onder anderen is de schildering der in hare eigene netten gevangene coquetterie van ottilia, der wankeling van josua tusschen zijn godsdienstig geloof en zijne liefde voor de schoone Christin. Evenwel wij willen eene enkele aamerking niet terughouden. Hier en daar is het verhaal onwaarschijnlijk. Wij bedoelen niet die avontuurlijke en verrassende onwaarschijnlijkheid, welke men in een verdicht verhaal nog al gaarne verschoont, omdat zij bijdraagt tot veraangenaming van het onderhoud, maar hebben hier het oog op zekere onnatuurlijke onwaarschijnlijkheid, welke het genoegen der illusie verstoort. Wie zal het toch, om iets te noemen, waarschijnlijk achten, dat een Spanjaard, die eerst onlangs uit Valencia, voor het eerst deszelfs zachte luchtstreek verlaten hebbende, te Amsterdam gekomen is, in eene hem vroeger dus geheel onbekende ligchaamsoefening, het schaatsrijden, door de sierlijkheid en vlugheid zijner bewegingen allen overtreft? Moge ook al josua's schoone stem helder geklonken hebben in het Hosanna, welks treffende indruk allerlei gezindten doet toevloeijen naar de Portugesche Synagoge, hij was toch zeker te zeer gewoon aan de wanluidende zinggebeden der
Israëlieten, dan dat het Psalmgezang, begeleid door de toonen van het orgel, in eene Protestantsche kerk, voor hem zoo oorverscheurende zou geweest zijn, als de Schrijfster dit doet voorkomen. Wat betreft de moeder van lea, wekt de Schrijfster grootelijks de nieuwsgierigheid op, zonder die te bevredigen. Ook meenen wij het voor eene geheel overtollige episode te moeten houden, dat josua bij zijne terugkomst te Valencia, na den dood van zijnen vader, zijn' troost zoekt in losbandige uitspattingen. Die episode staat daar zoo geheel op zichzelve, is door niets vroegers behoorlijk voorbereid, en heeft ook geen den minsten invloed op de eindelijke ontknooping. Maar, maken wij deze aanmerkingen alleen met hetzelfde doel, als waarmede men iemand, in wiens gelukkig slagen van zijnen arbeid men belang stelt, het een en ander in bedenking geeft, gaarne verklaren wij tevens, dat, waar zoo veel schoons gevonden wordt, zoo weinige vlekken ons niet hinderen. Het boek worde, bij de schaarschte van goede oorspronkelijke werken van smaak, op den regten prijs gewaardeerd, en de Schrijfster daardoor aangemoedigd, om nog meermalen ons lezend publiek op de vruchten van haar genie te vergasten.






{==733==} {>>pagina-aanduiding<<}

Physiologie van den Haag, door een' Hagenaar, geïllustreerd door H.F.C. ten Kate. (Met het motto):


Ontfanght dit vuyl papier: ghij hebt het licht te weten 
Waer toe het dienen kan, als Suyker, Zeep en Kruyt 
Geen peperhuys en vindt: ik geef het daer voor uyt. 
 
huygens. 


Te 's Gravenhage, bij K. Fuhri. 1843. In 12mo. 164 bl. f : - 75.


Een achttiende Hoofdstuk voor de ‘Physiologie van den Haag.’ Door een' Hagenaar. Te 's Gravenhage, bij J.M. van 't Haaff. 1843. In 12mo. 40 bl. f : - 30.
In de maand October des vorigen jaars heeft een Utrechtenaar éénen Hagenaar door toebereid en toegediend vergif om het leven gebragt: in de maand November van dit jaar heeft een Hagenaar vergif toebereid en toegediend, dat het leven der ziele van honderden en duizenden zijner stad- en landgenooten kan, ja moet verpesten. Dat vergif is No. 1. Wij schamen ons, door een verslag van den inhoud dit te bewijzen; maar wij schromen niet, het hier openlijk te zeggen. De moordenaar van het leven des ligchaams is bekend, maar wie is die geestelijke gifmenger? De maatschappij heeft er belang bij, ook dezen te kennen, ten einde hem te kunnen schuwen. De Schrijver van No. 2 wijst zekere gelijkheid aan van stukken in No. 1 voorkomende met opstellen, door Dr. w.j.a. jonckbloet, inwoner der hofstad, in geletterde kringen aldaar voorgelezen, die het vermoeden schijnt te wettigen, dat deze dezelfde persoon is met den auteur van het laatste. Hij verwerpt echter daarna dat vermoeden als ongegrond en beleedigend, terwijl hij de gemelde gelijkheid uit een verregaand misbruik van den arbeid des bovengenoemden verklaart. En teregt voorwaar! Dr. jonckbloet is een der gelukkigste beoefenaars van onze oud-Nederlandsche Letterkunde; en hoe is de ware bloei dier studie van zedelijk goede beginselen af te scheiden? Dr. jonckbloet is een der vertegenwoordigers van het jonge Holland, en hoe is de diep bedorven smaak van No. 1 bestaanbaar met de roeping, welke dit zich heeft toegekend, om het oordeel en gevoel van ons geletterd publiek te reinigen? Dr. jonckbloet staat, benevens vele hoogstachtingwaardige mannen, op de naamlijst der medearbeiders van een onzer beoordeelende Tijdschriften, en hoe zou iemand zich onder zulk een gezelschap durven mengen, of er in geduld worden, die er vermaak in
schept, zijne pen in vuiligheden te doopen, en die alzoo zijne hand leent tot het ligtvaardig behandelen, ja verguizen van zedelijkheid, Bijbel en Godsdienst? Maar wie is de even schuldige, die den Heer X. zijne waar helpt aan den man brengen? De titel zoekt

{==734==} {>>pagina-aanduiding<<}
ons niet door de lang versleten vlag van anonyme zedeloosheid, den naam van Londen, te verschalken, maar hij zegt ons met de grootste openhartigheid, dat dit is de boekverkooper k. fuhri te 's Gravenhage, dezelfde die tevens zijnen handel bezigt tot het bereiden en verspreiden van een tegengif, met name in zekere godsdienstige, goed geschrevene, tractaatjes. Zoo weegt het een het andere op, en houdt men vrede met zijn geweten, terwijl men in beide gevallen verkrijgt waarom men toch alleen boeken uitgeeft - geld! Vive l'industrie! niet waar, Mijnheer fuhri!.... Wij zouden Dr. jonckbloet wel om verschooning willen vragen, dat wij in deze vuile zaak zijnen naam genoemd hebben; doch Z. Ed. zal ons geschrijf waarschijnlijk zoo veel niet tellen, daar het toch maar voorkomt in het Maandwerk ‘uit de eeuw der staartparuiken en haarzakken.’ Nu, het zij zoo; wij zijn onnoozel genoeg, om daarop roem te dragen, en nog iets te hechten aan de begrippen van ingetogenheid, eerbaarheid en bescheidenheid, die men hier te lande nog niet zoo straffeloos durft vertreden, als de Heeren X. en fuhri zich wel verbeelden. Ja, de Heer fuhri!.... De vereeniging ter bevordering van de belangen des boekhandels heeft eene prijsvraag uitgeschreven over de oorzaken van het verval diens handels en de middelen daartegen. Dat zou een onderwerp zijn voor Z. Ed.!.... Wanneer zullen toch alle onze boekverkoopers leeren inzien, dat zij ook als zoodanig een geweten hebben, niet slechts omtrent hunnen handel, dien velen door enkel op winst berekende kwade praktijken bederven, maar ook, en vooral, omtrent het publiek, welks heiligste belangen zij, alleen uit winzucht, dikwijls op 't spel zetten, zeggende met hunne voorgangers te Parijs: Après nous le
deluge!... O, mogten zij toch leeren begrijpen, dat er in het maatschappelijk leven naauwelijks één bedrijf is, waarop zwaarder verantwoording rust, dan op dat van uitgever! ‘Wat geeft u regt zulk eene taal te voeren?’ ... Mijnheer X. en Mijnheer fuhri!... alwat ons heilig is; hoogachting voor goede zeden; ontzag voor den Bijbel; eerbied voor de Godsdienst; ijver voor de letteren; liefde voor het vaderland; waardering van maatschappelijke orde; prijsstelling op persoonlijke veiligheid; de stem van alle braven; het geloof in de kracht van het woord: principiis obsta! Dat regt komt ons toe; het is de natuurlijke eigendom van allen, die in dezelfde maatschappij leven. Geen tegenstand zal het ons uit de handen wringen; geen spot of laster zal ons afschrikken om het te doen gelden. Sterk door de bewustheid, dat wij ijveren voor het heil van den Staat en de Godsdienst, en het beste gedeelte der natie aan onze zijde hebben, zullen wij blijven roepen en aanklagen en waarschuwen, al is het dat wij alléén staan, dat niemand ons hoort, en de boekhandel met een zegevierend hoongelach ons wijst op zijnen bloei door de vermenigvuldiging van

‘vuyl papier!’






{==735==} {>>pagina-aanduiding<<}

Versjes voor jonge Kinderen, getrokken uit de door J.J.A. Goeverneur uitgegevene Fabelboekjes, en met enkele vermeerderd. Met eenige Zangwijzen. Te Groningen, bij W. van Boekeren. In kl. 8vo. 68 bl. f : - 30.

‘Goede wijn behoeft geenen krans, en daarom kan het wel als overtollig worden geacht, iets tot aanprijzing van deze versjes te zeggen.’ Aldus drukt de Heer brugsma zich uit in zijn schrijven aan ouders en opvoeders, waarmede dit bundeltje wordt geopend. De hier voorkomende versjes en liedjes zijn getrokken uit vroegere door den Heer goeverneur, bij den Boekverkooper w. van boekeren, uitgegevene Fabelboekjes, welke Rec. echter niet bekend zijn, maar waarvan in het voorberigt wordt gezegd, dat deze, zoo wel als de voor ons liggende stukjes, goedkeurende beoordeeling hebben ontvangen. Een en ander zou Rec. bijna beschroomd maken, eenige aanmerkingen in het midden te brengen: het boekje is hem echter ter beoordeeling gezonden, en hij zal dus kortelijk zijne gedachten er over mededeelen. Het bevat verscheidene lieve stukjes; maar, hoezeer van derzelver gebruik in Bewaar- of kleine Kinderscholen hier de aanprijzing wordt gevonden, komt het Rec. voor, dat zij doorgaans die eenvoudigheid en gemakkelijkheid, voor geheugenoefeningen, missen, die dergelijke versjes, buiten twijfel, zoo zeer moeten bezitten. Tot opwekking en verlevendiging van het godsdienstig gevoel zijn ze, hoewel ons niet kinderlijk genoeg en wat te hoog voor de bevatting der kleinen toeschijnende, anders wel geschikt. Wij spreken niet van stukjes als: De Zon. De Regen. In de Lente. Het Wormpje. De Bloemen e.d., maar wij bedoelen versjes (gedichten mogen wij wel zeggen) zoo als hier, onder den titel: Gods hand, Gods oog, worden aangetroffen. Gedichten van zes en vijf coupletten, ieder van twaalf regels! Zou iemand ter wereld, het volgende couplet b.v. lezende, zeggen, dat het een versje voor kinderen ware? Wij nemen het uit het stukje, Gods oog:

Ziet ge, in 't vroege morgenuur, 
Uit den glans, 
Die den trans 
Van den hemel kleurt als vuur? 
Als de wolken met een fijn 
Helder gouden boordsel pralen. 


(Kan een jong kind het begrijpen?)

Is dat dan de wederschijn 
Van uw schitterende stralen? - 
Doch het morgenrood verflaauwt; 
Pas ontgloeid, verdwijnt het weder; 
Maar gij waakt altijd, en teeder 
Ziet gij neêr op jong en oud. 



{==736==} {>>pagina-aanduiding<<}

Hier en daar treffen wij ook onbestemde uitdrukkingen aan: voor kinderen moet men zeer juist in dezelve zijn, ten einde alle misvatting en scheeve denkbeelden voor te komen, b.v.: Een hartje tikt hier in mijn zij (?) Eens trok een man de wereld rond. (Dit wordt hier van onzen Heer gezegd.) Ook hinderde het ons, het woord zeer zoo dikwerf als eindrijmwoord gebruikt te zien, ook daar, waar het voor ernstig of vurig wordt gebezigd; zoo als bl. 37: Ach, goede God! ik bid U zeer. 't Wordt veelal om des rijmswille geplaatst.
De Heer goeverneur houde ons deze aanmerkingen ten goede. Het is zeer moeijelijk voor kinderen te schrijven en te dichten. Dien bevattelijken kindertoon aan te slaan, waarnaar de kleinen spelende hooren, en waarvan zij de klanken gemakkelijk opvangen en nazingen, vereischt veel studie en ondervinding. Dat gouverneur hiertoe de bekwaamheid bezit, bewijzen vele zijner versjes; doch men zorge maar het getal kinderboekjes niet te vermeerderen, dan met dezulken, die dien naam ten volle dragen kunnen. Van alphen is en blijft wel het voorbeeld, maar men kan het van alphen niet afzien: het maken van kindergedichtjes eischt bestudering van het kinderlijke gemoed en fijne opmerkzaamheid op de kleinen, zoo als deze zich in hunne gedragingen, zoo wel in de ouderlijke woonkamer als op de kinderkamer, voordoen. Wij laten, ter proeve van menig welgeslaagd stukje, het onderstaande volgen. In de Lente:

De lammertjes grazen 
Op 't klaverland; 
De vlindertjes azen 
Op bloem en plant. 
 
De vogeltjes fluiten 
Op schellen toon; 
O, overal buiten 
Is 't even schoon. 
 
En hoog uit den hemel 
Ziet God, de Heer, 
Op 't vrolijk gewemel 
Vol liefde neêr. 
 
Hij geeft alle dagen 
Aan elk zijn deel; 
Wie zou dan nog klagen? 
God geeft zoo veel! 


Na deze mededeelingen wenschen wij met den Voorredeschrijver, dat het bundeltje het zijne bijdrage tot aankweeking van al wat waar, goed en schoon, liefelijk en welluidend is!






{==1==} {>>pagina-aanduiding<<}

Mengelwerk.

Over den Abbadona uit de Messiade van Klopstock.


Door W.H. Warnsinck, Bz.

Bij de beschouwing van de overgroote menigte en de rijke verscheidenheid van tafereelen, die de Messiade ons aanbiedt, vinden wij ons nu eens in den hemel, dan weder op de aarde, en elders in de verblijven der hel verplaatst; hier zien wij ons als in de tegenwoordigheid van den Oneindige, en omringd van Engelen en de zielen der volmaakte regtvaardigen, of wel uit den dood verrezene vromen; ginds aanschouwen wij den in de wereld verschenen Messias, te midden zijner tijdgenooten, van allerlei soort, karakter en hoedanigheden, goeden en kwaden, vrienden en vijanden, in Hem ootmoedig geloovende of wel Hem hardnekkig verwerpende; en dáár weder staren wij op de dienaren en hoofden van het rijk der duisternis.
Onderscheidene, ja verschillende aandoeningen van eerbied, bewondering, liefde, dankbaarheid, hoogachting, medelijden, ontroering, schrik, afkeer en afgrijzen (om slechts eenige te noemen) worden, bij de beschouwing dezer tafereelen, bij ons gewekt, en deze alle verdienen, in meerdere of mindere mate, onze belangstellende aandacht. De onze bepaalde zich, en wel bij herhaling, bij dat, hetwelk, door klopstock, in den abbadona is gemaald, en het lust ons de resultaten onzer beschouwing te verzamelen en mede te deelen.
Ten einde de Lezer ons hierin gemakkelijk zou kunnen volgen, hebben wij ons gezet tot de vervaardiging eener kopij van het oorspronkelijke, die wij hiernevens bescheidenlijk aanbieden; vertrouwende, dat, hoeveel onze arbeid ook te wenschen overlate, het geleverde voldoende

{==2==} {>>pagina-aanduiding<<}
zal bevonden worden tot het wettigen van een aanprijzend oordeel over dit meesterstuk van klopstock's dichterlijk penseel, hetwelk wij wat meer van nabij in oogenschouw wenschten te nemen.
Bij de voorstelling der gevallene Engelen is de Dichter het uitvoerigst, in de tafereelen, die hij ons van satan, adramelech en abbadona heeft geschetst, en zijn dichterlijk genie heeft zich daarbij van de voortreffelijkste zijde, zijn diep gevoel en scheppend vernuft zich in al deszelfs kracht en stoutheid, doen kennen. Hoogst beknopt en weinig ontwikkeld toch zijn de bijzonderheden, die de gewijde bladen ons, omtrent den vijand van God, de menschen en het goede, hebben medegedeeld, en veelal zijn die bijzonderheden in overdragtelijke en beeldrijke bewoordingen voorgesteld; zoodat wij ons met eene algemeene, weinig in bijzonderheden afdalende, kennisneming moeten te vrede stellen. Intusschen verkreeg hierdoor het genie van den Zanger der Messiade een des te ruimer veld, waarin zijne dichterlijke verbeelding zich bewegen kon, en hij maakte zich dit voorregt, op de gelukkigste wijze, ten nutte; wezens scheppende, die, kwaad zijnde en niets dan het kwade bedoelende en werkende, zich niet op dezelfde laagte van verdorvenheid bevinden, maar de een den ander in snoodheid overtreffen.
Is, volgens de gewijde oorkonde, satan de eerste en voornaamste in het rijk der duisternis, zoo schildert ons klopstock dan ook dien verleider van den beginne, gezeten op den vlammenden zetel der Helle; maar, ondanks al het afschuwelijke en afgrijselijke in het karakter van den Vorst der duisternis, staat het schepsel van klopstock's verbeelding, adramelech, in snoodheid, geveinsdheid, list en bedekte vijandschap, zelfs tegenover den beheerscher des afgronds, en vooral in verderfelijker, helscher bedoelingen omtrent den Messias, boven satan; en de schildering van zulk een karakter is, in het genre van het verschrikkelijke, een meesterstuk te noemen. Maar het schijnt ons toe, als ware klopstock voor zijne eigene schepping teruggedeinsd, en nu tot het besluit gekomen,

{==3==} {>>pagina-aanduiding<<}
om den door hem daargestelden helschen nacht en de zwarte kleuren, hiertoe gebezigd, door eenige lichte partijen te verhelderen. Zulk een voornemen (gesteld dat onze gissing eenigen grond hebbe) was grootsch en het genie des Dichters waardig, maar deszelfs verwezenlijking aan groote bezwaren en moeijelijkheden onderhevig. Tot het schetsen van een wezen, satan zelven in snoodheid overtreffende, mogten eene rijke verbeelding en een hooggestemd gevoel de grondtrekken leveren; deze uitmuntende hoedanigheden waren op zichzelven niet toereikende tot het afmalen van een' gevallen Geest, in wiens bestaan en karakter, gevoelens en overleggingen, gedachten en daden, zich eenige toenadering tot het betere en betrekkelijk goede, ware het ook slechts in eenige flaauwe trekken, vertoonde. Neen; hier behoorden gevoel en verbeelding, door fijn vernuft, goeden smaak en reinen waarheidszin, geleid en bestuurd te worden; opdat het tafereel niet mislukken en den ontwerper tot oneer verstrekken zou. - In één woord: er werd een dichterlijk genie, als dat van klopstock, vereischt, om eene zoodanige karakterschildering te ontwerpen, voort te zetten en te voltooijen. Het eigenaardige en teedere des onderwerps vorderde evenveel omzigtigheid als stoutheid, evenveel kieschheid als kracht, evenveel zachtheid als waardigheid; ten einde men, in den boetenden, berouwhebbenden en medelijdenswaardigen abbadona, tevens den diepgevallen Engel zou kunnen herkennen, die, wáár en hoe en onder welke omstandigheden voorgesteld, desonaangezien zijn eigendommelijk karakter geenszins verloochent.
Het kortelijk gezegde zal den Lezer bereids overtuigd hebben van de belangrijkheid van het, ter behandeling gekozen, onderwerp; maar ook, gelijktijdig, hebben doen zien, dat die behandeling geenszins als gemakkelijk mag beschouwd worden. Bij het gadeslaan van een karakter onder ons, menschen, staat het goede of het kwade wel het meest op den voorgrond; of, wanneer het zich van daar verwijdert, vermengt het een en het ander zich dikwerf zoodanig, dat wij de afscheiding van goed en kwaad

{==4==} {>>pagina-aanduiding<<}
moeijelijk kunnen waarnemen. Staan wij dan in ons oordeel te wankelen, en weten wij niet te bepalen, wat, onder hetgeen ons twijfelachtig voorkomt, positief of negatief, goed of kwaad zij te heeten, zoo onthouden wij ons doorgaans van eene stellige uitspraak, en bestempelen wij dat twijfelachtige en tweeslachtige met de benaming van zwakheden; eene verzachtende uitdrukking, waarmede wij, gedachtig aan eigen gebrek en tekortkomen, tot verschooning gezind, de strengheid van een beslissend afkeurend oordeel pogen te matigen. Wie gevoelt echter niet, dat eene zoodanige wijze van beschouwen en beoordeelen van geene toepassing kan zijn op wezens, van wie ons het kwade alleen bewust is, bij wie geene zwakheden bestaan, en die geheel ongezind zijn tot het goede? terwijl het eeuwig wee, over deze rampzaligen, in de taal der H. Schrift, is uitgesproken?
Intusschen bedenke men, dat wij, in het tafereel van den abbadona, een dichterlijk ideaal voor ons zien, hetwelk wij alleen uit dit oogpunt hebben te beschouwen. Klopstock schiep hetzelve in het gebied zijner verbeelding, in de poëtische wereld, waartoe hij zich wist te verheffen; en zoo lang het niet bewezen is, dat het ideaal van een' gevallen Geest, aan den abbadona gelijk, in de dichterlijke wereld onmogelijk bestaan kan, zóó lang zij het ons vergund, dat ideaal als eene poëtische waarheid te beschouwen; en, spreken wij van en over hetzelve, ons te bedienen van bewoordingen, van 's menschen zedelijken toestand ontleend - niet zoo zeer omdat die bewoordingen van gelijksoortige toepassing zijn op de gevallene Engelen; als wel omdat wij onze gewaarwordingen en gedachten op geene andere, betere en algemeen verstaanbare wijze weten in te kleeden; vooral ook vermits het dichterlijke in de voorstelling ons hiertoe alle mogelijke vrijheid toestaat; immers hebben wij, in dit kunstvoortbrengsel, een Dichtstuk en geen Leerstuk voor oogen.
In den abbadona merken wij veel op, dat ons of aantrekt of terugstoot, wanneer wij de geleverde trekken uit een zedelijk oogpunt beschouwen; en dit zou ons kun-
{==5==} {>>pagina-aanduiding<<}
nen nopen, om dat aantrekkelijke en terugstootende, elk afzonderlijk gade te slaan. Bij nadere overweging echter werden wij te rade, niet zoo scherp te moeten schiften en scheiden: Het kwade en goede (opdat wij deze, van den mensch ontleende, bewoordingen, na het vroeger aangemerkte, op deze poëtische voorstelling toepassen) is in dit geheel eenig en eigendommelijk karakter zóó vereenigd, vermengd, en als in elkander geweven, dat het verdeelen hoogst bezwaarlijk wordt. Maar, behalve dit, zoo zouden wij, bij eene afzonderlijke behandeling, niet zelden verpligt worden, om op het bereids gezegde terug te komen, en daardoor in herhalingen moeten vallen. Wij zullen ons daarom bepalen tot eene doorloopende beschouwing, in eenige op zichzelf staande afdeelingen, ordelijkheidshalve, gerangschikt, en op deze wijze onze taak trachten af te werken; daarbij, hier ter plaatse, en ééns vooral, den Lezer verzoekende, om onze navolging te raadplegen; vermits wij dezelve zoo schaars mogelijk wenschen aan te halen, om niet tweemaal hetzelfde te doen lezen en herlezen.
Alvorens wij onze beschouwing aanvangen, laten wij een tweetal korte aanmerkingen voorafgaan. Klopstock bezigt, en wij, in navolging van hem, meermalen de benaming van Seraph, waar hij van den gevallen Engel gewaagt. Kennelijk geschiedt dit, om den eigen naam niet te vaak te herhalen, of om den wille der gekozen versmaat in het oorspronkelijke. Het behoeft schier geene herinnering, dat men hier alleen aan een' voormaligen, een' gevallen Seraph behoort te denken. Voorts benoemt hij denzelven met de namen van abdiël abbadona, bij den aanvang van het fragment, dat wij wenschen te beschouwen. Nergens vinden wij echter den Seraph abdiël anders dan onder dezen naam. Mogen wij eene gissing wagen, dan zien wij hier een' fijnen trek van klopstock's vernuft, waarmede hij de voormalige vriendschapsbetrekking heeft willen aanduiden, die er tusschen abdiël en abbadona, vóór den rampzaligen val van den laatstgenoemde, in den Hemel, bestond, en waaraan de onge-
{==6==} {>>pagina-aanduiding<<}
lukkige zich zoo vaak en zoo aandoenlijk herinnerde. Bij eenvoudige, het naast aan den natuurstaat levende volken, zijn, bij vriendschappelijke verbindingen, zulke naamsverwisselingen geenszins vreemd, en dit moge den Dichter, welligt, voor den geest gezweefd hebben.
En zoo staan wij dan nu gereed, om een tafereel te beschouwen, hetwelk eene mengeling van allerlei aandoeningen van verschillenden aard in ons binnenste zal doen ontstaan; maar dat gewis onze belangstelling, in menig opzigt, zal trekken en levendig houden, en waarvan wij geenszins onvoldaan zullen terugkomen; onze hulde toebrengende aan den Dichter, die hetzelve voor ons te voorschijn riep.
Allereerst verschijnt abbadona voor ons, als behoorende onder het getal der gevallene Engelen, die, door hoogmoed beheerscht, en misleid door het droombeeld van rang en eerzucht, Gode ongehoorzaam werden, tegen Hem opstonden, in dien opstand van Hem afvielen en daardoor diep rampzalig geworden zijn. De hoofdtrek in het karakter dezer afvalligen is voortdurende vijandschap tegen God en het goede, kennelijk in de misdadige pogingen, aangewend om de menschen tot het kwade te verleiden, met de vijandige bedoeling, om hen daardoor van God te vervreemden, en voor altijd te berooven van het genot eener zalige onsterfelijkheid. Abbadona staat en kent zichzelven aan dit een en ander schuldig, en draagt alzoo de karaktertrekken van eenen boozen Geest, gelijk ons dezelve, in de gewijde Schriften, met sterke kleuren worden afgemaald; en ten gevolge daarvan gevoelt hij zich diep en eindeloos rampzalig, zonder eenige hoop op redding of verzachting in dien hopeloozen toestand. Intusschen worden, in het beeld, dat wij voor ons hebben, deze donkere partijen, door enkele lichtende punten, eenigzins verhelderd. De gevallene behoort niet onder de hoofden en leiders van den schandelijken opstand; maar tot de veel grootere schaar der verleiden en volgelingen, verlokt en gewonnen door de schijnschoone voorstelling van al wat rang- en eerzucht streelt en den hoogmoed

{==7==} {>>pagina-aanduiding<<}
voedsel kan geven. Aanvankelijk weifelde hij zelfs, en voegde zich, op het voorbeeld en ten gevolge der opwekking van abdiël, aan de zijde der getrouwen; toen een onverwacht voorval hem in de nabijheid van satan voert, en hetgeen hij hoort, ziet en hopend verwacht, hem, in een oogenblik van overijling en onbedachtzaamheid, doet wankelen en bezwijken. Dit moge zijne misdaad eenigermate verschoonbaar maken, het verontschuldigt hem niet, en dit te minder, daar hij niet ongewaarschuwd tot de noodlottige keuze besluit: Abdiël poogt nog hem, met den bedreigenden blik der liefde, te bewegen; maar hij heeft alle waakzaamheid over zichzelven verloren, slaat, door het gevlei van den hoogmoed gestreeld, dien blik in den wind, en wordt, geheel vrijwillig, een overlooper naar het leger der vijanden Gods. Deze daad moge een gevolg zijn zijner verbijstering, veroorzaakt door de schijnvertooning van grootheid en magt, waarin hij satan aanschouwde; maar toch handelt hij als een ongehoorzame jegens zijnen Schepper en Weldoener; daarenboven dwaas genoeg zijnde, om aan het onzekere en bedriegelijke, boven het zekere en onveranderlijke, de voorkeuze te geven; maar hetgeen alles afdoet, en den karaktertrek van eenen afvallige voltooit, is zijne aanvankelijke volharding in het kwade, kennelijk in zijn haten van God en van het goede, door de poging om menschen tot de zonde te verleiden, ten einde daardoor hen ongelukkig te maken en hen het deelgenootschap aan het hemelsch rijk te doen verliezen. Later beseft, gevoelt en betreurt hij dit alles, met innig leedwezen en een diepgaand berouw, en hij betoont zich daardoor, niet te behooren tot die hardnekkige verworpelingen, die, geheel verstokt, onder de oordeelen Gods geene pijn gevoelen; hij volhardt niet in het kwade, en de ondergane straf schijnt hem tot boete en betere gezindheden te hebben gebragt;
maar die verandering in zijn binnenste ontspruit meer uit het gevoel zijner ellende, dan uit een innig besef van het verlorene, en wordt dit al eens bij hem levendig, het is bij het overdenken zijner rampza-
{==8==} {>>pagina-aanduiding<<}
ligheid. Hopeloos werpt hij zich dan ook in de armen der wanhoop.
En dit is een tweede grondtrek in het karakter van den diepgezonkene: In oogenblikken van hartverscheurende vertwijfeling, bedolven onder den last, dien het beschuldigend geweten, gedurende jaren en eeuwen, op hem heeft geworpen, wenscht hij, wanhopend, om vernietigd te worden; hij bidt en smeekt er om, en wel zóó vurig, dat hij, hoe geheel zonder hoop, somtijds de hoop voedt op verhooring. Krachtiger en ontzettender kan de wanhoop van eenen rampzalige, die zich zijner onsterfelijkheid bewust is, wel niet worden voorgesteld; immers had hij het ijdele dier hoop, bij het geringste nadenken, kunnen berekenen. Maar de ongelukkige meent niet, wat hij, in oogenblikken van radeloosheid, denken en wenschen moge; want hij beeft van het denkbeeld terug, wanneer hij waant, dat het tijdstip der beslissing daar is, en men bespeurt het aan hem, dat hij, hoe wars van zijn aanwezen, toch nog prijs stelt op de herinneringen van een leven, gekenmerkt door onschuld en vreugde: Zóó teekent zich ook in hem het tegenstrijdige, dat de wanhoop doorgaans vergezelt. - In dien toestand echter wordt hij voor ons een voorwerp van medelijden en belangstelling: want, alhoewel zijne wanhoop geboren is uit den rampzaligen staat, waartoe hij is nedergezonken, wordt zij gevoed door zijne toenemende afkeerigheid van moedwillig zondigen, en versterkt door zijnen haat tegen de deelgenooten zijner ongehoorzaamheid, wier bijzijn hij schuwt en ontvliedt; daarom zijnen Regter smeekende, om, mogt zijne bede om vernietiging onverhoord blijven, alsdan zijne straf te ondergaan, geheel afgescheiden van die hardnekkigen, die in hunne vijandschap tegen God en het goede blijven volharden! - Het is zoo, in een radeloos oogenblik, waarin het gevoel zijner rampzaligheid hem overweldigt, beschouwt hij zichzelven als een slagtoffer van hooger wilsbepaling, als een voorwerp van noodlottig voorbeschikken - eene enkele maal verwijt hij satan, dat deze hem
aan zijnen Schepper ontrukte - maar, over het geheel, beschouwt hij zichzelven als

{==9==} {>>pagina-aanduiding<<}
den schuldige; zijne euveldaden vrijwillig belijdende, daarover zijn leedwezen en berouw betuigende, geene verschooningen opzoekende voor zijn wanbedrijf, en geene voorwendsels bijbrengende, ten einde minder strafwaardig te schijnen, dan hij zichzelven gevoelt en erkent. Neen, zijn wanhopende toestand brengt hem niet tot het rampzalig besluit, om, even als de overige gevallene Geesten, door het stapelen van misdaden op misdaden, den Almagtige te trotseren. Het ongelijke van dien strijd inziende en gevoelende, is hij tot het nederleggen der vijandige wapenen gezind, en, kan hij niet in de rijen worden aangenomen, die hij eenmaal, als een laaghartige en onbezonnen overlooper, verliet, dan wil hij zich vrijwillig aan de straf, op die misdaad gesteld, overgeven, of al het noodlottige eener eeuwigdurende krijgsgevangenschap veeleer verduren, dan langer te dienen onder de vanen van het rijk der duisternis. - Inderdaad, de licht- en schaduwzijde, die wij in dit deel des geheels opmerken, zijn door klopstock, vol gevoel en waarheid, op eene meesterlijke wijze geschetst.
Onder de karaktertrekken van den Boozen Geest vinden wij in de gewijde bladen ook deze opgeteekend, dat hij zich weet te vermommen in de gedaante van een' Engel des Lichts; en bij dezelve willen wij, ten derde, met opzigt tot abbadona, het oog vestigen.
Ook hij vermomt zich, en bedient zich, daarenboven, van misleiding en logentaal, geheel overeenkomstig het gedrag en de handelwijze der verworpenen, die het duister rijk bewonen. En toch baart het ons eenige verwondering, dat hij tot dit uiterste overslaat, die, gereed staande om het verblijf van den eeuwigen dood te verlaten, bij het bloot aanschouwen van abdiël, het oog afwendt, en, in een innig gevoel van leedwezen, naberouw en schaamte, zijnen voormaligen vriend, zoo snel mogelijk, ontwijkt - die, in Gethsemané, bij de verschijning van gabriël, terugbeeft, en, na het aanschouwen van het lijden en de zielsangsten des Verlossers, ontvliedt - terwijl hij later, in de nabijheid van Golgotha, bange vrees koestert, dat

{==10==} {>>pagina-aanduiding<<}
de Engelen, rondom het kruis geschaard, zijne nadering zullen opmerken. Maar die verwondering houdt op, wanneer wij bedenken, dat het karakter van het booze doorgaans aan zichzelven zeer ongelijk is, en tevens vatbaar voor allerlei tegenstrijdigheden; en het is deze opmerking, die ter opheldering kan strekken van abbadona's schijnbaar onverklaarbare besluiten en handelingen. In hem staat het beeld van den gevallen Engel voor ons, ontbloot van goede, allermeest van vaste beginselen, en als een riet, door elken wind bewogen. - En toch ontwaren wij in al dat duister eenig licht.
Opmerkenswaardig is het tooneel, waar het zien van abdiël het gevoel voor de verlorene vriendschap van dezen Getrouwe in hem doet ontwaken; terwijl hij dat verlies diep betreurt in eenen teeder-aandoenlijken klaagzang, waarin hij het zoo roerend herhaalt, dat deze voormalige deelgenoot van zijne hemelsche gelukzaligheid, in betrekking tot hem, als voor eeuwig gestorven is. Onwillekeurig, en ofschoon personen en omstandigheden hemelsbreed verschillen, worden wij hier aan de rouwklagt van david, bij den dood van zijnen jonathan, herinnerd. - Neen, zulk een klaagtoon vloeit niet van de lippen van den geheel onverbeterlijken zondaar! - En, onder welke omstandigheden en met wat oogmerk vermomt zich abbadona? - is het, om in dien schijn de werken der duisternis te volbrengen? - Neen, die daad van vijandschap laat hij voor rekening van satan en diens gewillige dienaren. Iets beters, iets hoogers, schier zouden wij zeggen iets edels is de drijfveer zijner handeling: hij wil den Messias zoeken, Hem zien, en leeren; maar daarin wordt hij, zoo waant hij, verhinderd door de gedaante, die hem als verworpeling kennen doet; en van daar het besluit ter vermomming, niet dan na lang aarzelen en weifelen gevormd. Zichzelven is hij geen misdadig oogmerk bewust, en desonaangezien, onder hoe veel angst en siddering en met hoeveel leedgevoel en vrees hult hij zich in zijne vermomming! Daardoor slaagt dan ook zijne gedaanteverwisseling zoo gebrekkig, dat de ontdekking van het ge-
{==11==} {>>pagina-aanduiding<<}
pleegd bedrog niet kan uitblijven en hij zichzelven ten verrader wordt. - 't Is waar, hij verlaagt zich tot misleiding en logentaal; maar in welk een oogenblik en onder welke omstandigheden? Heeft niet de geheel onverwachte verschijning van den nu voor hem vreeselijken abdiël hem zoo hevig geschokt,
dat hij op het punt is om zijne aangenomene lichtgestalte te verliezen? en neemt hij, in zijne volslagene radeloosheid, niet alleen de toevlugt tot eene noodlogen, ten einde zich met de vlugt te kunnen redden en verdere ontdekking voor te komen? - Abbadona, de gevallen abbadona had zijn karakter, als zoodanig, moeten verloochenen, wanneer hij niet getrouw ware gebleven aan den stelregel der helle: dat het doel de middelen wettigt en heiligt. - Klopstock teekent hem hier naar waarheid en geheel overeenkomstig zijnen toestand als verworpeling - in de geheele handeling zou hij satan zelven, in gelijksoortige omstandigheden, niet anders hebben afgemaald; slechts het einde - de uitslag der handeling verschilt, en, wat met satan nimmer had kunnen gebeuren, heeft plaats met den berouwhebbenden abbadona: het noemen van zijnen naam alleen is genoeg, om hem ijlings te verwijderen van daar, van waar satan niet dan voor de hand der Almagt zou zijn teruggeweken. En deze uitkomst, pleit zij niet in het voordeel van den ongelukkige, van den rampzalige? Voorzeker! want, hoe diep ook gevallen, tot den laagsten trap van zedelijke verbastering en algeheele onvatbaarheid voor het betere is de beklagenswaardige boeteling niet weggezonken.
Bestaat het hoogst geluk voor een redemagtig en onsterfelijk schepsel, zonder eenigen twijfel, in de kennis van God, Zijne werken, volmaaktheden en hooge bedoelingen, en wel in dat licht, waarin de Oneindige aan ons, menschen, in en door christus, is geopenbaard; zoo behoort het onder de karaktertrekken der van God afgevallene Geesten, dat zij, door hunne moedwillige ongehoorzaamheid, vijandschap en zonde, den sleutel dier kennis hebben verloren, en, ten gevolge daarvan, in eenen stikdonkeren nacht van onkunde, dwaling en vooroordeelen blij-
{==12==} {>>pagina-aanduiding<<}
ven omdolen. - Abbadona dwaalt mede in die duisternissen om; en uit dit oogpunt willen wij hem, in de vierde plaats, beschouwen:
Het is zoo, van uit het verre verwijderde tijdperk zijner verlorene onschuld, zijn hem nog eenige denkbeelden en begrippen, bij wijze van herinnering, aangaande den Oneindige, overig gebleven; maar zijne, sedert zoo noodlottig veranderde, betrekking tot God laat het niet toe, dat hij dezelve toepasse op eenen afvallige en verworpene gelijk hij. Hij beschouwt het zelfs als lastering en heiligschennis, den Allerhoogste te benoemen met namen, die alleen in den Hemel geldig zijn, dáár alleen mogen gebezigd worden! De eeuwige Vader en de van eeuwigheid levende Zoon zijn voor hem de onverbiddelijke Regters, de onverzoenlijke wraakvorderaars, de vreeselijken in hunne oordeelen, de gewapenden met den almagtigen donder en den eeuwigen dood! Door satan's lastering, in den helschen raad, en het genomen besluit tot den Messiasmoord komt hij tot een donker bewustzijn, dat God, welligt, door dien Messias, aan menschen de bevrijding van ellende zou kunnen deelachtig maken; maar hoe en op wat wijze en langs welk eenen weg, dit blijft hem raadselachtig en donker. Dit blijkt uit zijne moedige tegenspraak tot satan gerigt; en zijne taal getuigt meer van het diep gevoel zijner eigene rampzaligheid, dan van eenig opgeklaard begrip aangaande het werk der verlossing. - Over het geheel (dat wij dit als in het voorbijgaan aanstippen) getuigt zijn onverschrokken verzet van de bekrompenheid zijner kennis en begrippen; daar hij vergeet, hoe weinig hijzelf en zijne woorden beteekenen in de schatting van wezens, als satan en adramelech; terwijl hij geheel niet denkt aan het vruchtelooze zijner bemoeijing. Zijne bedoeling hiermede moge goed zijn; maar het middel, door hem aangewend, om het doel te bereiken, is zonder overleg en kwalijk gekozen. - Van onkunde en een bekrompen doorzigt geeft hij verder blijk, door het vermoeden, dat hij - de, door
adramelech, als eenen lafhartige gebrandmerkte - de moordenaars van den Messias nog

{==13==} {>>pagina-aanduiding<<}
zou kunnen terughouden van hun boos en verschrikkelijk opzet. Neen, schrandere slangenlist en sluwe beradenheid ontdekken wij niet in de karaktertrekken van den ongelukkige, en allerminst dien scherpen blik, waardoor de boosheid hare oogmerken pleegt te overzien en te bereiken.
Verder: wie is, in zijn oog, die Messias? Welke gedachten koestert hij aangaande zijn middelaarswerk? - Zeker geene onwaardige; maar tevens ook geene, die tot genoegzame rijpheid gekomen zijn: zijne denkbeelden missen eenen vasten grondslag, en zijn alleen oorspronkelijk uit donkere voorstellingen en onbestemde gewaarwordingen, gelijk zijn betreurenswaardige toestand dezelve bij hem opwekt, en ze nu eens vast houdende en dan weder opgevende. - Een aardsch Messiasrijk, dat droombeeld van den wereldsgezinden Jood, ligt niet in den kring zijner berekeningen; maar evenmin kent hij de geestelijke waardij van het nameloos heil, dat het Evangelie der genade voor het gevallen geslacht van adam zal opleveren. En waaruit ontstaat al dat weifelen, al die onzekerheid, al die onkunde anders, dan dat hij God niet kent in het aangezigt van jezus christus?
Intusschen vermeenen wij, in den donkeren nacht, waarin hij omdwaalt, eene schemering te bespeuren, die de nadering van den morgen schijnt aan te kondigen. Het wezen Gods en de persoon des Verlossers moge voor hem in nevelen gehuld zijn; ondanks dien treurigen staat houdt hij vast aan de gedachte, dat dat duistere niet eeuwig zal duren, en gruwt hij van de gedachte, deel te nemen in den helschen aanslag tot het ombrengen van den Redder der menschen. Hij doet meer; hij verzet er zich tegen, voor zoo verre zijne krachten vermogen, en, het vruchtelooze van zijnen tegenstand inziende, begeeft hij zich naar de aarde, uit deelneming en belangstelling in den persoon des Verlossers en Diens lot; hij tracht tot meer licht en kennis te komen, en stelt alles in 't werk, om den Messias te naderen; hij slaat hem, met bewondering en eerbied, gade, en het aanschouwde zielelijden in Gethsemané drijft hem later naar Golgotha's heuvel. Wat hij ziet en waar-
{==14==} {>>pagina-aanduiding<<}
neemt, gaat wel boven het peil zijner begrippen; maar zelfs het kruis is hem niet tot eene ergernis en dwaasheid, gelijk het dit later werd voor Joden en Grieken. Hij belijdt zijne onkunde, en verdiept zich niet in de vruchtelooze poging, om de verborgene dingen Gods te willen verklaren; hij wil zien, hij wil leeren, hij wil het einde wachten, in het volle gevoel zijner onwetendheid en onwaardigheid. Er is meer in hem! hij huldigt, met nederig eerbetoon, den Messias, te midden van diens lijden en vernedering, waarvan hij het waarom en het waartoe niet kan omvatten. Met opgeklaarder begrippen en helderder kennis toegerust, en niet ganschelijk neêrgedrukt door het gevoel zijner verworpenheid, had hij kunnen bidden: Ik geloof, Heer! kom Gij mijn ongeloof te hulp! Maar hoe zou de gevallen Engel die bede hebben kunnen slaken tot Hem, die niet als
Seraph, maar als mensch - niet voor Engelen, maar voor menschen, als Verzoener, in het oordeel ging? - Neen, wat hij kan en mag bepaalt zich alleen tot het innig gevoel zijner grenzenlooze ellende; de ervaring der kwellingen van een folterend naberouw, en de wroegingen van een beschuldigend en hem veroordeelend geweten. Op dat donker veld zijner bespiegeling ontwikkelt zich geene enkele bloem der hoop, verspreidt zich geen enkele lichtstraal, die de mogelijkheid der verwachting op herstel kan wekken of verlevendigen; en echter, ondanks al de stormen, die zijn binnenste beroeren en schokken, blijft hij op den stervenden Messias deelnemend staroogen, en, na Diens dood en heerlijke verrijzenis uit het graf, verschijnt hij waar de Goddelijke gerigt houdt, opdat Deze, als Regter en Erbarmer, over zijn toekomstig lot, over eeuwig wel en wee, zal beslissen!
Vergissen wij ons niet, dan hebben wij de voornaamste hoofdtrekken geschetst, die het tafereel van den abbadona, door de meesterlijke hand van klopstock afgemaald, ter beschouwing aanbieden. Wij hebben het karakter van den gevallene, met waarheidlievende onpartijdigheid, beschouwd, en deszelfs licht- en schaduwzijde, naar eisch, doen uitkomen. Het betrekkelijke goede, dat

{==15==} {>>pagina-aanduiding<<}
dit karakter ons aanbood, is door ons geenszins in een te uitlokkend licht geplaatst, en het onvolkomene, gebrekkige en verkeerde, dat wij niet onvermeld mogten laten, hebben wij niet met galle geteekend. Bij den meestmogelijken afkeer van de zonde, blijft nogtans de zondaar aanspraak behouden op een toegevend oordeel; en wij mogen hetzelve niet onthouden aan hem, die geen burger begeert te zijn in het rijk, waar satan gebied voert - op aarde geene rustplaats kan vinden - in de schepping Gods een balling is - en door den Hemel wordt buitengesloten!
Maar even gelijk een beroemd schilder de hoofdpartij zijner voorstelling met een welvoegend bijwerk versiert, en daardoor aan zijn tafereel eene meerdere belangrijkheid bijzet, even zoo heeft de groote Dichter de beeldtenis van abbadona omringd met wezens, die tot de voorstelling des geheels in eene naauwe betrekking staan, en die daarom eene nadere beschouwing verdienen. Geheel op den achtergrond ontwaren wij satan en adramelech; maar de donkere schaduw, waarin deze verworpelingen zich vertoonen, verhoogt de lichtende partijen, die, in de beeldtenis van abbadona, onze aandacht tot zich trekken, en de overige handelende personen vermeerderen onze belangstelling in den berouwhebbenden zondaar. Wij willen dezelve allen afzonderlijk beschouwen:
Hier vestigen wij, allereerst, ons oog op gabriël, die zich alleen aan den verworpeling schijnt te vertoonen, ten einde van zijne waakzame tegenwoordigheid te doen blijken; maar de Seraph behandelt hem met verschooning, en bezigt geen vlammend zwaard, om den afvallige uit den hof van Gethsemané te verdrijven.
Meer uitvoerig is eloa geteekend. Deze heeft abbadona dadelijk herkend, en doorgrondt zijne bedoelingen bij de nadering van Golgotha. Ook hij behandelt den boeteling met verschoonende toegevendheid, hem den onverhinderden toegang tot het kruis vergunnende, onder de opmerkelijke verklaring, tot eenen van de Engelenwacht

{==16==} {>>pagina-aanduiding<<}
gerigt: het kruis wordt omgeven door schuldiger zondaren dan hij.
Alleruitvoerigst is abdiël afgemaald. Als wachter der helle ontbrak het dien onverschrokken held niet aan het vermogen, om abbadona, tot de poort van zijn donker verblijf genaderd, in hetzelve te doen terugkeeren; maar hij neemt het voorkomen aan, als sloeg hij geen acht op dien ongelukkige, en verleent hem, medelijdend, den vrijen toegang in het geschapene. Hij had dezen met éénen enkelen aanblik kunnen bedroeven; maar hij wil de ellende van den rampzalige niet vermeerderen; en, toen deze hem later poogt te misleiden, ontglipt aan den mond van den magtigen Seraph geen enkel woord van versmading of bedreiging, ter bestraffing van den bedriegelijken logenaar; één enkel woord; het ééne: ‘Abbadona!’ is den liefderijken Seraph genoeg. En hoe zullen wij den edelmoedigen abdiël naar waarde verheffen, wanneer hij, nadat de verrezen Heiland, als Regter over levenden en dooden, heeft gesproken, zich, door de digte rijen der regtvaardigen, eenen weg baant, en zijn' juichtoon in het ronde doet klinken; wanneer dan zijne kaken van blijdschap gloeijen, en de gouden kroon op zijnen moedigen schedel beeft en trilt van verrukking; terwijl hij, gelijk eenmaal joseph, bij de wederontmoeting zijner misdadige en strafwaardige broeders, den verloren maar wedergevonden broeder in de armen snelt; daarmede het woord des Heeren bevestigende: Er zal blijdschap zijn in den hemel over eenen zondaar, die zich bekeert, meer dan over negenennegentig regtvaardigen, die de bekeering niet noodig hebben?
Maar, boven Seraphs en Cherubs, treft ons het beeld van den Verlosser der wereld. Hij moge, zelfs te midden van zijn lijden, voor zijne Goddelijke grootheid de hemelen doen verstommen en de hel doen sidderen; te midden van die betooning zijner allesoverwegende majesteit wil Hij het gekreukte riet niet verbreken en de rookende vlaswiek niet uitblusschen, en hij verwaardigt den boetenden abbadona met het voorregt, om hem in zijn lijden te mogen

{==17==} {>>pagina-aanduiding<<}
gadeslaan en aanschouwen. Wekt dit betoon van goedheid onze verbazing en bewondering op, boven alles treft ons de wederopneming van den voor eeuwig verlorene in de rijen der gezaligden en onbevlekten. Het treffend en roerend tafereel, daarvan, door klopstock afgemaald, moet al wie mensch en zondaar heet tot tranen bewegen; en heilige, godsdienstige, Christelijke verrukking doortintelt ons het gemoed, wanneer de Vorst des levens, de verwinnaar van de magt des doods en der helle, door wien God eenmaal alles in allen zal wezen, van zijnen troon de woorden doet klinken: ‘Abbadona! kom tot uwen Erbarmer!’
Klopstock behoefde tot het scheppen en daarstellen van zulk een tafereel niet slechts al de kracht en stoutheid van een echt genie, maar ook het onwankelbaar geloof aan de grenzenlooze liefde van God en den Verlosser, om zich boven de godsdienstige denkwijze zijner tijdgenooten en de theologische leerbegrippen zijner eeuw te verheffen. Van het eerste gaf hij blijk door de voorstelling van eenen der booze Geesten, niet geheel onvatbaar voor de indrukken van het betere en betrekkelijk goede; en van het tweede leverde hij het bewijs in het terugkeeren van zulk een wezen tot zijnen Schepper, deelgenoot wordende van de erbarmingen Gods! Alleraandoenlijkst is dan ook dit tooneel afgemaald, in het schilderen der namelooze aandoeningen van dankbaarheid en verrukking bij zijne wederopneming in de rijen der zaligen en getrouwen, waarnaar wij den Lezer verwijzen; hem alleen nog opmerkzaam makende op een' fijnen karaktertrek, die ook dit gedeelte des geheels aller opmerking waardig maakt:
Snelde eenmaal, gelijk wij dit opmerkten, joseph toe tot de omhelzing zijner broeders; deze weenden dan ook aan zijnen hals. Anders is het met abbadona. Hoe dierbaar hem abdiël ook eens mogt geweest zijn; hoe dikwijls en hoe vurig hij het gemis van dien vriend mogt beweend hebben; hoe zalig voor hem, onder andere omstandigheden, eene verzoening en hereeniging had kunnen zijn: die vriend en die vriendschap, eens het leven van

{==18==} {>>pagina-aanduiding<<}
zijn leven en een deel van zichzelven, wordt, in den oogenblik zijner vrijspraak van den eeuwigen dood, door het nameloos gevoel der geheel onverdiende begenadiging overtroffen. Ja, later zal hij het verbond met zijnen abdiël vernieuwen; maar thans ontrukt hij zich aan diens omarming, om zich, in dankzegging, aanbidding en het ervaren der zaligste aller verrukkingen, aan de voeten te werpen van zijnen Erbarmer! Hier zien wij de natuur; hier aanschouwen wij den eenvoud der waarheid!
Niet minder meesterlijk is de trek, gelegen in het eindigen der episode van abbadona juist hier ter plaatse. Hoe verlangende men ook zij, iets naders en meer te vernemen, omtrent het nieuwe leven van dit nieuw herboren schepsel Gods, zoo zou de naauwkeurigste teekening daarvan den diepen indruk verzwakt hebben, dien de heerlijke ontknooping, bij elk welgeplaatst menschenhart, verwekt en achterlaat; en nu gevoelen wij het - hier, juist hier moest de groote Meester zijn tafereel voor afgewerkt houden! - Aan een minder verheven genie dan dat van klopstock, zou die fijne opmerking ontsnapt zijn, en, door te veel te schenken, zijn afgedaald van de hoogte, waartoe hetzelve zich had weten te verheffen: niet alzoo dacht en handelde de Zanger van den Messias!
En ook hier eindigen wij ons karaktermatig overzigt. Mogt onze arbeid strekken, om ook onze Lezers te doen deelen in het genoegen, dat de beschouwing van dit uitmuntend tafereel ons heeft doen smaken; en de belangstelling opwekken of verlevendigen in het kunstgewrocht, ons, door den edeldenkenden, gevoelvollen en godvruchtigen klopstock, in zijne Messiade, geschonken; dan zou dit de schoonste en rijkste belooning op onzen arbeid uitmaken.
(Het vervolg en slot hierna.)






Beethoven en zijne laatste artsen.

Een Frankforter blad van den 14 Julij behelst den volgenden brief, welke betrekking heeft tot een berigt, hetgeen

{==19==} {>>pagina-aanduiding<<}
wij ook in de Vaderlandsche Letteroefeningen voor dit jaar, No. XII, hebben overgenomen.

Heer Redacteur!

Het Weener Tijdschrift heeft den 30 April dezes jaars het eerst het artikel: Geneeskundige blik op het laatste tijdvak uit lodewijk van beethoven's leven, uit de pen van den onlangs overleden Doctor wawruch, Professor der Kliniek te Weenen, geplaatst. Dit artikel ging ook in andere Duitsche, alsmede in eenige Parijsche Journalen over, waarvan ik zelf te Parijs de overtuiging heb bekomen. Derhalve nam ik reeds daar het besluit, om, zoodra ik den Duitschen bodem wederom zou betreden hebben, tegen het een en ander door Dr. wawruch gezegde op te komen, alzoo door hetzelve aan onzen grooten Toondichter een schreeuwend onregt geschied is; een onregt, dat te dieper wondt, daar het uit zulk eene bron is voortgevloeid.
Reeds terstond bij het begin van zijn artikel zegt de steller van hetzelve: ‘Zeldzame begaafdheden, gelijk de zijne, zijn meestal tot op het einde toe vruchtbaar aan belangrijke oogenblikken, welke niemand beter dan een arts, die tevens vriend is, vermag te verzamelen.’ Was het achterste gedeelte dezer zinsnede, nopens de betrekking van beethoven tot dezen zijnen laatsten arts, waar, was Dr. wawruch inderdaad beethoven's vriend geweest, zoo zou al het door hem gezegde een historisch gewigt bekomen, en zulks des te meer, daar hij bij eene wel inzonderheid belangrijke verklaring op den ‘veeljarigen vriend’ van beethoven, den te Weenen nog levenden Dr. malfatti, verwijst.
Bij het verhalen der laatste ziektegeschiedenis in beethoven's Biographie, gaf ik te kennen, hoe beethoven zelf mij medegedeeld had, ‘dat men hem eenen Doctor in huis gezonden had, hij wist niet hoe of door wien, die hem en zijn gestel in het geheel niet kende.’ Deze arts was Dr. wawruch. Tevens zeide ik daar almede, dat Dr. wawruch zelf mij vertrouwd had, op welke zonderlinge wijs hij aan het ziekbed van beethoven gekomen was. Om dus het geheele artikel van Dr. wawruch, wat den wezenlijken inhoud betreft, deszelfs historisch gewigt te doen verliezen, is het nog slechts noodig, bij het hierboven reeds gezegde te voegen, dat beethoven van het aanwezen dezes Doctors inderdaad slechts eerst kennis bekomen heeft, toen hij aan

{==20==} {>>pagina-aanduiding<<}
zijn ziekbed trad. Waarom de geneesheeren braunhofer en staudenheim, die zijn ligchaamsgestel reeds van overlang kenden, zich zijner niet aangetrokken hebben, is door mij almede, in de Biographie, kortelijk gemeld; en ten gevolge van wawruch's artikel vond ik mij nu genoopt, om, in hoogst treurige herinnering, hier nog te zeggen: dat die arts, die langen tijd vóór de droevige eindgebeurtenis inderdaad de deelnemende en vertrouwde vriend van den grooten meester geweest, doch door eenen valschen vriend van hem verwijderd geworden was, dat malfatti namelijk, op wiens hulp de ongelukkige beethoven zijne laatste hoop gevestigd had, ondanks onophoudelijke en dringende smeekingen, eerst met het eind der tweede maand aan deszelfs ziekbed gekomen is, toen redding naauwelijks meer mogelijk was. Nooit zal ik de harde woorden van dien man vergeten, welke hij mij voor mijnen doodzieken vriend en leermeester medegaf, toen ik hem, na de tweede operatie, bij herhaling, beethoven's dringende beden overbragt, dat hij zich toch zijner zou aantrekken, want dat hij anders sterven moest; dat Dr. wawruch zijn gestel niet kende, dat hij hem met overmatig medicineren in den grond hielp; dat hij toen reeds 75 drankflesschen had moeten ledigen, de menigte poeders niet medegerekend; dat hij ook buitendien in gemelden Doctor geen vertrouwen had, enz. Op al deze drangredenen antwoordde malfatti koel en droog: ‘Zeg aan beethoven, dat hij, als meester in de harmonie, wel begrijpen zal, dat ik met mijne collega's in harmonie behoor te leven.’ Beethoven schreide bitter, toen ik hem dit bescheid terugbragt; iets, dat ik, hoe hard het viel, doen moest, opdat hij van daar geene hulp meer zoeken of verwachten zou. - Er doet zich in
beethoven's levensbeschrijving ongelukkiglijk eene merkelijke gaping op, juist omdat ik deze, zijn lijden, zijne hoop, maar ook zijne edelmoedigheid kenmerkende tooneelen aan zijn ziekbed, wegens ligt begrijpelijke bedenkingen, heb moeten verzwijgen, en ook nu nog daaromtrent niet uitvoeriger zijn mag. Daarom bepaal ik mij, hier te zeggen, dat, toen Dr. malfatti zich eindelijk dan toch over den armen beethoven erbarmd, wawruch's drankfleschjes weggevaagd en eene geheel andere wijze van behandeling voorgeschreven had, hij echter zelfs niet door het mondelinge smeeken van den lijder te bewegen was, zijn gewone Doctor te blijven en

{==21==} {>>pagina-aanduiding<<}
hem meerdere malen te bezoeken; integendeel hij kwam slechts zelden, en gedoogde alleen, dat ik hem nu en dan van des kranken toestand kwam onderrigten; zelfs niet eenmaal wilde hij eenen zijner adsistenten naar beethoven zenden. Gevolgelijk bleef Dr. wawruch, ondanks den weêrzin, dien beethoven tegen hem had, zijn dagelijksche bezoeker.
Dat malfatti den patiënt ponschijs liet gebruiken, heb ook ik in de Biographie aangeteekend. Ik ben echter nu gedwongen, hierbij te voegen, dat dit in geenen deele uit dien hoofde gebeurde, wijl malfatti, gelijk wawruch verklaart, ‘als veeljarige vriend van beethoven, deszelfs heerschende neiging voor geestrijke dranken in aanmerking nam’ (zu würdigen verstand); eene uitdrukking, die in den mond van zijnen arts tot eene bevestiging wordt van de, reeds menigmaal valschelijk verspreide beschuldiging, dat beethoven aan den drank toegedaan was, en dat de waterzucht, waaraan hij gestorven is, hiervan een gevolg is geweest - eene aantijging, die echter volstrekt onwaar is en tot eer van den overledenen grooten man weêrsproken behoort te worden; iets, hetwelk hieronder nog duidelijker zal geschieden. De Heer malfatti schreef ponschijs voor, omdat door het vele medicineren geheel het organismus van den lijder reeds zoozeer ontredderd was, dat alle werkzaamheden van de maag en het onderlijf sedert lang opgehouden hadden, en in de apotheek niets meer te vinden was, hetgeen dezen toestand kon verbeteren. Dr. wawruch zelf verzwijgt in zijn artikel dien toestand niet, maar zonder de reden daarvan op te geven. - De portie ponschijs, welke den zieke veroorloofd werd, ging in de eerste weken geen glas per dag te boven; eerst na de vierde operatie, toen men reeds zag dat de zieke zonder redding verloren was, werd hem in het gebruik van dien drank geene maat meer voorgeschreven; terwijl de volijverige man, door de blijkbare werking der verdubbelde, dikwerf verdriedubbelde hoeveelheid, zich reeds ten halve gered waande, en derhalve verlangde, aan de tiende symphonie te mogen voortwerken; iets, hetwelk wij hem evenwel slechts
zelden veroorloofden. Uit die, voor zijne hem omgevende vrienden uiterst merkwaardige dagen, dagteekenen zich de laatste aan mij gerigte regels van den 17 Maart, negen dagen vóór het overlijden des grooten meesters, en werkelijk ook het aller-
{==22==} {>>pagina-aanduiding<<}
laatste door hem eigenhandig geschrevene. Het is van den volgenden inhoud:
‘Wonder, wonder, wonder! De hooggeleerde heeren (*) zijn beide geslagen. Slechts malfatti's kunde heeft mij gered. Het is noodig, dat gij dezen voormiddag nog een oogenblik bij mij komt.

De Uwe.

Beethoven.’

Deze weinige woorden toonen duidelijk, hoe het met zijn vertrouwen op zijnen gewonen arts gesteld was. De operateur, Heer seibert, deed slechts het volstrekt noodwendige aan den patiënt.
Hoe beethoven, met opzigt tot het gebruik van geestrijke dranken, gewoon was te handelen, heb ik in 's mans Biographie gezegd. Het is niet te loochenen, dat hij gaarne een glas wijn dronk, maar ongelukkiglijk (gelijk ik daar ter plaatse reeds aangemerkt heb) vervalschten wijn het liefst van alle, hetwelk reeds op zich zelf bewijst, dat hij geen wijnkenner was. Dat hij echter nooit de maat overschreden heeft, hiervoor kan ik instaan, die gelegenheid gehad heb, hem eene lange reeks van jaren gade te slaan, en anderen kunnen zulks met mij. De beschuldiging, dat beethoven den drank toegedaan, dat zijn dood daarvan een gevolg geweest is, en dat hij zijne muzikale inspiratiën het meest uit aangezetten wijn geput heeft (welk geloof algemeen in Frankrijk heerscht, gelijk zulks mede het geval is ten aanzien van frans schubert, daar het door gedurige herhaling telkens op nieuw verlevendigd wordt) deze beschuldiging, zeg ik, zou door de mededeeling alleen van een in het jaar 1823 gebeurd voorval op het klaarblijkelijkst wederlegd kunnen worden. In Junij van dat jaar zond een uitstekend dilettant en vereerder van beethoven onzen meester zes flesschen echten Tokaijer, onder bijvoeging, ‘dat dit een voortreffelijk middel voor zijne aanhoudende maagkwaal zou zijn.’ Daar beethoven reeds op het land en ik in zijne woning in de stad alleen gebleven was, zoo nam ik het geschenk aan en schreef hem, wat er voor hem gekomen was, tevens de vriendelijke bedoeling van den toezender vermel-
{==23==} {>>pagina-aanduiding<<}
dende. Eenige dagen daarna bragt mij de huishoudster eenen brief, welke het volgende naschrift behelsde:
‘Wat betreft den Tokaijer, zoo dient die niet voor den Zomer, maar voor den Herfst, en wel voor eenen speelman, die in staat is dit edele vuur terug te geven en in onweders de maat kan houden.’
Mondeling had de oude mij nog de boodschap te doen, dat ik met den Tokaijer kon uitvoeren, wat ik wilde. Dienvolgens zond ik hem er ééne flesch van toe en beschikte over de overige. Want ik wist, dat hem eene flesch helder, frisch bronwater liever was, dan al de Tokaijer ter wereld. Zal nu wel iemand, die geestrijke dranken bemint, zulk een geschenk afwijzen, gelijk beethoven dit deed? Ik geloof, gewisselijk niet. Evenmin zal degeen, die eene heerschende neiging voor sterken drank heeft, wanneer hij voelt koude gevat te hebben, zijne maag met ettelijke flesschen koud water overladen, gelijk zelfs Dr. wawruch van beethoven verhaalt, dat hij zulks, op de terugreis naar Weenen, in den laten herfst van 1826 gedaan en daardoor zijnen toestand verergerd heeft.
Veroorloof mij, Heer Redacteur, u de hier boven vermelde laatste schriftregels van den grooten Duitschen Componist, gelijk ook het onmiddellijk hierboven aangehaalde naschrift zijns briefs van den 18 Junij 1823, in fac-simile toe te zenden. (*) Bij het zien van beethoven's bekende handschrift zal, naar ik hoop, niemand langer de waarheid der zaak in twijfel trekken.
Minder belangrijke punten in den Geneeskundigen blik van Dr. wawruch ga ik met stilzwijgen voorbij, ofschoon het ook hiermede niet in orde is noch zijn kan, alzoo hij met beethoven op geenerlei wijs verkeerd heeft, en desniettemin, bij het vermelden zijner aansporing tot de laatste Godsdienstverrigting, waagt te zeggen: ‘Want aldus waren wij gewoon van ouds (von jeher) met elkander om te gaan.’ Iets, dat toch voorzeker tot eenen lang vóór de ziekte plaats gehad hebbenden omgang met beethoven moet doen besluiten. - Reeds ettelijke malen, sedert het overlijden van

{==24==} {>>pagina-aanduiding<<}
den grooten meester, ben ik in de onaangename noodzakelijkheid geweest, om sommige voorgewende vriendschapsbetrekkingen met hem te moeten betwisten, en in waarheid doet het mij leed, met Dr. wawruch in hetzelfde geval gekomen te zijn. Doch elk zal, vertrouw ik, met mij de noodwendigheid inzien, om dergelijke, hetzij uit ijdelheid of wel uit andere beweegredenen afkomstige, voorgevens, van met beethoven in vertrouwde betrekkingen gestaan te hebben, vrijmoedig en stellig tegen te spreken, ten einde men die mededeelingen van den regten kant mag kunnen beoordeelen, en tevens de onzuivere bronnen zich niet vermeerderen mogen, waaruit beethoven's karakteristiek zou kunnen geput worden. - Onwaar is het ook nog, dat beethoven, gelijk Dr. wawruch zegt, aan een Oratorium, Saul en David, werkte. - Hiervan is alleen dit waar, dat wawruch op zekeren dag aan zijnen patiënt vroeg, of hij die Bijbelstof niet als eene zeer geschikte tot een Oratorium beschouwde. En daar onze meester geen woord Engelsch sprak, ja ter naauwernood er iets van verstond, zoo is de aanhaling der Engelsche phrasis in wawruch's artikel ook slechts een verzinsel van dien Doctor, die in het Engelsch wèl ervaren was. Voorts is der waarheid niet streng getrouw zijn verhaal van beethoven's verblijf bij deszelfs broeder op het land (in het laatste gedeelte van den herfst van 1826) en evenmin hetgeen hij van deszelfs terugreis naar Weenen zegt. Mijn boek over beethoven maakt op eene, de toedragt der zaak volkomen getrouwe wijs, en vrij uitvoerig, van deze beide punten gewag. Daar sedert den tijd, waarop gemelde voorvallen hebben plaats gehad, niet meer dan vijftien jaren verloopen zijn, zoo leven nog verscheidene
menschen, aan welke derzelver bijzonderheden naauwkeurig bekend zijn. Doch wat de op beethoven's bedlegerigheid meer bepaaldelijk betrekking hebbende omstandigheden betreft, zoo moet ik hier bij herhaling aanmerken, dat bijna alle geneeskundige zamenkomsten, gelijk over het algemeen alles, wat daarbij in vier maanden tijds is voorgevallen, hetzij in mijne tegenwoordigheid, hetzij in die van den Hofraad van breuning of wel van deszelfs zoon (thans reeds Med. Doctor) plaats gegrepen heeft, aangezien wij in deze, om zoo te spreken heilige dienst, overeenkomstig den wensch van onzen vriend, steeds beurtwisseling hielden.
Ontvang, geëerde Heer Redacteur, in vooruit mijnen dank

{==25==} {>>pagina-aanduiding<<}
voor het opnemen dezes briefs; terwijl ik de eer heb mij te onderteekenen

Aken, Junij 1842.
Uwen a. schindler.





De Theemstunnel en de ingenieur Brunel.

De voltooijing van dit, twaalfhonderd Engelsche voeten lange reuzenwerk is eindelijk gelukt, en aan de angstige verwachting, waarmede men dezelve te gemoet zag, voldaan. De noodzakelijkheid van zulk een werk was gelegen in de behoefte eener meer gemakkelijke wijze van verkeer, dan door middel van overvaart, voor die deelen der hoofdstad, welke zich oostwaarts op de beide oevers der rivier gedurig verder uitstrekken. Door de vermeerderde scheepvaart in het algemeen, en vooral door de stoomvaart, was deze gemeenschap met hulp van veerbooten, die reeds te voren lastig en kostbaar was, thans nog moeijelijker geworden. Aan eene brug was niet te denken, uit hoofde van het onophoudelijk heen en weder varen van zoo vele duizenden zeilschepen, waaronder zich geweldig hoog getuigde driemasters bevinden. De haven van Londen neemt, van benedenwaarts tot aan de London-bridge, de geheele ruimte der rivier in, en de dokken zelven liggen voor een gedeelte boven de plaats, waar de Tunnel onder het rivierbed henen loopt. Men zou de geheele haven en al de daarin liggende schepen stroomafwaarts moeten verleggen, om de mogelijkheid te erlangen, op de bedoelde plaats eene vaste brug over den Theems te kunnen slaan. Even min was er, bij zoo levendig een verkeer, eene schipbrug te maken; zij had, om het aanhoudend op- en afvaren van schepen, en met name van stoombooten, die de rivier bijna even druk doorkruisen als de omnibussen de straten der stad, (zoodat de Theems, om zoo te zeggen, eene straat van Londen geworden is) gedurig opengehouden en dus voor den overgang nutteloos moeten worden. Derhalve was er geen ander middel van verbinding mogelijk, dan eenen weg, niet over maar onder het water aan te leggen. Vroeger ontworpen en zelfs gedeeltelijk ten uitvoer gebragte plans waren opgegeven geworden. Men had hinderpalen
ontmoet, die alle

{==26==} {>>pagina-aanduiding<<}
kunst en volharding schenen te trotseren, en slechts de drang der steeds toenemende behoefte was in staat, om aan het nieuwe plan van brunel gehoor te verschaffen. Deze behoefte namelijk groeide niet alleen aan naar mate het getal der oeverbewoners zich vermeerderde, maar ook naar gelang, bij een toenemend verkeer, de tijd hun kostbaarder werd. Had een bewoner van den eenen oever zich naar eenen bewoner van den anderen te begeven, zoo ging er bij den geweldigen omweg, dien hij nemen moest, bijna een halve dag verloren. Het ontwerp van den Heer isambard brunel werd dan in 1823 goedgekeurd, nadat het, vooral door den Hertog van wellington, die ook het militaire oogpunt deed gelden, krachtdadig ondersteund was. De voorbereidende werken tot aanleg van dit wereldwonder begonnen in 1824 tusschen Rotherhithe op den regter en Wapping op den linker oever. Den eersten Januarij 1825 kwam het beroemde schild, het vermaardste misschien in de wereldgeschiedenis na het schild van achilles, in werking, ondersteund door de, boven aan den gangput geplaatste, zoo uitmuntende stoommachine van perkins. Dit schild, of cellenweefsel, waarin de arbeiders werkten, gelijk ook al de andere kunstmiddelen, tot het uitgraven van den Tunnel aangewend, zijn genoegzaam bekend, en men kan dus hier volstaan met de oplettendheid voornamelijk op de voltooijing van het werk en op deszelfs vindingrijken bouwmeester te vestigen. De ingang is alleen aan den kant van Wapping, dat is op den linker oever van den Theems, onmiddellijk aan den rand van het water. Eene soort van koepel, aan de zijden van welken door niet zeer hooge vensters het licht naar binnen valt, laat den binnentredenden eer eene groote chambre obscure dan eenen onderaardschen gang vermoeden. Zoodra men ingetreden is, treft de
eenvoudige sierlijkheid van den neêrdalingstoren den geest. Bij de leuning gekomen, volgt het in de diepte starend oog de twee zeer fraaije wenteltrappen, die afwaarts voeren, en ziet beneden den ingang der beide tunnelwegen, die door afbeeldingen in geheel de beschaafde wereld overbekend geworden zijn. De portier ontvangt den bezoeker, die naar beneden wil, aan het bekende draaikruis, hetwelk ook op die bruggen van Londen gevonden wordt, waar men voor den overgang betalen moet. De bestemming van dit kruis

{==27==} {>>pagina-aanduiding<<}
is, te beletten, dat iemand zonder betaling doorga, en deszelfs beweging wijst, door eene geheime bewerktuiging, naauwkeurig het getal der bezoekers aan, zoodat zelfs de portier zich niet het geringste bedrog kan veroorloven. Het kruis voorbij zijnde, daalt men in eene diepte van 60 à 70 voet (de grootste diepte, in het midden van het werk, bedraagt 76.) Beneden slaat men den gang ter regter zijde in. Bij den eersten blik in denzelven is geestdrift zeer verschoonbaar, ja hoogst natuurlijk. Men verbeelde zich dien sierlijken, bijna verblindend witten, tooverachtig met gas verlichten gang, aan welks uiteinde beide zijden als ineen schijnen te loopen en het oog slechts met moeite den eindmuur van den tegenover liggenden mijnput gewaar wordt. Men verbeelde zich verder, dat boven dit werk een der magtigste rivierstroomen van Europa zijne golven rolt; dat op dien stroom zich eene drijvende stad van vaartuigen aller soort beweegt, en elke minuut eene menigte zwaardere en ligtere stoombooten, sommige daaronder reuzen van de eerste grootte, heen en weder bruisen. Vervolgens denke men aan het genie en de standvastigheid van den man, die dit werk, tot roem onzer beschaving, in zoo korten tijd, wanneer men den stilstand van hetzelve niet mederekent, voleindigd heeft - en alsdan zal men aan zijnen arbeid van ganscher harte den tol van bewondering betalen, dien hij verdient. Met zulk een gevoel (zegt de mededeeler van dit berigt) betrad ik den beroemden tunnelgang, dien ik, om zoo te spreken van het eerste ontstaan af, op onderscheidene tijden bezocht had. Ik ging hem bijna ten einde tot daar, waar een hek den toegang naar den put aan de zijde van Rotherhithe sluit, in welken put thans ook aan die zijde de trap gebouwd wordt. Het openliggende blad van een zoogenaamd vreemdelingenboek noodigde mij uit, mijnen naam er in te schrijven. Hieruit vernam de oppasser, dat ik een buitenlander was, en maakte mij nu terstond op eenen
heer oplettend, die niet ver van daar bezig was aan werklieden bevelen te geven. Het was de bouwmeester, de Heer brunel, zelf! Terstond werd ik aan hem voorgesteld, en aan dit toeval had ik een gesprek met dezen buitengewonen man te danken.
Ten opzigte van den Tunnel merkte hij met regtmatige zelfvoldoening aan, dat hij zich van het eigenlijke plan geenen tittel of jota had laten afdingen, noch door wetenschappelijke, noch door onwetenschappelijke, en even min door

{==28==} {>>pagina-aanduiding<<}
hooggeplaatste personen. De Tunnel, zoo als dezelve nu in deszelfs eindelijke voltooijing aanwezig was, was dus geheel en al zijn werk. Allerbelangrijkst voor mij was zijn terugblik op de tallooze hinderpalen, welke hij gedurende den bouw ontmoet had. Het herhaalde binnendringen van den Theems beschouwde hij niet als de voornaamste dier hindernissen; bitter liet hij zich uit over andere belemmerende tegenwerkingen, welke hij had moeten ondervinden. Het bittere zijner aanmerkingen echter verloor zich grootendeels, toen hij van de pogingen der Regering kwam te spreken, met welke zij zich beijverd had, het begonnen werk ten einde te doen brengen. Zichzelven geheel ter zijde latende, schreef hij het slagen van het werk meer bijzonder toe aan de belangstelling, de tusschenkomst en de ondersteuning der Regering. Tot voltooijing van den tweeden gang, als ook tot het aanleggen der aanrijwegen voor rijtuigen, was men voor het oogenblik nog niet rijk genoeg; doch hij hoopte het beste, nadat de nieuwe weg voor voetgangers geopend zou zijn, welke opening voegzaam met kersmis aanstaande zou kunnen plaats hebben. (De toegangsprijs, tot op de gemelde opening, blijft vooreerst nog op een' Engelschen schelling of 12 stuivers Hollandsch bepaald.) Van het grootsche werk den bouwmeester nu op hemzelven terugvoerende, vernam ik bijzonderheden, die voor mij van belang waren. Op mijne aanmerking, dat ik hem voor eenen man van ongeveer zestig jaren aanzag, antwoordde hij met levendigheid: ‘Voeg er vrij nog dertien bij.’ Ik had derhalve eenen drieënzeventigjarigen grijsaard voor mij, in het volle vuur der jeugd, met de gezondste kleur op het aangezigt, met grijze lokken wel is waar, doch geenszins spaarzaam daarvan voorzien, tamelijk vol van wezen, met een levendig oog, over geheel het gelaat de weêrschijn van eenen schranderen geest en van een welwillend hart, wat het ligchaam
betreft van middelbare grootte, niet al te gezet, gang en houding vast en levendig. De Franschman is in hem niet te miskennen, hoezeer minder merkbaar in de spraak, dan in zijn geheele wezen en voorkomen. Sedert meer dan veertig jaren heeft brunel zich aan de dienst der Britten gewijd, en hunne taal en gewoonten aangenomen; vroeger had hij, in de Westindiën, de gele koorts en later, in Europa, een zeer ontrustend asthma gehad, doch was door de Voorzienigheid, zeide hij, gespaard geworden voor het werk, onder welks

{==29==} {>>pagina-aanduiding<<}
gewelf wij thans te zamen wandelden. Met zigtbare aandoening nam hij mijne aanmerking op, dat de zevenjarige stilstand van het werk voor hem wel pijnlijk moest geweest zijn, en zeide, dat men ligt begrijpen kon, hoe vurig hij den Hemel gesmeekt had, hem tot op de voleindiging van hetzelve het leven te laten behouden. Bijzonder scheen hij gehecht aan de gedachte, dat ook juist dit werk hem in het leven gehouden had; want, meende hij, niets versterkte in den ouderdom de levenskracht zoo zeer als de uitvoering van een bouwwerk. Hij ontving mijne mededeeling, nopens de buitengemeene deelneming, met welke men in Duitschland den voortgang van zijn werk had gadegeslagen, met merkbaar genoegen, en gaf mij de hooge achting te kennen, welke hij voor den wetenschappelijken geest der Duitschers koesterde. Wij waren nu weder aan het uiteinde van den gang en in den neêrdalingsput gekomen; en nadat hij mij nog eenige wetenschappelijke mededeelingen gedaan had over den scheeven aanleg der muren van soortgelijke bouwwerken, voorts over de voortreffelijkheid van het Engelsche cement, de inrigting van den vloer, enz. namen wij afscheid. Op den door mij gegeven wenk, dat de muur van den put, aan het einde der beide gangen, in het geheimzinnige schemerlicht, uitmuntend geschikt zou zijn, om er een gedenkteeken te plaatsen, en hoe ik hoopte, dat de tijdgenooten hier een monument voor hem zouden oprigten, kwam het gesprek op christoffel wren, den bekenden bouwmeester der St. Pauls-kerk, die zich met dat gebouw zelf zijn gedenkteeken gezet had. Hiermede scheidden wij van elkander. De Heer brunel ging weder onder de rivier; ik, innig aangedaan, op de rivier. De nu verwezenlijkte mogelijkheid van dit onder en op is een kenmerkend tijdstip in de geschiedenis der beschaving.





De porseleinfabrijk te Sevres.


Door J. Duesberg.

Sevres is een door de geheele wereld beroemd nest; donker en vol hoeken en gaten, uitgenomen de nieuwgebouwde deelen aan de Seine. Het telt 4000 inwoners. Men kan er

{==30==} {>>pagina-aanduiding<<}
henen komen te water en te land, op twee rij-, twee spoorwegen en met de stoomboot over de rivier. Gaat men aan den Quai d'Orsay scheep en zakt een paar uur ver den stroom af, dan is men te Sevres. Boven hetzelve ligt op fraaije heuvels Meudon, zijwaarts af St. Cloud; van dit laatste stadje wordt het door het Park gescheiden.
Parijs heeft niet de eer, het vlek onder zijn stadsgebied te rekenen; het behoort tot het departement van Seine en Oise, waarvan Versailles de hoofdplaats is. Eene steenen brug voert naar Sevres, eene tweede naar St. Cloud. Beide bruggen zijn van schoone bouwkundige evenredigheden; tusschen dezelve rijzen eilanden uit den stroom, met bosschaadjen en tuinen, die in de lente als groote bloembedden op het watervlak rusten. Aan alles bemerkt men de nabijheid der hoofdstad. Ook is St. Cloud een koninklijk verblijf. Beide plaatsen strekken zich langs de helling van boschrijke heuvels uit; het is een fijn en sierlijk landschap, vooral des avonds, wanneer de zon ondergaat, en haar purperrood in het blaauw kristal des hemels gloort, terwijl bosschen en bruggen hunne donkere schaduwen over de laatste goudtinten van den glans der dagtoorts spreiden.
De spoorweg op den regter oever der Seine brengt slechts tot op den heuvel van St. Cloud; van daar moet men lang afdalen, om in dat stadje te geraken, en vervolgens moet men nog door het Park. De spoorweg van den linker oever strijkt digt langs Sevres voorbij; maar het stationsgebouw, te Parijs, is zoo afgelegen, dat men bijna even spoedig naar Sevres zelf kan rijden, dan naar die stadswijk, waar het ligt. Deze omstandigheden zijn op zichzelve van weinig belang, en ik voer ze slechts aan als bewijs, dat de gewone rijwegen soms de mededinging der spoorwegen wel kunnen verduren. Ook rijden er elk uur twee wagens van Parijs af, den wagen van St. Cloud niet medegerekend, en dan nog vaart er eene stoomboot. Zooveel echter heeft het publiek hierbij gewonnen, dat men des zondags ten minste zeker is, naar Versailles of St. Cloud te kunnen geraken, wanneer zich daartoe reden opdoet; te voren moest men zijne plaats derwaarts twee dagen vooruit bestellen. Wij plaatsten ons in eene gondole; het bureau is aan de Tuileriën. De gondole heette Mina. Mina rende zoo snel voorwaarts, dat men geenen tijd had om rond te zien. De straat Rivoli, de tuin der Tuileriën vlogen ons voorbij; ziedaar de Place de

{==31==} {>>pagina-aanduiding<<}
la Concorde, ruim, onmetelijk bijna, opgesierd als een salon; twee fonteinen en de obelisk in het midden, in den achtergrond het paleis der afgevaardigden, dat, met zijn nieuwe basrelief en de kolossale standbeelden op de trappen, zich als een Grieksche tempel verheft. Die beelden stellen beroemde staatsmannen voor, en de spottende Parijzenaars zeggen, dat men bij de kamer der afgevaardigden de groote wetgevers buiten de deur zet. De Goden en Godinnen in de fonteinen hebben eenen harden winter moeten doorstaan; ook zien zij er alle uit, alsof zij de tering hadden, en de onsterfelijken schijnen op het punt om den geest te geven. Nu wil men ze vergulden. Het vergulden, dat men sedert kort in bouw- en beeldhouwkunst heeft ingevoerd, is een puff (*); het duurt vier weken, en dan ziet het er uit als een versleten kleedingstuk. Het beroemde gouden huis op den Boulevard des Italiens is als verwelkt. Jammer is het om al de daaraan bestede kosten, de vensters van spiegelglas, de Arabesken en de sierlijke evenredigheden van het gebouw.
Den geheelen nacht door had een vreeselijke storm gewoed; de straten waren met leijen en met afgevallene brokken metselwerk bedekt; men veegde het puin der schoorsteenen van de daken. Wij waren blijde, toen wij buiten de stad kwamen; verscheidene menschen waren om het leven gekomen. In de Tuileriën had de wind eenen statigen kastanjeboom verbrijzeld, in de Champs Elysées lagen de lijken van ettelijke boomen. Het ijzeren dak der Madelaine-kerk was ingestort. Nog altijd blies de wind zeer hevig; het was droog, stofferig, koud, met helderen zonneschijn daarover heengespreid; een waar Maartsweder. Wij reden Passy, Auteuil en Boulogne voorbij; Auteuil krijgt men echter niet te zien. De Seine golfde en bruiste en schuimde in haar bed, waarin zij tusschen wallen van gehouwen steen gevat is, alsof zij een gegraven kanaal ware. De plantengroei was ver gevorderd; het lenteleven zwol en botte allerwegen uit; het groen der weiden was als met een nieuw vernis overgoten; boomen en heggen hadden kransen van dikke knoppen en jong ontluikend loof. O, waarom verjongt zich

{==32==} {>>pagina-aanduiding<<}
de natuur, en de mensch niet met haar? Waarom drijft ook hij geene versche knoppen en versch loof? De zon, die ons tot genot van haar licht doet ontwaken, knaagt aan ons leven, verteert onze krachten; maar één ding is ons gegeven, dat niet verwelkt en niet vergaat: de kunst, die wij in ons dragen als eene eeuwige lente.
Onze togt naar Sevres was eene kunstreis; die fabrijk is eene akademie, een museum: men vindt er het schoone zelfs in het nijverheidsbedrijf; fabrijkwerk verheft er zich tot het ideale. Isabey, jacotot, berenger, constantin en andere eerste kunstenaars werken voor Sevres. De beide eerste namen hebben eene Europesche beroemdheid. De koninklijke fabrijk ligt zijwaarts af, aan den weg naar Versailles; eene diepe gracht, digt met tuinen bezet, scheidt haar van denzelven. Eene met boomen bezoomde rijlaan leidt naar den hoofdingang. Aan het hek ontving ons een gids in lichtbruine kleeding met pleeten knoopen, het vest met wit passement bezet. Men leidt de bezoekers het eerst in de verkoopzalen (salles de vente) en hieraan doet men verkeerd, want nu zien zij terstond en in eens het heerlijkste, hetwelk de fabrijk kan aanbieden. Men behoorde met de werkplaatsen, de ateliers, te beginnen, waar alles nog ruw, nog in het ontluiken en worden is, vervolgens over te gaan tot de pottebakkerijen, tot het aardewerk, tot het steengoed, ten einde zoodoende trapsgewijs het genot te verhoogen, tot dat men eindelijk voor raphaël's school van Athene of voor zijne ste cecilia stil bleef staan. Heeft men eenmaal raphaël in het hoofd, wat kan men dan nog verder verlangen te zien?
In de verkoopzalen treft, terstond bij het binnentreden, een glasschilderstuk van berenger het oog, in het venster ter regter zijde van de deur. Wij houden het voor het beste, wat Frankrijk in de laatste tijden heeft voortgebragt. Het verbeeldt ste theresia, bezig haren vader te bekeeren: zij wijst naar den hemel en houdt eene predikatie; de heer papa zit vrij bedeesd te luisteren. Of er in het stuk wezenlijke kunstwaarde is, willen wij niet onderzoeken; bij het glasschilderen komt het alsnog vooral op het vaste, vurige der kleuren aan, en in dit opzigt heeft het beeld ons verrast. Ook de statuetten zijn het eerst uit Sevres in de mode geraakt; zij zijn van biscuit, sneeuwwit en glinsterend als albast. De ten toon gestelde statuettes zijn

{==33==} {>>pagina-aanduiding<<}
st. louis, louis douze, charles quint, françois premier, henri quatre. De Koningen zitten te paard in hun vorstelijk gewaad; niets, wat kunst vermag, is er aan verzuimd, maar zij zijn, man en paard te zaam, geen' voet hoog, en in deze verhouding hebben, vooral de krijgshaftige Koningen, zoo als frans I en hendrik IV, iets poppigs en nietigs. De majesteit van den Monarch en het geweldige van den oorlogsman verdwijnen bij deze kleinte geheel en al. De uitdrukking in de trekken van lodewijk XII is met dat al voortreffelijk; dit zachtaardige gelaat is tot in de kleinste bijzonderheden uitgewerkt. De Maagd van Orleans, Prinses maria en paul en virginie in de wieg zijn allerliefst; de kussens en doeken in dit laatste stuk hebben eene weekheid, eene plooiwerping, welke de kunstigste, teederste beitel van den grootsten beeldhouwer misschien vruchteloos zou trachten te bereiken. In deze zaal vindt men de beroemde dejeuners. Zij zijn prachtig, maar duur; het goedkoopste kost 2000 francs, en vervolgens stijgen de prijzen tot 5, 6, 8 en 9000 francs. Het duurste is het déjeuner d'anacreon; het bestaat, even als de overige, uit vier kopjes met derzelver schoteltjes, eene koffijkan, een suikerpot en het schenkblad, hetwelk te zamen 9540 francs kost, geen' penning minder. Vrijelijk kunt gij 9539 francs 19 sous bieden, men laat het er u niet voor. De kopjes zijn lichtbruin en elk derzelve toont het borstbeeld van eenen der voornaamste liefdedichters uit de oudheid: tibullus, propertius, ovidius en sappho. Op het schenkblad is de vergoding van anacreon afgebeeld. De dichter wordt door de Gratiën opgeheven; een Amor tokkelt de lier: alles uiterst bevallig, met heerlijke kleuren en niet al te,
gelijk men zulks noemt, gemaniëreerd geschilderd; alleenlijk heeft men den ouden heer wat al te jong gemaakt. Volgens mijne meening doet men hem buitendien meestal te veel eer aan; de lieve stukjes, die hem van de half beschonkene lier suizelen en die men Oden noemt, zijn toch hier en daar wat al te vrij; een hedendaagsche zanger zou zich iets dergelijks niet durven veroorloven. Meer lokten mij de overige déjeuners aan, dat der pottebakkers uit den ouden tijd, der hedendaagsche pottebakkers, der beroemde uitvinders en der beroemde schilders. De oude pottebakkers kosten 6500 fr., de hedendaagsche 3885; onder deze laatsten heb ik bötcher opgemerkt en den Chinees king-li-phousa, met wien ik

{==34==} {>>pagina-aanduiding<<}
daar voor de eerste maal kennis maakte. De uitstekendste onder de afgebeelde uitvinders zijn güttenberg, montgolfier en toricelli. Waarom men rubens, van dijk, rembrand en philip van Champagne als de grootste schilders gekozen heeft, is mij niet duidelijk geworden.
De schilderstukken vormen eene niet onaanzienlijke verzameling; wij kunnen ze onmogelijk alle optellen. In de eerste zaal hangt een landschap naar ruisdaal: het is goed geslaagd, gelijk over het algemeen alle beelden met gematigd koloriet; de donkere toonen hellen meestal naar het harde over. Zoo, bij voorbeeld, heeft men er een werk van den eersten rang: titiaan's geliefde. Om de scherpe schaduwen te verkrijgen, is het te dikwijls in het vuur gebragt moeten worden; hier en daar schijnen de verwen als verbrand; het staat aangeslagen voor den prijs van 25,000 francs. Daarentegen heerscht de volkomenste harmonie, eene bewonderenswaardige ineensmelting der teederste kleurtinten in raphael's school van Athene, in zijne Vierge au linge, in de Madonna des Groothertogs van Florence. De Vierge au linge komt mij voor, het hoogste te zijn, wat men te Sevres bereikt heeft; de prijs is 35,000 fr. Vervolgens herinner ik mij nog eenen karel dujardin (32,000 fr.), de atala van girodet en de bekende groep van amor en psyche. Het duurste stuk is van Madame jacotot; het verbeeldt ste cecilia, naar raphaël; het origineel is te Florence. In hetzelve vinden wij ten deele dezelfde gebreken weder als in titiaan. De schilderij wordt voor 50,000 fr. te koop geboden. Bezwaarlijk zullen zich koopers voor zulke kostbare kunstwerken opdoen. Van tijd tot tijd zendt de Koning dezelve aan buitenlandsche Souvereinen ten geschenke. Er wordt van gesproken, om de schilderstukken, benevens de vazen, wanneer daarvan eene grootere hoeveelheid bijeen zal zijn, in het Louvre ten toon te
stellen.
In de derde zaal vindt men de voornaamste vazen en de tafelsieraden; in de rondom het vertrek geplaatste kasten staan de thee- en koffijserviezen; men vindt er van alle prijzen, van de eenvoudigste teekening tot het rijkste schilderwerk; borden van 200 fr. het stuk, maar ook pijpenkoppen, die niet boven de 4 of 5 fr. te staan komen. De twee tafelsieraden bestaan elk uit vijf stuks; zij zijn voornamelijk met goud voorzien en wel niet in den besten smaak; de vijf stuks te zamen komen op 22,000 fr. Het kostbaarste in

{==35==} {>>pagina-aanduiding<<}
deze zaal zijn twee vazen, die zonder het voetstuk, waarop zij staan, zeven voet hoog en te zamen 70,000 fr. waard moeten zijn.
Van alle vazen en beeldwerken, welke de fabrijk in porselein vervaardigd heeft, worden de modellen bewaard; deze modelverzameling vormt het voornaamste deel van het Museum, hetgeen eene verdieping hooger geplaatst is dan de verkoopzalen. Sedert 1740, toen de fabrijk ontstond, zijn deze modellen zorgvuldig bewaard geworden. Hier heeft men geheel de geschiedenis der beeldhouwkunst in Frankrijk onder zijne oogen, en allermerkwaardigst is het, de veranderingen in smaak en manier van het eene tijdperk tot het andere te volgen. Om echter tot een resultaat te komen, moet men meer tijd hebben, dan eenen voorbijsnellenden buitenlander gegund is. Het Museum is in de eerste plaats tot vorming en vervolkomening der aan de fabrijk verbondene kunstenaars bestemd; deze hebben ook eene bibliotheek te hunner beschikking, welke de tot het vak betrekkelijke werken bevat. Het Museum vult tien of twaalf zalen en kamers. De buitenlandsche fabrijken hebben er staaltjes harer voortbrengselen gezonden; in kasten achter glas ziet men Weener, Berlijner, Saksisch en Russisch porselein. Wij hebben een borstbeeld des Hertogs van reichstad uit Weenen opgemerkt; voorts eene kostbare vaas uit Nymphenburg en eene andere uit Petersburg. Beide zijn het schoonste, wat door buitenlanders herwaarts gezonden is, en kunnen de vergelijking tegen het beste, wat Sevres voortgebragt heeft, volkomen doorstaan.
Thans dalen wij eenen trap lager. De kunst verdwijnt niet geheel, maar zij treedt op den achtergrond; industrie neemt de bovenhand. Van de Vierge au linge gaan wij tot de eenvoudige melkkan over, van het porselein tot het steengoed en aardewerk. Het beste steengoed komt uit Engeland, zoo verzekerde onze Cicerone; ik moet mij blootelijk op zijn oordeel beroepen, daar ik voor mijzelven mij niet vermeet hierin een gevoelen te hebben. Het Engelsche steengoed voert het opschrift Staffordshire.
Kenners kunnen hier gelegenheid vinden om vergelijkingen te maken; nevens Engelsche en Fransche fabrikaten ziet men er de voortbrengselen aller landen van Europa, namelijk derzulke, die steengoed vervaardigen. Mij is van dit alles weinig in het hoofd gebleven. Men komt er, reeds

{==36==} {>>pagina-aanduiding<<}
vermoeid van het gaan en staan, het zien en bewonderen. Wie van zich in al dien wirwar als te huis vinden? Er volgt oververzadiging. Met schrik trad ik in de onafzienbare ruimte, waar pottebakkers waren van alle einden der wereld bewaard worden. Daar staan zij in kasten met glazen langs de vier wanden en op tafels in het midden, zoo lang en breed, dat er naauwelijks een doorgang vrij blijft. Daar staan zij, nevens elkander, onoverzienbaar, ontelbaar, in massa's, welke het oog niet doordringt, al die gedaanten van vaatwerk, welke de hand van den wilde of de ovens onzer groote steden gebakken hebben: men ziet er van alle wijdte en hoogte, van het poppigste kinderspeelgoed tot de kolossale amphore, waarin eenmaal water uit den Ganges geschept geworden is. Welke wonderlijke figuren! Welk verwringen der verhoudingen! Welke grillig uitgedachte sieraden! Hoe spiegelt zich niet in de ruwe of te gekunstelde vormen de sluimerende of verbasterde beschaving der volken! En in dien bajert van de zonderlingste misgeboorten der kunstvlijt, hoe weinige, waarin zich ook slechts de geringste nadering tot het rustig-schoone evenwigt van de liniën, de vormen en de afmetingen der Hetruscische vazen vertoont!
Bij eene bijzondere gunst werd ons veroorloofd de werkplaatsen te bezoeken, en hierdoor hadden wij gelegenheid, geheel de handelwijze gade te slaan, van af het kneden van het deeg tot op het oogenblik dat het kunstwerk gereed is. De porselein-aarde wordt voornamelijk gevonden te St. Grieix in het departement van Haute Vienne, waarvan Limoges de hoofdplaats is. Deze aarde wordt in de fabrijk gewreven, uitgewasschen, gereinigd en vervolgens tot koeken gekneed, die een' halven voet over het kruis breed en een' duim dik zijn. De zoo gevormde koeken worden nu op de draaischijf gerond en gevormd. De aarde, of eigenlijker gezegd het deeg, dat bij deze verrigting afvalt, wordt zorgvuldig bewaard, op nieuw gezuiverd en uitgespoeld, waarna het voor fijner en teederder dan het eerste wordt gehouden. Het vervaardigde stuk wordt nu van glazuur voorzien, daarna verguld en dan eerst de kleuren er op gebragt. Deze laatste verrigting is de hagchelijkste. De kleuren ondergaan in den bakoven natuurlijk eene verandering, maar alle niet in dezelfde mate; de grootste moeijelijkheden heeft men met het karmijn. Het verguldsel blijft mat, tot dat al de ver-
{==37==} {>>pagina-aanduiding<<}
rigtingen ten einde zijn en het stuk niet meer in den oven komt; alsdan wordt het met agaatsteen glad geslepen.
De eerste proefnemingen tot het vervaardigen van porselein heeft men in Frankrijk aan den Markies de fulvy, Gouverneur van het kasteel van Vincennes, te danken gehad. Hij trok de porseleinaarde uit Tournay en Chantilly; het gelukte hem reeds toen, een fabrikaat tot stand te brengen, hetwelk met het Japansche porselein kon wedijveren, en het gelukte hem evenzeer, zich met zijne schoone ontdekking aan den bedelzak te brengen. De pachters-generaal kochten hem zijn geheim af, en deden te Sevres het thans nog aanwezige, naar een paleis gelijkende fabrijkgebouw oprigten, hetwelk in 1755 voltooid werd. Om aan een verlangen van de Markiezin de pompadour te voldoen, bragt lodewijk XV geheel de inrigting door koop in zijn bezit, en sedert behoort zij tot de koninklijke domeinen. Onder de bestuurders, die er gewigtige verbeteringen in aangebragt hebben, noemt men wel inzonderheid parent en reynier; doch eenen buitengewoon grooten opgang begon de fabrijk te maken onder het bewind van den Heer brogniart. Van dat tijdpunt af, namelijk van het begin der achttiende eeuw, dagteekent haar glans en hare beroemdheid. De Franschen beweren, dat het Sevres-porselein het fraaiste en fijnste van geheel de wereld is. Dat de inrigting met hare verkoopzalen, haar onmetelijk Museum en hare werkplaatsen de volledigste en rijkste in hare soort mag heeten, willen wij gereedelijk met hen gelooven. Sedert vijftien jaren houdt men zich te Sevres ook met glasschilderen bezig, doch naar het schijnt niet met bijzonder grooten ijver. In de daartoe bestemde werkplaats vonden wij een' eenigen kunstschilder; hij arbeidde aan een kolossaal venster, waarop hij den slag van Taillebourg door
delacroix overbragt. Ongelukkiglijk is men hier nog niet verder gekomen dan het opleggen der kleuren; men verstaat nog niet ze in het glas zelf in te smelten.
Alles te zaam genomen heeft de fabrijk een personeel van 260 menschen. Een werkman verdient er dagelijks ten minste 3 francs; menigeen hunner 5 tot 7. Die tien jaren in dienst geweest is, behoeft de inrigting niet meer te verlaten; hij trekt 3 francs daags tot het eind zijns levens. Behalve de porseleinfabrijk bezit Sevres er eene van shawls; ook vervaardigt men er gekleurde kristallen en scheikundige

{==38==} {>>pagina-aanduiding<<}
voortbrengselen. Wij mogen almede het bier en de flesschen niet vergeten. Deze laatste, hoezeer zij den naam van bouteilles de Sevres dragen, worden in het nabijgelegen Bas- of Neder-Meudon gemaakt, dus genaamd in tegenstelling van het eigenlijke Meudon, dat op eene hoogte ligt. Sevres drijft sterken handel; steeds liggen hier vele groote rivierschepen voor anker. Uit Bourgogne wordt er veel wijn heengevoerd, ter zake der ontzaggelijk groote keldergewelven, welke men er heeft. Zij deelen, zegt men, aan den wijn eenen eigenaardigen smaak mede, die door kenners zeer geacht wordt.
Toen wij Sevres verlieten, begon de avond te vallen. Wij gingen door het Park naar St. Cloud, om van daar naar Parijs terug te keeren. De wind was gaan liggen; de Seine gleed stil voorbij; geen blad bewoog zich; de natuur was als afgemat en sliep uit van den storm als van een' roes. Slechts het gevogelte in het Park was levendig en kwinkeleerde, als ware de ochtend reeds op hand. Vinken en merels fladderden om de nog bladerlooze boomtoppen en zongen een welkomstlied aan de lente. En terwijl wij aldus door de eenzame lanen voortgingen, steeg in mij het beeld van napoleon op, die, gelijk men weet, des zomers te St. Cloud woonde. Hoe menigmaal mag hij niet in dit Park rondgewandeld hebben, terwijl de vogels hun avondgezang kweelden en de vesperklokken luidden; maar hij hoorde in zijnen geest slechts het gebulder van het geschut. Hij zonderde zich in eenzaamheid af, om van daar verderf en vernieling uit te zenden, even gelijk jupiter zich in wolken hult, wanneer donderslagen en bliksemstralen woeden zullen. Zonder aarzelen verpletterde hij legers door de kracht der gedachte; en reed hij dan zegevierend over het bloedige slagveld, zoo redde hij zich uit het afgrijzen voor zijnen eigen triomf achter het Noodlot; wat hem in zijn binnenste voortdreef, scheen hem de wil der voorbeschikking. Hij was de laatste veroveraar; en men mag niet over het hoofd zien, dat talleyrand, wiens vermogen slechts in het onderhandelen en het overreden gelegen was, tot Frankrijks vergrooting meer toegebragt heeft, dan de verschrikkelijke slagleveraar en slagwinner napoleon.






{==39==} {>>pagina-aanduiding<<}

De vogelhandel der Tirolers. Door C. Spindler.

Op de Gelukzalige Eilanden, welke men thans de Kanarische noemt, waar de Afrikaansche zon regeert, en waar derhalve warmte, licht en leven alles doordringen, koesteren en in tooverachtigen kleurenglans doen schitteren, huist het onschuldige geslacht der goudgele eilandsmusschen, die nog heden in de noordsche woningen zoo gaarne als vrolijke kamerzangers gekweekt en aangehouden worden. Hun wildzang, die de donkere wouden van hun gloeijend vaderland met zulke heerlijke tooverklanken vervult, heeft reeds vroeg de begeerte naar het bezit dier liefelijke muzikanten in Europa gaande gemaakt. Koopmans-speculatiegeest wist weldra daaruit voordeel te trekken. De Spanjaarden, een volk, dat in de kunst van monopoliseren alle andere natiën de loef afsteekt, waren lang de meesters van dien handel gebleven. Zij hadden de Europesche havens uitsluitend met de zoogenaamde suikervogels, die lievelingen der vrouwen, verzorgd. Nu wilde het toeval eens, dat een Spaansch, naar Livorno bestemd schip, hetwelk, behalve andere waren, etteijke duizenden van kanarievogels aan boord had, digt bij de Italiaansche kusten schipbreuk leed. Te midden van den schrik en de verwarring, welke dit ongeval verwekte, waren de vogelkooijen opengegaan, en derzelver goudgele bewoners, als hadden zij daaromtrent gezamentlijk afspraak gemaakt, vlogen allen westwaarts aan en streken, als vrije kolonisten, op het eiland Elba neder. - Van dien dag af had de alleenhandel in kanarievogels een einde; de speculerende Italiaan haalde, wat hij van deze diertjes zelf gebruikte of verkoopen kon, van het eiland Elba; en daar men uit dit voorval begreep, dat dit teedere vogelras geschikt was, zich ook op vreemden grond te naturaliseren, zoo deden er zich weldra zelfs in noordelijker landen menschen
op, die, uit liefhebberij of winzucht, de overal zoo zeer gezochte vreemdelingen in groote menigte lieten broeden, om de jongen op te kweeken en te verhandelen. Tirol, het land dier nijverheidstakken, die, in schijn van beuzelachtig belang, aanmerkelijke vruchten opleveren, wees ook de teelt der kanarievogels niet van zich. Verscheidene omstandigheden vereenigden zich, om de markt Imst, in het Opper-Inn-dal, tot middelpunt van den handel in zingende

{==40==} {>>pagina-aanduiding<<}
en pratende vogels te maken: de aangeboren neiging van den Opper-Inn-daler, om in de wereld rond te trekken, en zulks hoe verder hoe liever, ten einde een handvol gelds naar het barre vaderland terug te brengen; de lange winter, die hem veroorlooft zeer veel tijds aan bezigheden binnenshuis te wijden; eindelijk eene bijna dweepende liefhebberij voor de vogelvangst, en een bijzonder behagen in het oppassen, temmen en afrigten van het kleine vedervolk. Deze drift, om het gevogelte te verschalken, is iets kenmerkends in het leven van den Imster. Niet zelden getroost een dezer lieden zich eenen gang van zes à acht uren door berg en bosch, om eenen vink of cijs te vangen, van wiens doorslaan de omtrek met roem gesproken heeft. Evenwel vroeger werd deze liefhebberij hier nog ijveriger gedreven. De huizen der rijken en de hutten der armen weêrgalmden van het gezang der gevangene woudbewoners. De vurigsten dier dilettanten ontzagen tijd, moeite noch kosten, om de grootstmogelijke vogelkolonie in hunne woningen aan te leggen. De huisheer moest zijnen welafgerigten spreeuw, zijne fluitende merel hebben; de huismoeder haren liefelijk slaanden nachtegaal en hare kwartel, die onvermoeide wekster; de kinderen hadden hun vermaak in het gekir der duiven, in de kluchtige deftigheid van den goudvink of den jagtlust van het vliegenvangertje. Later werd de kanarievogel met geestdrift in den kring der inlandsche zangers opgenomen. De mans zochten tijdverdrijf in het bezorgen der broeijerij; de dartele kleinen sleepten takken en voederkruiden voor de geliefde schelkelen bijeen; het vrouwelijk geslacht trok den sierlijken vogel onder de vereischten van het toilet, want tot den huiselijken zondagstooi behoorde weldra een kanarie op den wijsvinger der regterhand. Met zulk een pronkstuk, even onontbeerlijk als de gouden ring, zat de huisvrouw des namiddags van zon- of feestdagen aan het venster harer kamer in de volkomenste rust.
Met den vogel op de hand werden de bezoeken ontvangen, en eene der pligtplegingen bij dezelve was het vernemen naar den welstand van den gelen lieveling, het prijzen zijner begaafdheden en het streelen van zijnen vederdos. Die in huis een' witten voet wilde verkrijgen, droeg zorg bij zijn bezoek eene snoeperij voor den kanarievogel mede te brengen. Eene vrouw, die aanspraak op fatsoen wilde maken, liet zich niet anders uitschilderen, dan met den kanarievogel op den vinger. Ter-
{==41==} {>>pagina-aanduiding<<}
wijl nu de vrouwen de vogels liefkoosden en de kinderen om het zeerst met hen schreeuwden, dreven de meer beradene mans met die diertjes handel. Gewoonlijk vormde zich eene kleine kompagnieschap, bragt eene zekere som gelds, meestal vijftig tot tachtig dukaten per hoofd, bijeen, deed daarvoor inkoopen aan vogels en verdere benoodigdheden tot eenen handelstogt, huurde eenige dragers, welker hoofden schrander en welker beenen sterk genoeg waren, om voor eene verre reis niet terug te beven, en liet hen dan de wereld ingaan, naar Engeland, Holland, Rusland, Turkije en de Levant. Wat de steeds door en door eerlijke dragers naar huis bragten, werd even eerlijk, naar gelang der aktiën, onder de belanghebbenden verdeeld en met het overschot op nieuw gespeculeerd. De natuur gaf haren zegen aan dit zonderlinge handelbedrijf, door aan de onder den noordelijken hemel geteelde vogels eenen schooneren en met meer verscheidenheid geschakeerden vederdos te schenken, dan hun oorspronkelijk vaderland hun vermag te verleenen. Het gevolg hiervan was, dat binnen kort niemand meer, noch onder de Knees van Moskou, noch onder de Engelsche Pairs, noch in den Harem van den Grooten Heer, eenen kanarievogel van de Spanjaarden kocht. De voorkeur bleef aan de Duitsche, en onder deze bovenal aan de in Tirol
gekweekte vogels.


Het wespennest.


Verhaal.

- De oude Overste had zijne vertelling geëindigd en deed zich door den markeur vuur brengen, om den meerschuimen schoorsteen weder aan het rooken te brengen. Aller oogen hingen nog aan zijne lippen, en op de gezigten vol uitdrukking, die hem omringden, zou een menschenkenner ligtelijk den indruk der verhaalde geschiedenis hebben kunnen lezen; de glazen vol parelenden wijn waren den geheelen tijd door onaangeroerd blijven staan. Eindelijk brak de Overste zelf het zwijgen, dat hij veroorzaakt had, hief zijn glas in de hoogte en sprak: ‘Klinkt met mij, Heeren, op het welzijn van elken soldaat, die moed en standvastigheid bezit, en die, wanneer het op den hals aankomt, zijn verstand meester blijft!’

{==42==} {>>pagina-aanduiding<<}

Al de kelken in het rond klonken vrolijk tegen elkander, en nadat men het verzuimde min of meer had ingehaald, begon de Overste op nieuw. ‘Zie eens hier dezen mijnen hals, door welken het druivensap daar zoo verkwikkend neêrgegleden is; deze hals is er ook al zeer nabij aan toe geweest, om met een' hennepen collier versierd te worden.’
‘O, vertel ons dat toch, o toe, vertel!’ klonk het eenstemmig in het rond.
‘Gaarne,’ hernam de Kolonel. ‘In het jongste gevecht bij K. ... kwam het er op aan, een gewigtig punt te bemagtigen, van welks bezit de uitkomst van eenen grooten veldslag afhing. Dit punt nu was eene vrij aanmerkelijke hoogte, die eene ruime streek van het omliggende land beheerschte; ettelijke boerenhuizen stonden op dezen heuveltop, en eenige vijandelijke stukken kanon hadden ons van daar, bij onze uitvallen, erg geteisterd. Achter de hoogte lag, ontoegankelijk voor ons, de kern van het vijandelijke leger, welks sterkte, toestand en toebereidselen ons eenigermate bekend behoorden te zijn, alvorens wij eenen beslissenden aanval konden wagen. Toen nu eens, op zekeren dag, Generaal H..., in tegenwoordigheid zijner officieren, met zeer veel nadruk over deze zaak gesproken had, trad ik, destijds eerste Luitenant en een jong mensch, die van ondernemingszucht brandde, uit het midden mijner kameraden voorwaarts, en bood aan om, verkleed, op de zoo gewigtige hoogte te sluipen en het terrein achter dezelve te verkennen. Lang en ernstig zag de oude krijgsman mij aan; doch toen hij de drift bemerkte, waarvan mijne oogen en wangen gloeiden, sprak hij, terwijl hij mij de hand op den schouder legde: “Zoo ga dan heen, mijn zoon! de zegenwensch des vaderlands moge u geleiden! Strooi ook daar het zaad, waaruit ons lauweren wassen moeten, en keert gij weder, dan....”
Hij sloeg met de hand op het gevest van zijnen degen, dat het kletterde, en nog luider kletterde het onder het korps officieren, want allen deden hetzelfde, en riepen daarbij uit éénen mond: “Dan, allen voor één, zoo als nu één voor allen!”
Nog in denzelfden nacht begaf ik mij op weg. Drommels, het was een halsbrekende marsch! Overal wapenklank - overal het aanroepen der posten - overal paardengehinnik - overal de afgemeten tred van rondtrekkende patrouilles.

{==43==} {>>pagina-aanduiding<<}
Doch, daar ik mijnen weg, grootendeels op den buik, door het hoog staande graan genomen had, hetgeen hier en daar nog gespaard gebleven was, kroop ik den volgenden morgen onbemerkt uit een korenveld, hetwelk juist bij de laatste boerenwoning op de hoogte uitkwam. Zonder dat men mij zag, sloop ik in het huis, verborg mij onder den zoldertrap, en wachtte tot er iemand kwam, aan wien ik mij mogt kunnen vertrouwen! Het was de boer zelf, die het eerst verscheen, en die, toen ik hem mijn oogmerk te kennen gegeven had, mij trouwhartig de hand schudde. Men bragt mij nu in het binnenvertrek, verkwikte mij met spijs en drank, en verkeerde mij ijlings in eenen echten boer. Men berigtte mij vervolgens, hoe elke stap der dorpelingen strengelijk bewaakt werd, en gaf mij te kennen, dat het uiterst moeijelijk zijn zou, heelshuids weder weg te geraken. Dit ondertusschen baarde mij weinig kommer; hiervoor liet ik hoogere Magt zorgen, want het gold immers de goede zaak van het door eenen trotschen vijand benaauwde vaderland. Men deelde het geheim aan eenige jonge knapen mede; zij namen mij in hun midden, en bragten mij op die punten, van waar ik alles, wat ik dienstig oordeelde, kon opnemen. Ik zou u, mijne Heeren, nog tegenwoordig de stelling van den vijand naauwkeurig kunnen schilderen, wanneer ik niet vreezen moest uw geduld te zullen vermoeijen; ook hebt gij daarvan heden reeds genoeg gehoord.
Tot nog toe was alles regt goed gelukt, en reeds juichte ik bij mijzelven over de gunstige uitkomst. Had ik maar niet de onvoorzigtigheid gehad, de stelling te willen afteekenen! Een soldaat moet zulks opgemerkt hebben, en niet lang duurde het, of ik bevond mij als spion in hechtenis. Nu was goede raad duur. Men nam mij in het verhoor, maar ik bleef stom als een visch. Men verkondigde mij, dat ik den avond niet meer beleven zou; alleenlijk wilde men nog eerst het voorval aan den bevelvoerenden Generaal rapporteren. Om aan de overige dorpbewoners een afschrikkend voorbeeld te stellen, wilde men mij in hun gezigt opknoopen. Intusschen mishandelde mij de tros der gemeene soldaten zoo zeer, dat men, om het vermaak te kunnen hebben van mij nog levend op te hangen, mij aan hunne handen onttrekken en opsluiten moest. Mijn kerker was de achterkamer van een groot boerenhuis, welk vertrek echter reeds lang onbewoond moest geweest zijn, want men zag er niets

{==44==} {>>pagina-aanduiding<<}
anders in dan eene groote steenen kagchel, die hier en daar scheuren en gaten had, terwijl stoffige gordijnen en tapijten, het werk van groote zwarte spinnen, aan vensters, muren en van de zoldering nederhingen. Hier zat ik, mijne handen met touwen gebonden, dezelfde misschien, die eerlang ook mijnen hals zouden omgeven. De deur was vast gesloten; voor de vensters zag ik schildwachten op en neder wandelen, en ik scheen er zeker op te kunnen rekenen, weldra in eene boomvrucht te zullen veranderen. Een netelige toestand voorwaar! Wat ik toen gevoelde, had ik nog in mijn geheele leven niet gevoeld. Het was eigenlijk geen vrees voor den dood, maar afschuw voor de wijze, waarop ik dien dood stond te ondergaan. Tienmaal liever had ik een stuk kanon in den vuurbrakenden muil gekeken, dan dat ik eenen blik op het verwenschte halssnoer geworpen had.
Niet lang had ik aldus gezeten, toen ik in de kagchel een klein geruisch vernam; eerst ging een steen los, vervolgens een tweede, dan een derde, er kwam een zwarte, roetige kop en eindelijk een geheele schoorsteenveger te voorschijn. Zwijgend bond hij mij los, ontrolde een zwart pak, stak er mijn persoon in, besmeerde mij nu handen, voeten en aangezigt met roet, en fluisterde mij toe, dat ik voorzigtig door de kagchel in de keuken kruipen moest, en dan stoutelijk de huisdeur uitgaan. De schildwachten, verzekerde hij mij, zouden mij niet herkennen, daar ik met hem ongeveer van eenerlei grootte en gezigtsvorm was. Buiten deur geraakt, moest ik mij naar zijne woning begeven, welke hij mij naauwkeurig aanduidde, en om hemzelven in 't geheel niet bekommerd zijn. Ik deed zoo als mij voorgeschreven was, en trad, met de ladder op den schouder, onopgemerkt door mijne wachten; mijn hart sloeg daarbij een' roffelslag. In het bedoelde huis gekomen, nam een jong ding van een meisje, met oogen, die van vreugde glinsterden, mij mijn roetgewaad af, wiesch mij in allerijl gezigt, handen en voeten, en veranderde mij eensklaps weder in een' boerenknaap. Een hertslederen broek, een blaauw wambuis en eene bonte muts waren het kostuum, dat mij op nieuw voor eenen tijd onkenbaar maakte. Voor de deur stonden boeren met seissen in de handen; het meisje gaf er mij ook een', en ik was juist bezig de kamer uit te gaan, om mij bij den troep der landlieden te voegen, toen mijn redder glimlag-
{==45==} {>>pagina-aanduiding<<}
chend de achterdeur binnensloop. Het maaijen gold het korenveld, door hetwelk ik mijzelven reeds eenmaal naar boven gesmokkeld had. Vóór dat men echter begon te maaijen, gingen de boeren zoo lang zij waren op den grond liggen, en ik, hun oogmerk bevroedende, deed hetzelfde. In de verte waren soldaten gelegerd, die het oog op ons schenen te hebben. Onbemerkt echter schoof ik mij in het koren, en ijlings ging het nu op handen en voeten de hoogte af, in het kreupelhout van het
daaraan grenzende bosch, door hetwelk ik met alle omzigtigheid heenkroop. Toen het bosch ten einde was - niet volkomen een half uurtje van het door mij verlaten gehucht - bevond ik mij aan den oever van eene rivier, welke ik den vorigen nacht reeds doorgezwommen was. Te dezer plaats zat een oud man en hengelde. Eensklaps vielen er op eenigen afstand snaphaanschoten, en ik hoorde den hoefslag van galopperende ruiters; al nader en nader kwam dit geluid; zonder redding verloren was ik, wanneer mijne vervolgers mij hier ontdekten. Duizend gedachten schoten mij in één oogenblik door het hoofd; geene kon mij redden. Op eenmaal valt mijn oog op een wespennest, dat nabij mij aan een' elzenstruik hing en waarin goudgele wespen uit- en invlogen. Ik sprong op hetzelve toe, rukte het van den tak af en hield het tegen mijn aangezigt. Gelijk ik voorzien had, namen de gestoorde insekten vreeselijke wraak aan mijne tronie, en boorden er hunne angels in, tot dat het eene zeef geleek.
Hierop nam ik den ouden man den hengel uit de hand. Verbaasd over hetgeen ik deed, liet hij mij echter begaan, en ik zette mij aan den rand van het water neder, en hengelde met eene bedaardheid, die, bij de helsche pijn in mijn aangezigt, heldhaftig genoemd mag worden. Mijn beeld, hetwelk ik in het water zien kon, vertoonde weldra geene menschelijke gedaante meer; de wangen waren twee vleeschbergen; lippen en neus sloten zich aaneen en wedijverden in dikte; het misvormde voorhoofd kan ik in 't geheel niet beschrijven, en de oogen zou herschel zelf met zijn' besten teleskoop niet hebben kunnen ontdekken.
Niet lang duurde het, of vier vijandelijke ruiters kwamen op vollen galop aanrijden en hielden bij ons stil. Ik gaapte hen met domme nieuwsgierigheid aan, en toen zij mijn gezigt zagen, berstten zij uit in een schaterend gelach.

{==46==} {>>pagina-aanduiding<<}

“Die is het niet,” riep de een; “die heeft een veel te schrander bakhuis.”
Nieuw gelach.
“Hoor eens, jij mooije jongen!” riep een ander, “kijk toch vooral niet in het water, zoo gij visch wilt vangen. Zelfs een haai wordt zeker bang, als hij u ziet.”
Allen lachten op nieuw. Bedaard hengelde ik voort.
“Mooi ventje, heb je geen' jongen knaap gezien, die... doch wat zou je gezien hebben? ik moest eerst vragen, of je oogen hebt.”
Nog sterker gelach. - De oude, die naast mij stond, antwoordde in mijne plaats, en wees met den vinger links langs den boschkant heen. De grappenmakers gaven hunnen paarden de sporen en joegen voort. Mij ging het beklemde hart hoe langer hoe meer open, en de reeds naauwelijks zigtbare oogen hoe langer hoe meer toe. Niet lang duurde het, of andere soldaten kwamen in een schuitje de rivier afroeijen. Toen zij bij ons waren, begon het kluchtige tooneel van nieuws, en men hield allerlei ironische lofspraken op mijn liefelijk gelaat. Deze troep ging echter in zijne scherts nog verder, daar men mij in de schuit nam, om zich, zeiden zij, op mijn gezigt te vergasten. Daar zij op den anderen oever aan wal gingen, was ik in 't geheel niet rouwig, dat zij mij daardoor de moeite van overzwemmen bespaarden.
Zoo veel ik uit hunne gesprekken kon afnemen, behoorden ook deze soldaten tot mijne vervolgers. Zij sleurden mij gedurig verder voort, en daar de wijs, waarop ik daartegen worstelde, hun grappig voorkwam, spartelde ik gedurig meer, om, onder bescherming van mijne vijanden, regt veel weg af te leggen.
Hoe vurig dankte ik niet den goeden God, dat Hij wespennesten geschapen had! Na eene korte wijl echter kwam er verandering van tooneel. Een drom onzer jagers rukte aan. Van wederzijden werd halt gehouden en er vielen bloedige salvo's. Vervolgens rukte men nader op elkander aan, om met de bajonet den doodendans te houden. Ik gaf het vroeger afgesproken wachtwoord, en de jagers, tot welke ik overliep, ontvingen mij met een vrolijk hoezee! hetgeen waarschijnlijk een' zonderlingen bijtoon gehad zou bebben, zoo hunne blikken niet meer met den vijand, dan met het bekijken mijner tronie bezig geweest waren.

{==47==} {>>pagina-aanduiding<<}

Ik ontrukte eenen der kampenden zijn geweer, wierp mij onder de vijanden, en nam bloedige wraak over den hoon, dien ik had moeten verduren. Na eene korte schermutseling trokken wij als overwinnaars terug; drie gevangenen waren in onze handen gebleven; al hunne overige kameraden hadden in het gras moeten bijten.
Ik maakte zoo veel spoed ik kon, om bij mijnen Generaal, maar alvorens bij den regementschirurgijn, te geraken. Elk manspersoon, die mij zag, sloeg van verbazing de handen zamen, en de vrouwen kruisten zich. Mijn goede Generaal stond sprakeloos voor mij, en de officieren, die hem omgaven, zwoeren wraak tegen de genen, die mij zoo toegesteld hadden.
“Die wraak zal niet ligt te nemen zijn, kameraden!” zeî ik en lachte daarbij, omtrent op dezelfde wijs als misschien een walvisch lagchen mag; “de wespen zijn bovendien geene katten, die men zonder handschoenen aantast.”
Terwijl men mij compressen op het aangezigt legde, gaf ik den Generaal kennis van alles, wat ik op de hoogte gezien en gehoord had, en deze rigtte daarnaar zijn strijdplan in. Reeds den volgenden dag, als wanneer mijn voorkomen weder min of meer menschelijk geworden was, rukten wij ten aanval.
Ik leidde het leger. De attaque, welke tegen het zwakste punt gerigt werd, gelukte zoo volkomen, dat wij zonder groot verlies eenen hoofdslag leverden en wonnen. In denzelven maakte ik mij eenigzins verdienstelijk bij het vaderland, en mijn Generaal zulks, meer nog dan ik misschien verdiend had, erkennende, nam deze medaille op het slagveld van zijne borst en sierde de mijne er mede. Mijn goede Monarch, wien ik des anderen daags voorgesteld werd, bevorderde mij daarenboven tot Majoor.
Nadat wij de hoogte van vijanden gereinigd hadden, begaf ik mij ijlings in des schoorsteenvegers woning, en dankte hem, uit de volheid mijns harten, voor het redden van mijn leven.
“Wat ik gedaan heb,” zeî de brave man, “gebood mij het vaderland; mij komt geen dank toe. Ondertusschen moet ik erkennen, dat nog iets anders mij tot de onderneming bewogen heeft. Mijne zuster, namelijk, die gij hier ziet, schreide zoo bitter om het lot, dat u wachtte.”
Thans eerst bemerkte ik het meisje in eenen hoek der ka-
{==48==} {>>pagina-aanduiding<<}
mer. Gloeijend rood en met de oogen op den grond geslagen stond zij daar en plukte aan haar voorschoot. Ik ging naar haar toe en greep haar bij de hand - het was, bij mijn ziel, eene regt lieve meid, een gezond, slank opgeschoten kind van het land, met een wonderschoon gezigt - kortom, zij gaf aan mijn hart een duchtigen jaap. Ik vroeg haar, of zij mij niet een beetje lief kon hebben, en daar ik hierop geen antwoord kreeg, maakte ik korte metten met de zaak. De eerste kus van de frissche lippen was, na zoo heet een' dag, eene regt verkwikkende lafenis. Al spoedig werd zij mijne vrouw. De omgang met beschaafde geburen maakte mijn lief wijfje weldra mede tot eene beschaafde, lieftallige vrouw. Zij is dit thans nog, en ik ben bereid met ieder, die het tegendeel beweert, een' kogel te wisselen. Van ulieden, mijne Heeren, doet dit gewis niemand; daarom laat ons eens een boordevolletje drinken op haar welzijn.’


Kunstenaars-bescherming onder het schrikbewind.

Vóór eenigen tijd zijn te Nieuw-York de Gedenkschriften van Kolonel john trumbull in het licht gekomen, die als Adjudant van washington in den Amerikaanschen bevrijdingsoorlog gediend en zich als gevecht- en portretschilder aanmerkelijken roem verworven heeft. Hij studeerde in Engeland onder zijnen landsman, den bekenden benjamin west, en bragt verscheidene jaren in Frankrijk door, waar hij getuige der heerschappij van het schrikbewind was, over hetwelk hij eenige niet onbelangrijke bijzonderheden mededeelt. Daar hij zich niet alleen met de kunst, maar ook met handels- en finantie-zaken bezig hield, geraakte hij in verdenking bij de toenmalige magthebbers, en werd, toen hij eenen pas verlangde, om Frankrijk te kunnen verlaten, onder menigerlei voorwendsels, van den eenen dag tot den anderen opgehouden. Vergeefs trachtte hij de bescherming van den Heer de talleyrand te erlangen. Zijn toestand begon zorgelijk te worden, en eindelijk besloot hij, zich tot eenen beroemden kunstgenoot, die een woedende Jakobijn was, te wenden.
‘De naam van david,’ dus schrijft hij, ‘kwam mij plotseling in de gedachte. Zijne verbindtenissen met robespierre, gedurende het vreeselijkste tijdvak der omwente-
{==49==} {>>pagina-aanduiding<<}
ling, hadden mij tot nog toe teruggehouden, mijne voormalige kennis met hem te hernieuwen: maar in mijnen wanhopigen toestand was hij de eenige persoon in geheel Frankrijk, van wien ik hulp verwachten kon. Derhalve ging ik naar zijne vertrekken in het Louvre, vond hem te huis, werd oogenblikkelijk door hem herkend en uiterst vriendelijk ontvangen, ofschoon vele jaren verloopen waren, sedert wij elkander gezien hadden. Hij vroeg mij terstond naar mijne schilderij van den slag op Bunkers-hill, welk stuk door den Heer muller in het koper gebragt is. Ik zeide hem, dat ik te Stutgard geweest was; dat de plaat tot mijn volkomen genoegen was uitgevallen, en dat ik met dezelve en met het tafereel zelf thans op mijne doorreis naar Londen was, om haar daar in het licht te geven; doch dat ik onverwachte moeijelijkheden vond, om eenen pas te bekomen, en dus bij hem kwam vernemen, of hij ook met den Minister van Policie bekend was en mij eenigen bijstand zou kunnen verleenen. Hij antwoordde mij, dat de tegenwoordige Policieminister hem vreemd was; ‘maar,’ ging hij voort, ‘ik ken zijnen Secretaris, en dit zal misschien toereikend zijn. Ga naar uw hotel, waarde vriend, en haal uwe schilderij; middelerwijl zal ik mij aankleeden, om met u naar de policie te gaan, et nous verrons; ce tableau-là vaut bien des passeports.’
Derhalve haalde ik mijne schilderij en keerde met dezelve naar david terug, die bij mij in het rijtuig klom, en zoo reden wij naar de policie. Op den weg derwaarts kwamen wij natuurlijk van de vele gebeurtenissen te spreken, die sedert onze eerste kennismaking te Parijs waren voorgevallen. ‘Het is waar,’ merkte hij aan, ‘er is veel bloed vergoten; maar het zou heilzaam voor de Republiek wezen, zoo er nog een half millioen koppen onder de guillotine viel.’ Ik rilde bij het denkbeeld, dat ik mij op den bijstand van zulk een' mensch verlaten moest in eene zaak, waarbij mijne vrijheid of mijn leven op het spel stond.
Wij kwamen op het policie-bureau aan, en ondanks mijne ongerustheid moest ik over den indruk lagchen, dien het op de employés maakte, toen zij mij in gezelschap van den burger david zagen binnentreden, die, lam aan één been zijnde, daarom in het gaan op mij leunen moest. Op eenen gebiedenden toon vroeg hij naar den Secretaris van den Minister, werd terstond bij hem binnengeleid, en droeg hem

{==50==} {>>pagina-aanduiding<<}
mijn verlangen voor. ‘Ik ken den Heer trumbull sedert tien jaren,’ zeide hij; ‘ik weet, dat hij een Amerikaan is en aan den oorlog tegen Engeland deel genomen heeft. Ik blijf voor hem borg; hij is een even goede revolutionair als wij allen’ (eene schrikkelijke lofrede uit zulk eenen mond!) ‘Hij is ooggetuige van den slag op Bunkers-hill geweest, en heeft een voortreffelijk schilderstuk van denzelven vervaardigd. Zie hier is het. Hij is een groot kunstenaar, en men doet niet wèl, hem in zijne vreedzame, aan de kunst gewijde werkzaamheden te storen.’
Deze door david gedane voorspraak was niet wel te weêrstaan. De Secretaris bekeek het schilderstuk, bewonderde het - gaf zijn leedwezen te kennen, dat men zich omtrent mijn karakter vergist had, en beloofde mij onverwijld eenen pas uit te vaardigen. ‘Eerst echter moet ik u aan den Minister voorstellen; het zal hem genoegen doen te vernemen, dat het te uwen laste ingebragte ongegrond was, en tevens uwe schilderij te zien’ Wij werden bij den Minister binnengeleid en aan hem voorgesteld. Hier volgden dezelfde loftuitingen van den kant van david, hetzelfde gunstige oordeel over mijn tafereel, en het bevel om mij terstond eenen pas af te geven, waarbij de Minister, met een hoffelijk lachje, nog voegde: ‘Ik zou niettemin bijna in verzoeking komen, het voorregt van mijn ambt te bezigen, en eenen zoo rijk begaafden kunstenaar in de dienst der Republiek te houden.’ De pas werd mij ter hand gesteld, en ik verliet zegevierend het policie-bureau; vervolgens betuigde ik mijnen vriend david den hartelijksten dank, nam afscheid van hem en van zijn gezin, deed postpaarden voorspannen, en binnen weinig oogenblikken bevond ik mij op den weg naar Londen.


De blindeman.

Niet lang geleden verscheen voor eenen vrederegter te Parijs een Oculist, die klagtig viel over eenen blindeman, welke, door zijne vrouw geleid, voor den regter trad met een' grooten stok in de hand en de oogen digt gesloten. ‘Ik vorder van dezen man,’ zeî de arts, ‘zestig francs voor geneeskundige behandeling.’ Op de aan den gedaagde gedane vraag, waarom hij niet betalen wilde, gaf deze ten ant-
{==51==} {>>pagina-aanduiding<<}
woord: ‘Ik ben blind, stekeblind, van top tot teenen blind. Mijnheer de docter had mij gezegd, dat hij mij het gezigt en daarenboven een' wissel van 250 francs, betaalbaar op zigt, zou geven, wanneer ik mij, in zijn huis, door hem wilde laten behandelen. Tweehonderd en vijftig francs, vrije woning en kost, tot zulk een' prijs, dacht ik, kon ik mij wel eens laten genezen. Ik sloeg dus den koop toe; doch sedert heeft mijne kwaal zich al meer en meer verergerd, en nu vorder ik vergoeding; ik zie in het geheel niet meer.’ - ‘Maar, gij waart te voren immers reeds stekeblind, zegt gij,’ was de tegenwerping van den vrederegter. - ‘Dat kan niet schelen; nu zie ik nog veel minder.’ - ‘Gij wildet immers geen mijner voorschriften opvolgen,’ voegde hem hier de dokter toe. - ‘Neen zeker niet; van voorschriften was ook in ons contract niet gesproken, maar alleen van 250 francs, vrije inwoning en kost. En waarvoor begeert mijnheer de dokter nu nog zestig francs van mij?’ - ‘Als eene geringe vergoeding voor hetgeen gij mij gekost hebt. Hadt gij u door mij willen laten genezen, zoo zou ik u de beloofde som gegeven hebben.’ - ‘Ik vat u bij het woord... Gij hebt nu uwe belofte in tegenwoordigheid van getuigen gedaan... Ik ben even min blind als gij.’ (Men lacht). ‘Dat is niet mogelijk,’ zeî de arts. - ‘Mogelijk en waar,’ herhaalde de gedaagde. ‘Ik zie
nu, bij voorbeeld, op dit oogenblik regt goed, welk een verlegen gezigt gij zet.’ - ‘De man heeft mij dan bedrogen,’ hernam de Oculist; ‘hij heeft zich slechts blind geveinsd.’ Thans kon de gedaagde zich niet langer bedwingen. - ‘Wel dat wist gij immers zoo goed als ik,’ zeî hij, ‘en gij boodt mij juist daarom geld voor mijne genezing, om er naderhand mêe te kunnen pronken.’ Op deze woorden volgde, onder de aanwezigen, een algemeen geschater, en de vrederegter, die niets verder hooren wilde, gebood beiden, de zaal te verlaten.


Oculaire waarschuwing.

Een Amerikaansch Geneesheer, een allerijverigst lid der aldaar gevestigde Matigheidsgezelschappen, heeft een opmerkelijk geschrift in het licht gegeven, bepaaldelijk tegen de neiging tot sterke dranken gerigt. Bij dit geschrift zijn drie

{==52==} {>>pagina-aanduiding<<}
gekleurde platen gevoegd, welke de veranderingen vertoonen, die door het overmatig drinken in de gesteldheid der maag te weeg gebragt worden. Afdrukken dezer platen heeft het Matigheidsgezelschap in de nabijheid der wijnhuizen doen aanplakken, met het bijschrift: ‘Dronkaards, ziet wat er van uwe maag wordt, wanneer gij het zuipen niet laten wilt.’


Anecdote van Suwarow.

Op den terugtogt uit Zwitserland ten jare 1799 werd het Russische leger zoo zeer door de Franschen bestookt, en had door het ongunstige weder en door gebrek aan levensmiddelen sinds verscheidene dagen zoo ontzettend geleden, dat zelfs den gehardsten soldaat de moed ontzonk. Toen de manschap op zekeren avond zeer laat halte hield, werd het onverwachte bevel uitgevaardigd, om den marsch te middernacht voort te zetten. De soldaten morden, ja weigerden gehoorzaamheid. Dit kwam suwarow ter ooren; en, daar hij wist, dat elk uur uiterst belangrijk was, zond hij eenigen zijner stafofficieren, om de manschap van de noodwendigheid der gevorderde inspanning te overtuigen. Alles vergeefs. Nu ging suwarow zelf naar het bivouak, en niet dan met groote moeite gelukte het hem, den soldaten de belofte af te dwingen van met het eerste hanengekraai op te breken. Zij meenden alzoo voor 't minst eenige uren langer voor hunne nachtrust gewonnen te hebben, en legden zich neder tot slapen. Maar om middernacht stond suwarow op, en bootste, op eenigen afstand van het bivouak, het hanengekraai zoo volkomen na, dat binnen weinige minuten alles onder het geweer stond, en weldra het gansche leger zich op marsch bevond.


Antwoord van Tasso.

Toen eens iemand in tasso's tegenwoordigheid kwaad van hem sprak, zweeg deze, zoodat zelfs zijn vijand er zich over verbaasde. Een ander persoon uit het gezelschap zeî hierop overluid: ‘Men moet wel een gek zijn, om op zoo iets niet te antwoorden.’ - ‘Gij bedriegt u,’ hernam tasso, ‘want een gek zou niet hebben kunnen zwijgen.’






{==53==} {>>pagina-aanduiding<<}

Mengelwerk.

Over den Abbadona uit de messiade van Klopstock.

(Vervolg en slot van bl. 18.)

Satan, van de aarde ter helle gedaald, verkondigt aan de gevallen engelen, wat hij van jezus vernam, wat hij zag en hoorde, en geeft zijn besluit te kennen, den Messias te doen sterven; en het is in dezen oogenblik, dat abdiël abbadona, voor de eerste reize, in het Gedicht verschijnt; waarbij hij op de volgende wijze wordt aangekondigd:
‘Aan den voet des troons was de Seraph abdiël abbadona, somber en treurig, als een kluizenaar, gezeten. Vol zielsangst dacht hij aan de toekomst en het verledene; zijn aanschijn was in treurige donkerheid en pijnlijke zwaarmoedigheid gehuld, en hij zag jammeren, op jammeren gehoopt, de eeuwigheid ingaan. Thans staarde hij op vroeger' tijd; toen was hij, geheel onschuld, de vriend van den verheven abdiël, die, ten dage des opstands, eene schitterende daad voor het oog der Godheid volbragt; daar hij het was, die, alléén staande, maar onoverwinnelijk, de zijde van den overweldiger verliet en zich tot God keerde. Met hem, den edelmoedigen Seraph, was ook abbadona ontgaan aan den blik der vijanden van jehovah; maar de rollende vlammenwagen van satan, die, om de zijnen ter overwinning terug te voeren, snel langs hem voorbijschoot - het krijgsgeschreeuw, dat, met den klank der klaroenen, onstuimig ten aanval opriep - en die heirschaar, opgewonden door het droombeeld eener toekomstige Godheid, dit alles verwon zijn hart en sleurde hem weder rugwaarts. Toen nog wilde zijn vriend hem, met de bedreigende blikken der liefde, bewegen om naar hem heen te ijlen; maar, duizelend van het denkbeeld aan eenen te verwerven Godenrang, herkende abbadona dien,

{==54==} {>>pagina-aanduiding<<}
eertijds zóó vermogenden, vriendenblik niet meer, en in die verbijstering ging hij over tot satan.
Jammerend en in zichzelven verzonken denkt hij aan dit voorval zijner heilige jeugd, en aan den liefelijken morgenstond zijner schepping. De Oneindige schiep abdiël en abbadona op hetzelfde tijdstip; en toen spraken zij, met eene hun aangeborene verrukking, tot elkander: Och, Seraph! wát zijn wij? wáár, mijn Geliefde? zaagt gij mij het eerst? Hoe lang bestaat gij? Och, bestaan wij dan werkelijk? kom, omarm mij, mijn goddelijke vriend! verhaal mij: wat denkt gij? - Toen verscheen hun de heerlijkheid Gods, zegenend, uit eene stralende verte; rondom hen, zagen zij ontelbare scharen van nieuwgeschapene onsterfelijken wandelen, en drijvende zilverwolken hieven hen op tot den Oneindige; zij aanschouwden Hem en noemden Hem Schepper! Deze voorstellingen martelden thans abbadona. Uit zijne oogen vloten de tranen des jammers: zoo vloot, van Bethlehems gebergte, toen de zuigelingen stierven, het vloeijende bloed. - Hij had, met ontzetting, satan aangehoord; maar, die taal niet kunnende dulden, verhief hij zich, om te spreken; driemalen zuchtte hij, alvorens hij sprak: even gelijk, in een' bloedigen veldslag, broeders, die elkander terneder stieten, en, stervende, de een den ander herkennen, en dan, nevens elkander uitgestrekt, de rogchelende borst onmagtige zuchten doen slaken. Hierop ving hij aan en sprak:
Alhoewel mij deze vergadering eeuwig tegensta, ik wil hierop geen acht slaan en spreken! Spreken wil ik, opdat het zwaar gerigt van den Oneindige ook niet over mij kome, gelijk het over u, satan! gekomen is.
Ja, satan! ik haat u - u haat ik, verschrikkelijke! Mijzelven, mijzelven, dezen onsterfelijken geest, dien gij aan den Schepper ontruktet, vordere Hij, uw Regter, eeuwig van u! De onsterfelijke heirscharen roepen, in het diepst van den afgrond, in den nacht, nimmereindigend wee over u, satan! en luide, met dat donderend stormgeroep, zij allen, die gij verleid hebt, satan! -

{==55==} {>>pagina-aanduiding<<}
Ja, met het geruisch der Doode Zee, roepen die allen het wee over u! Ik heb geen deel aan den eeuwigen Zondaar; geen deel, Aartslogenaar! aan uwen zwarten raadslag, om den Messias Gods om te brengen! En, tegen wien, Overweldiger! hebt gij gesproken? is het niet tegen Hem, die, zelf moet gij dit bekennen, hoezeer gij uwe ontzetting weet te verbergen, vreeselijk voor u is, en magtiger dan gij? O! wanneer God aan sterfelijke menschen de bevrijding van ellende en dood beschikt, gij vermoogt niet dit te keeren! - En gij, gij wilt den Messias doen sterven? Satan! kent gij Hem niet meer? Heeft de donder der Almagt uw trotsch voorhoofd niet genoeg gebrandmerkt? of kan God zichzelven niet voor ons, onmagtigen, beschutten? ons, die de menschen ten doode verleid hebben. Wee, wee mij! ook ik heb dit gedaan! en wij zouden ons tegen hunnen verlosser, woedende, verheffen? den Zoon, den Donderaar, zullen wij willen ombrengen? ja, den weg tot eene welligt toekomstige redding, of wel tot verzachting onzer pijn, zouden wij, eertijds volmaakte geesten, ons, voor eeuwig, willen versperren? - Zóó waarachtig wij allen die pijn heviger voelen, wanneer gij, satan! dit verblijf van den nacht en der zwarte verdoemenis koninklijk noemt, zóó waarachtig keert gij, in stede van te zegepralen, met schande overdekt, terug uit den strijd met God en zijnen Messias!’
Abbadona heeft geëindigd, en satan, in hevigen toorn en woede ontvlamd, is onvermogend tot een wederantwoord. ‘Moedig en ernstig, doch zonder toorn en met een bedroefd gelaat, blijft abbadona staan voor den Vorst der hel;’ tot dat adramelech, niet minder de vijand van God en de menschen, dan van satan zelven, het woord opneemt, abbadona met versmading en trots bejegent, het besluit tot den moord van den Messias goedkeurt en door de helsche magten doet bekrachtigen; waarna hij, vereenigd met satan, naar de Aarde keert, ten einde den raadslag der Hel te volvoeren.
‘Abbadona, die, gedurende adramelechs lasteringen, zich onbewogen staande had gehouden, volgt beide

{==56==} {>>pagina-aanduiding<<}
de schrikkelijke bondgenooten van verre. Misschien kan hij hen nog van het volbrengen van hun voornemen terughouden, of wel - het einde der wanschepsels mede aanschouwen! Thans nadert hij, met loome schreden, het engelenpaar, dat de poort der Hel bewaakt. - Hoe was het u, abbadona! toen gij hier abdiël, den onoverwinnelijke, aanschouwdet? Zuchtend boog hij zijn aangezigt; nu wilde hij terugkeeren, dan weder naderen, en dan weder, eenzaam en treurende, in de onmetelijkheid ontvlieden; maar, sidderend en vol weemoed, hield hij stand. Thans neemt hij, op eens, een vast besluit en hij naakt de wachters. Hevig klopte zijn hart; stille tranen, zoo als engelen alléén kunnen storten, besproeiden zijn gelaat; zuchten, uit al de diepten des gemoeds - lang aanhoudende ontzetting, zoo als geen stervende die kan ervaren, grepen hem schokkend aan, toen hij zich opmaakte; maar het oog van abdiël, dat hem reeds lang bespeurde, staart, onafgewend, op de wereld van dien Schepper, dien hij getrouw bleef, maar geenszins op hem. Gelijk aan de jeugdige Zon, in de dagen der Lente, nederdalende op het nog pas geschapene aardrijk: even zóó blonk de Seraph; maar niet voor den treurenden abbadona. Deze verwijderde zich en zuchtte bij zichzelven, verlaten en eenzaam:
Abdiël! mijn Broeder! gij wilt u dan, voor eeuwig, aan mij ontrukken! Voor eeuwig wilt gij mij, verre van u, in de eenzaamheid achterlaten! Weent om mijnen wil, kinderen des Lichts! Hij bemint mij nooit weder, voor eeuwig niet weder; ach! weent om mij! - Gij, lustpriëelen, waar wij, zoo innig, van God en onze vriendschap spraken, verdort! - Gij hemelsche beeken, waar wij, arm in arm, den lof van God, den Oneindige, bezongen, droogt uit! - Abdiël, mijn Broeder, is voor eeuwig voor mij gestorven!
Beklaag het met mij, o Helle! mijn duister verblijf, en gij, moeder der kwalen, gij, eeuwige nacht! een akelig gejammer rolle van uwe gebergten nederwaarts, als God

{==57==} {>>pagina-aanduiding<<}
mij verschrikt! - Abdiël, mijn Broeder, is voor eeuwig voor mij gestorven!
Zóó klaagde hij, zich zijdwaarts keerende, en daarop bevond hij zich aan den ingang tot het geschapene. Hier verbaasde hem de glans en het gedonder der snel tegen over hem voorbijgaande Orions. - Sinds eeuwen had hij die werelden niet aanschouwd, altijd verdiept in zijne ellende en opgesloten in de eenzaamheid; thans sloeg hij dezelve gade en sprak:
Zalige ingang! dorst ik, door u, wederkeren in de werelden, die de Schepper voortbragt, en het duister rijk der verdoemenis nooit weêr betreden! - Gij, Zonnen! ontelbare kinderen der schepping! bestond ik niet reeds en straalde ik niet heller dan gij, toen de Oneindige u riep, en gij u glanzend bewoogt, voortgebragt door de hand des Scheppers? - En thans sta ik daar, verduisterd, verworpen, en ten afschuw van dit heerlijk gebied! - En gij, o Hemel! ach! terwijl ik u aanstaar, begin ik te sidderen; want dáár werd ik een zondaar; dáár stond ik op tegen den Oneindige! Waar zijt gij gebleven, onsterfelijke rust, mijne speelgenoote in het dal des vredes? Ach! naauwelijks laat mijn Regter, in uwe plaats, mij eene treurige verbazing over, bij het aanschouwen zijner werken! - O! dorst ik het wagen, diep ternedergezonken, Hem Schepper te noemen; hoe gaarne deed ik afstand van den beminnelijken vadernaam, waarmede zijne getrouwen, de verhevene engelen, Hem kinderlijk vereeren! - O! Gij, Regter der Aarde! ik, verlorene, durf u niet smeeken, dat Gij, met één' enkelen blik, mij in mijnen afgrond wilt aanzien! - Sombere gedachten, gedachten vol van ellende, en gij, woeste vertwijfeling! woed, tijranesse! woed voort! - Bestond ik slechts niet! - Ik vervloek u, gij, dag, waarop de Scheppende sprak: Zij! en Hij met Zijne heerlijkheid van uit het Oosten zich opmaakte. Ja, ik vervloek u, o dag, toen de nieuwgeschapene onsterfelijken riepen: onze Broeder bestaat ook! - O Eeuwigheid! moeder van oneindige ellende! waarom hebt gij dien dag ge-
{==58==} {>>pagina-aanduiding<<}
baard? en, moest hij in 't aanzijn worden geroepen, waarom werd hij niet donker en treurig, den eeuwigen nacht gelijk, die voor den Donderaar daarheentrekt, in onweder en dood; ledig, maar beladen met den toorn en den vloek der Godheid? - Maar tegen wien verzet gij u, lasteraar! voor het aangezigt der schepping? - Zonnen valt op mij! Starren bedekt mij, voor den grimmigen toorn van Hem,
die, van den troon der wraak, als vijand en regter, mij eeuwig verschrikt. Gij, die in uwe gerigten onverbiddelijk zijt, liet gij dan, in het toekomende uwer eeuwigheid, niets te hopen over? - Word nóg eens de Goddelijke Regter, Schepper, Vader, Erbarmer!... Ach! bij vernieuwing vertwijfel ik; ik heb jehovah gelasterd, ik benoemde Hem met namen, heilige namen, die geen zondaar, zonder Verzoener, noemen mag! Laat mij ontvlieden! Reeds rolt, door het oneindige, een zijner almagtige donders, met bange verschrikking! Dan waarheen? Laat mij ontvlieden!
Zóó roept hij, en ijlt voort, en staart in den ledigen afgrond; en nu smeekt hij: God! Verderver! te vreeselijke God in uwe oordeelen! Schep dáár vuur, een' doodenden gloed, die de geesten verteert! - Maar vergeefs smeekte hij, en geen doodende gloed werd geschapen. Daarom wendde hij zich en keerde tot den kreits der werelden weder. - Ten laatste stond hij, vermoeid, op eenen der verhevene Zonnen, en zag van dáár neder in de diepten. Hier volgden gestarnten andere gestarnten, aan gloeijende meeren gelijk: een dwalende aardkogel kwam nader, vurig en dampende, en der verstoring nabij in het goddelijk oordeel; en nu werpt abbadona zich op denzelven, om met hem te vergaan. - Maar hij verging niet; en, verdoofd van zijnen eeuwigen kommer, zonk hij langzaam naar de aarde: Zóó verzinkt, bij eene aardbeving, een gebergte, wit van het gebeente der slagtoffers, die elkander hebben omgebragt.’
Heeft de tweede Zang der Messiade abbadona naar de aarde gevoerd, in den vijfden vinden wij hem weder, waar

{==59==} {>>pagina-aanduiding<<}
hij pogingen aanwendt om den Messias te vinden. Vernemen wij, hoe klopstock hem en zijne gedachten en gewaarwordingen beschrijft; het oord der handeling is de voet des Olijfbergs.
‘Ter zijde des bergs, in het hulsel van den zwijgenden nacht, naderde abbadona en sprak bij zichzelven: Ach! wáár zal ik Hem eindelijk vinden, dien Man, dien Verzoener? Het is zoo, wèl ben ik onwaardig den besten der menschen te aanschouwen! en toch ... satan heeft Hem gezien! Maar wáár zal ik U zoeken, en wáár U eens vinden, Man Gods, Verzoener? Alle woestijnen heb ik doorkruist; ik ben tot de bronnen van alle stroomen genaderd; het geruisch van mijn' voet heeft zich in de eenzaamheid der schemerende wouden verloren; tot den ceder heb ik gezegd: verbergt gij Hem? O! ruisch het mij tegen! tot den overhellenden berg heb ik gesproken: buig u neder, gij eenzame! buig u neder naar mijne tranen; opdat ik den Goddelijke zie, als Hij dáár een weinig sluimeren mogt! Welligt - zóó dacht ik - heeft de liefdevolle zorg van zijnen Schepper Hem geleid onder het beschaduwende kleed der avondwolken! Welligt ook heeft de wijsheid, of de zucht tot diepzinnige nasporingen, die het gewoel der menschen ontwijkt, Hem in de holen der aarde gevoerd! Maar ik zag Hem noch in den hemel, boven - noch in den schoot der aarde, berieden mij! Ik ben onwaardig Uw aanschijn, onwaardig den blik te aanschouwen, waarmede Gij de menschen toelacht, beeld der Godheid! Onsterfelijke onder de menschen! Slechts dezen verlost Gij; mij verlostet Gij niet! Neen; Gij merkt niet op mijn eeuwig jammerend geroep! Ach! alléén menschen verlost Gij!
Zóó sprak hij, en ontdekte, onder de slapende jongeren, den beminnelijken joannes. Deze lag, in eene verkwikkende sluimering, het naast bij hem. Hij zag het; trad, met sidderende knieën, van vreeze terug, en naauwelijks waagde hij, in alle stilte, tot zichzelven te spreken:
Indien Gij het zijt, dien ik zoek, en Gij die Godde-
{==60==} {>>pagina-aanduiding<<}
lijke zijt onder de menschen, die ter redding van zijn geslacht verschijnt; zoo wees mij, o Verlosser! gegroet, in uwe schoonheid vol waardigheid; gegroet met tranen, met eeuwig vlietende tranen, en met bange en nimmer eindigende zuchten! Waarlijk, uw gelaat draagt de trekken van hemelsche onschuld, sprekende getuigen eener bewonderingwaardige ziel! - Ja, Gij zijt het! U zocht ik! Uw adem is rust, de belooning uwer deugd! Ontzetting grijpt mij aan, als ik die rust aanschouw, die uwe volle borst doorstroomt! Wend uw aanschijn van mij weg, of ik moet mij omkeren en weenen!’
Het ontwaken van petrus, die nevens joannes in slaap was gevallen, en diens toespraak tot den laatstgenoemde, overtuigt abbadona van zijne vergissing:
‘De Seraph vernam het en bleef, vol verwondering, staan. De stilte van den nacht omgaf hem; en hij hoorde, in de verte dier schrikwekkende stilte, een geluid, als de stem van eenen stervende; en hij keerde het luisterend oor naar de zijde, van waar hij het geluid had vernomen; en de stem werd, terwijl hij luisterde, treuriger en huiveringwekkender. Toen stond hij dáár, bevreesd en verbaasd, en zijn hart beefde terwijl hij nadacht: Hoe! zal ik heengaan, om den man te zien, die, daar ginds, in den ontzettendsten angst, worstelende is met de gedachten aan den dood en het hoogste gerigt? zal ik het bloed van den verslagene aanschouwen? - Welligt spoedde hij zich rustig, onder nachtelijke schaduwen, huiswaarts, om zijne stamelende kinderen, op den arm en aan den hals der moeder, met de vreugde eens vaders, te groeten, terwijl een loerende vijand, een moordenaar, hem in het duister versloeg! Welligt werd zijn wandel met onschuld gekroond en zijne daden gesierd door de wijsheid! Ach! ik zou hem aanschouwen? ik zou den angst van een' stervende, zijn brekend oog, en de doodsbleeke wangen, thans zoo kleurloos, gaan zien? het gesteen zijner zuchten aanhooren, of wel het geroep zijner brullende stem, waarmede hij wegsterft? - Helaas! bloed van den vermoorde! ijzingwekkend bloed des on-
{==61==} {>>pagina-aanduiding<<}
schuldigen, ook gij getuigt tegen mij, voor dát gerigt, dat geene erbarming kent, want ook ik heb de kinderen van adam verleid tot den dood der zonde! - Gij, o bloed! bloed van onschuldigen, dat tot hiertoe gestort werd, en, in den loop der eeuwen, nog vergoten zal worden, laat af van mij! Ik hoor uwe donderende stem; ik hoor uwe vreeselijke zuchten, waarmede gij tot God schreit, wraak vordert, en mij die, voor eeuwig, prijs geeft! Dáárheen moet ik staren, kinderen van adam, waar Gods oordeelen rusten; ja, staren moet ik op uw verdord gebeente! Gelijk een krijgsman grijpt mijn geweten mijn' afgewenden
blik aan, opdat hij zich keere dáár, waar de dooden, die ook ik heb omgebragt, in het stille graf vergaan! - Stilte van den dood, ik gruw van u! Hij, die tegen mij woedt, komt niet in de stilte; neen, in de wolken donderend, genaakt Hij! Zijn tred is een onweder, en de klank van zijnen mond is de dood, is gerigt, zonder erbarmen! - Alzoo dacht hij, en, met trage schreden, naderde hij den omtrek, van waar hij de stem van den stervende had vernomen.
Thans ontdekte hij, in de verte, den Messias; maar hij kon diens aanschijn en het bloedend voorhoofd niet zien; want de Heer lag met het aangezigt ter aarde, in een stil gebed de handen wringende. Op eenen afstand zweefde abbadona, rondom den Messias, over het rustende aardrijk. Nu trad, van uit de digte schaduwen, waarmede hij omhuld was, gabriël langzaam voorwaarts, en abbadona beefde terug. - - -
Abbadona zag naauwelijks op, toen hij gabriël aanschouwd had. - - - En, hij, de verworpene, siddert en vestigt een' matten blik op den Messias, die zich thans uit het bloedig stof en met het doodszweet op het aangezigt, langzaam, weder opheft; maar met dien aanblik omvloeit de nacht des doods den ontroerden Seraph; en, toen hij weder tot eenige bezinning komt, denkt hij; maar nu eens sluit hij zijne akelige gedachten in zijn binnenste, en dan weder laat hij dezelve, jammerend en

{==62==} {>>pagina-aanduiding<<}
met luide zuchten, weêrklinken in de verschrikkingen van den nacht:
O Gij, die dáár vóór mij met den dood worstelt, wie zijt gij? Zijt gij een van die uit stof gevormd zijn; een zoon dezer aarde, die vervloekt werd en rijpt voor het gerigt, terugsidderende voor den laatsten der dagen en het geopende graf der vergankelijkheid? Een van die uit stof gevormden? Gewis! en toch dekt een schemerglans der Godheid uwe menschheid; en iets hoogers, dan hetgeen graf en verrotting kunnen bieden, spreekt uit uw oog! Neen, dát is niet het gelaat eens zondaars; en zóó blikt de van God verworpene niet om zich heen! Gij zijt meer dan mensch; in u zijn diepten verborgen, geheimenissen Gods, die voor mij onzigtbaar zijn! - Wie zijt gij? - Wend, o! wend uw oog van hem af, verworpene! - IJlings treft mij een denkbeeld; eene ontzettende, groote gedachte schokt mij, als met de kracht van een' donderslag: welk eene verbazende gelijkenis ontwaarde ik? - Weg van mij, vreeselijke vermoedens! bedelf mij niet, gij, verschrikkingen des eeuwigen doods! - Ach! Hij gelijkt naar den eeuwigen zoon, die, voorheen op zijnen troon, in hoogheid gezeteld, op vleugelen des vlammenden wagens gedragen, over ons donderde; het verderf hechtte aan onze verzenen en geene verschooning kende, toen de onsterfelijkheid tot een' vloek en het leven een eeuwige dood geworden is; toen de onschuld, met alle hemelsche genietingen, voor ons, voor eeuwig, uit de schepping ontvlood en den regtvaardigen ten deel werd; toen jehovah geen vader meer voor ons was! Nog eenmaal wendde ik mij toen, en zag sidderend rugwaarts; ik zag Hem achter mij naken; ik zag den vreeselijken Zoon; het doordringend oog des Donderaars! Verheven stond Hij dáár op den vlammenden wagen; onder denzelve stonden de middernacht en de dood! God had Hem met almagt gewapend, de Albarmhartige had Hem met het verderf toegerust! - Wee mij, wee mij; de ontzette natuur herhaalde, in al de diepten der Schepping, den donderenden
knal, waar-
{==63==} {>>pagina-aanduiding<<}
mede zijne straffende regterhand ons nederwierp! Hem zag ik niet weder, want mijn oog verloor zich in de diepte van den nacht; te midden van storm en donder en het geween der sidderende natuur sluimerde ik voort, met het gevoel der vertwijfeling, en - tevens onsterfelijk! - Nog zie ik Hem; ja thans nog; en het gelaat van dezen Mensch, in 't stof gebogen, maar die meer dan een mensch is, is Hem gelijk. - Is Hij, ach! is Hij ook de Zoon van den Oneindige, de geschonken Messias? Hij de Regter? - Maar neen; Hij lijdt; Hij worstelt met den dood; Hij, die stond op den vurigen wagen, worstelt met den dood! - Mateloos is de angst, die zijne Goddelijke ziele doorschokt! Hij klaagt in het stof; de opgezwollen aderen bloeden doodsangst! Ik, voor wien geene ellende verborgen is, daar ik alle trappen van lijden en vertwijfeling ben afgestegen, ik weet geene namen te geven aan den zielsangst, dien Hij voelt! Neen, zóó als Hij die voortdurende doodsmart gevoelt, kan zij niet medegevoeld worden!
In een verafgelegen en duister verschiet ontwaar ik nieuwe denkbeelden; zij doen zich voor als wonderbare ontdekkingen, maar verward, gelijk de paden der doolhoven: Deze Vorst des hemels, de Zoon van jehovah, het eeuwige evenbeeld des Vaders, steeg af van zijnen troon en werd Mensch? Zou Hij thans voor menschen lijden? voor zijne sterfelijke broeders in het oordeel gaan? - Indien ik mij de hemelsche dingen nog herinneren kan, dan heb ik van dit geheim eenmaal iets donkers in den hemel verstaan; ook getuigt satan dit, door het slangengesis zijner woorden en daden! - En hoe genaken Hem de engelen, terwijl hun aanschijn en zaamgevouwen handen van aanbidding getuigen; ook schijnt hier de schepping, overal, in stille ontzetting verzonken, als ware de Godheid tegenwoordig! - Maar, gaat Gij in het gerigt voor uwe sterfelijke broeders? zijt Gij des Eeuwigen Zoon? O Zoon! dan ontvlied ik; opdat Gij niet, wanneer Gij mij aan uwe voeten ziet sidderen, in toorn tegen mij ontwaakt, en u verheft op uwen troon! -

{==64==} {>>pagina-aanduiding<<}
Maar Gij ziet mij niet aan - en toch kunt gij mijn binnenste doorzien! Durf ik mijne gedachten luid doen worden; het wagen door te denken, wat mij met beving vervult, dan zijt Gij de Messias der menschen, en niet die der verhevener engelen. - Helaas! indien Gij ons verwaardigd had Seraph te worden, en zóó over de hemelsche landouwen uitgestrekt laagt, gelijk hier in het stof; zóó in het oordeel gingt, onzen wege in het oordeel gingt, van den Eeuwigen Vader; zóó de handen vouwdet voor God; zóó tot zijnen troon opzaagt; o! hoe zou ik dan, met opgeheven handen, om u zweven, en u, Goddelijke! zegenen, met de toonen der harp en het gezang Hallelujah!
Maar dewijl Gij het zijt, de teedere lieveling der Godheid, zoo moge, o kinderen van adam! de vloek, met eeuwig vuur, ieder hoofd treffen, hetwelk verachtelijk genoeg denkt, om den Zoon te miskennen, en ieder hart, dat, zijns niet waardig, de deugd ontheiligt. Gij, geslachten der verlosten, voor zoo veel gij op aarde verschijnen zult, o! wanneer gij het bloed, dat van dit aanschijn vloeit, onteeren mogt, het zij u vergoten ten dood, ja, tot den eeuwigen dood! Ja, u bedoel ik, onsterfelijke zielen, u noemende bij den vreeselijken naam, dien de ongeschapene u gaf; wanneer in u ook maar een voorgevoel van dit denkbeeld, met het verbrijzelend afgrijzenwekkende der ernstige eeuwigheid, mogt ontwaken, zoo weet dan, dat gij, van God, het eerste en beste aller wezens, voor eeuwig verworpen zijt! - Dan, ja, dan wil ik, in de gewesten van ellende en nacht, de open wonden aanschouwen der onsterfelijke zielen en zeggen: Heil u, eeuwige dood! jammer, zonder einde, u zegen ik! - Het aanschouwen dier rampzaligen zou de zalige rust der verlosten, die, met betamende zorg en deugdzaam, voor de eeuwigheid leefden, verstoren; en zij mij daardoor, van uit hunne hemelsche heerlijkheid, doen opschrikken. En toch wil ik, in de gewesten van ellende en nacht, de open wonden der onsterfelijke zielen aanschouwen en zeggen: Heil u, eeuwige dood! jammer,

{==65==} {>>pagina-aanduiding<<}
zonder einde, u zegen ik! - Van uit de ijzeren armen der helle wil ik mij losrukken, en voor den troon des Regters verschijnen, en dáár het uitroepen, met eene donderende stem, dat de werelden rondom mij en alle hemelen het hooren: Ik ben eeuwig als zij! wat heb ik misdreven, dat Gij slechts hen, slechts zondaren uit de menschen, en geene engelen met u verzoendet? Het zij zoo, dat de hel u haat; maar één verlatene is overig; één die edeler gezind is, en u niet haat, o jehovah! één die bloedige tranen, en ellende, die nimmer aanschouwd werd, zóó lang reeds, o God! en zóó lang reeds vergeefs, voor u uitgoot en doorstond, zat van zijn aanwezen, en vermoeid van zijne onsterfelijkheid!
Hierop ontvlood abbadona.’
Waarheen? dit wordt ons in den negenden zang vermeld, bij het berigt van de aardbevingen, die zich, na de kruisiging van christus, van tijd tot tijd, herhaalden:
‘Maar de geheime ontroering der aarde drong door tot de spleten van een duister rotsgebergte, ver van den Olijfberg verwijderd, en werwaarts abbadona gevloden was; opdat hij eenzaam, in de diepten der aarde, zou kunnen treuren. Dáár zat hij, aan de helling eener rots; dáár zat hij, staroogende op den bruisenden stroom, die aan zijne voeten nederwaarts stortte, en volgde, met een luisterend oor, elken donder, waarmede de schuimende vloed, van afgrond tot afgrond, langs overhangende bergen, klaterde. Op eens begint het onder hem te beven, en naast hem storten rotsen in. Abbadona werd van dit luid getreur der aarde (zoo noemde hij haar sidderen) verschrikt, en hij vroeg: Jammert de aarde, dat het stof haar kinderen baarde? en is zij moede de verderving harer zonen te dragen in haren schoot, als in een eeuwig graf, dat gedurig met nieuwe geraamten gevuld wordt, en inwendig ijselijk is om te aanschouwen, alhoewel het van buiten met geurige lentebloemen prijkt? Of wel beklaagt zij, helaas! dien Goddelijken Man, dien ik te middernacht, aan den Olijfberg, aanschouwde, en een lijden zag ondergaan, zoo als geen eindig schepsel lijden

{==66==} {>>pagina-aanduiding<<}
kan? - Wat mag thans wel zijn lot zijn? en waarom aarzel ik, om Hem anderwerf op te zoeken? Hoe! is de hand des gerigts mij op het vlak der aarde nader dan hier? Nergens kan ik haar toch ontvlieden! en vlood ik ook buiten de grenzen der schepping, die hand zou mij aangrijpen! - Ja, ik wil Hem weder zoeken; ik wil het einde van dat vreeselijk leedverduren aanschouwen; weten wil ik alles, in zijne schrikbarende bijzonderheden! - Omgaven Hem slechts maar niet zoo velen van de hemelsche heirschaar! O! hoe verschrikte ik voor hunne blikken, toen ik van Hem wegvlood! - En waagde ik ook den schijn van een' hemelschen luister te vertoonen, en mij in een' engel des lichts te hervormen, zou dan niet de bliksem des Regters mijne vermomming te schande maken? Zouden de engelen mij niet in mijne ware gestalte herkennen? - Maar, doet satan dit niet? ja, hij doet het, die zonde op zonde stapelt, en, veel meer dan ik, door grootere euveldaden, de Godheid vertoornde! En daarbij, verberg ik, in mijn jammervol hart, geene lage bedoeling met eene zoodanige vermomming! En toch, zou ik het wagen? zou zich abbadona vermommen? - Neen, mijn besluit is genomen; gij, verworpeling, ga heen in uwe ellende! - Ik zal dan niet tot Hem gaan? ik zal het einde van het wonderbaarste lijden niet vernemen? Hoe zou ik ook den aanblik der Cherubims verdragen, en niet vlugten?
Zóó denkt hij, twijfelend bij zichzelven, en verheft zich van uit de diepte; maar naauwelijks drukken zijne voeten het stof der aarde, daar beeft hij ontzet terug; want een zwarte nacht rustte voor zijn oog op het vlak der aarde. Omringd door die zware en treurige duisternis op den middag, den vollen middag! hoe! - zóó denkt hij - Is dan de wereld rijp voor het Godsgerigt? zal zij te dezen stond vergaan? Ja, de verschrikkingen van den Oneindige rusten op haar; de hand des Almagtigen heeft haar aangegrepen! - En waarom? Bedekt de schoot der aarde den wondervollen Lijder, en vordert God Hem terug van hare misdadige kinderen? - Maar,

{==67==} {>>pagina-aanduiding<<}
zou Hij kunnen sterven? - Waar ik ook heenblik, overal verwarren mij nieuwe denkbeelden! - Zou ik mij hier, in eenzaamheid, met denken martelen? neen; beter is het Hem te zoeken, Hem te zien en daardoor te leeren!
Toen hij dit besluit nam, stond hij op den boomrijken top eens bergs, en staarde rond in de hem omringende duisternis, de heilige stad, met vurigen blik, zoekende. Ten laatste ontwaarde hij dezelve van verre, even gelijk een' puinhoop, omgeven door neveldampen; en toen - zijne beenderen beefden bij de poging - nam hij de gedaante aan van een' engel des lichts; dezelfde jongelingsgestalte, waarmede hij, in het dal des vredes, eens mogt pralen. Die gedaantewisseling was echter hoogstgebrekkig; want ofschoon glanzende lokken van zijne schouders nedergolfden; ofschoon gouden wieken onder dezelve ruischten; ofschoon de helderheid van den morgen zijn blinkend gelaat bedekte; toch stonden zijne oogen vol tranen, die langs zijne kaken vloeiden. Bevend hief hij zich op ter vlugt, en begaf zich naar de plek, die hij, boven andere, in de dikste donkerheid gehuld zag; want de zwarte nacht, die van den zwijgenden hemel afdaalde, zweefde het digtste in den omtrek der hoofdschedelplaats.
En, terwijl hij over de wateren der Doode Zee voortzweeft, verneemt hij een vreeselijk gebrul der opgeruide vloeden; en, met het geweld der baren, het gejammer der gepijnigde vertwijfeling: zoo kermen stervenden, terwijl de plotselinge en doffe donderslag der onderaardsche wraak opwaarts stijgt; als dan de aarde beeft, en eene van de veroordeelde steden, slechts ééne, de meestmisdadige, zinkende verdwijnt, dan siddert nog eenmaal de aarde, en nog eenmaal kermen stervenden, die zich zeker waanden, bij het gekraak der ontheiligde tempels, en de instortende paleizen van marmer gebouwd! De eenzame wandelaar ziet het en verbleekt; hij schreeuwt het uit van ontzetting - en vliedt.
Abbadona verneemt, even zóó, met het woeden der

{==68==} {>>pagina-aanduiding<<}
Doode Zee, het gebrul der beide veroordeelde geesten (satan en adramelech); hij herkent hen; ontzetting grijpt hem aan; en, met ongeregelde vaart, ontvliedt hij de kusten, waar het gejammer weêrgalmde.
Thans is hij den kring der Cherubs genaderd. Plotselinge en onwederstaanbare verschrikkingen maken zich van hem meester, zoodra hij den blik vestigt op den reinen en vollen hemelluister van deze getrouwen; en zijne lichtende schijngestalte ware bijna opgelost in misvormende donkerheid! De buitenste rij der engelenwacht was te diep verzonken in de aanschouwing van Hem, die den wondervollen, verzoenenden dood onderging, dan dat zij op hem zouden kunnen letten. Seraph eloa alléén ontwaart hem; herkent hem oogenblikkelijk en denkt: Zou deze afvallige, deze bedrukte en klagende Seraph den Gekruiste willen aanschouwen? - Hij zag zijn lijden aan den voet des Olijfbergs, en thans zoekt hij Hem weder. Hoe ellendig is hij! Verteerd van zijn immer voortdurend naberouw, uitgegoten in al de tranen sedert zijnen afval en herschepping geschreid! - O God! Regter der werelden! Gij zult met hem volenden, wat gij besloten hebt; en ik? hoe, kan zijn lot mij nog verbazen? Is niet, door hen, die eens onsterfelijk zullen zijn, jezus christus gekruist, om den eeuwigen dood, zoo wel als den dood eens menschen, te ondergaan? - Zie, hij valt neder op zijn aangezigt, hij valt aanbiddend neder; hij ligt daar, en schreit tot Hem, die het lijden verdraagt!
Thans verheft zich eloa en wenkt eenen der engelen, en de Seraph staat voor hem: Ga, - zóó sprak hij - tot de engelen en de geesten der Vaderen, en zeg tot hen: Met twijfeling en sidderen naderde abbadona, voor zoo verre hij het wagen mogt uwe rijen te naderen, laat hem dit toe; want hij is gekomen met tranen, opdat hij den stervenden Middelaar aanschouwen mogt! Geen uwer gebiede hem te vlieden; maar late hem de pijnlijke verzachting! Immers wordt het kruis omgeven door schuldiger zondaren dan hij!

{==69==} {>>pagina-aanduiding<<}

Abbadona zweefde sidderend om de verzamelde engelen; twijfelde, zweefde, en stond, en zeeg ter aarde. Gaarne ware hij geweken; maar hij vermande zich bij de gedachte, dat deze groote en heerlijke rij van engelen geenen geringeren persoon konden omgeven dan den Verlosser der wereld; en nu waagde hij zich, voortzwevende, in den hem afschrikkenden kring.
Toen nu de engelen het gezigt naar hem keerden en hem aanzagen, ontwaarden zij de treurige vermomming; een' lach des doods; een' glans, waaruit geene zaligheid straalde; duizendjarig leed, en onoverwinnelijke treurigheid; het was abbadona! - Met stilzwijgend medelijden lieten zij hem voortzweven, en hij naderde den heuvel, waarop de nacht was nedergedaald. Dáár zag hij de gekruisten, en keerde zich. Neen - sprak hij - ik kan de gelaatstrekken van die stervenden niet aanschouwen! Zóó veel leeds verwondt mij te diep, en voert de treurigste beelden voor mijnen geest, mij te luide voor mijnen Regter aanklagende; want slechts de afgewende, kortstondige en vliegende blik op die wonden vervulde mij reeds met angsten, aan woedende vlammen gelijk! O gij, mederampzalige menschen! te schuldiger, vermits, ten gevolge der zwartste misdaden, uwe broederen u noodzaken, om menschen, voor het aanschijn der zonne en de verzameling eener ontelbare menigte, ter dood te brengen! Neen, mijn oog zal hen niet aanschouwen, die gij thans, regtvaardig of onregtvaardig, der verderfenis prijsgeeft! Maar ontruk u aan deze droevige en martelende gedachte, de angstige gedachten des doods! - Wáár zal ik Hem vinden, dien ik zoek? Ja, voorzeker, deze hemelsche schaar is niet zonder oorzaak op de aarde gedaald; zij moet Hem omgeven! Hij bevindt zich ergens op deze gewijde plek! maar wáár? In Gethsemané was het schrikwekkendste duister dáár, waar Hij zich bevond; maar hier, op de hoofdschedelplaats, stroomt het van duisternis, en dáár kan Hij zich niet bevinden! O! wanneer een engel Hem mij aanwees! wanneer ik slechts vragen dorst, en dan een Seraph Hem

{==70==} {>>pagina-aanduiding<<}
aan mij toonde! - Rampzalige! wanneer zij mij, aan deze ontroering, aan dezen innigen weemoed, niet herkenden, en mij bevelen te vlieden! Neen; in verhevene gedachten verdiept, slaan zij geen' acht op mij; zij denken aan den Goddelijken Man, tot wien de Regter hen afzond! - Helaas! wáár toeft Hij? Toeft Hij veelligt in het allerheiligste des Tempels? bidt Hij dáár, bij vernieuwing; en zal geen sterfelijk oog aanschouwen, hoe Hij lijdt, terwijl het bloedig zweet van Zijn aangezigt druppelt? - En toch zijn de oogen der hemelsche scharen meer naar den heuvel, dan naar den Tempel gekeerd; immers indien ik wèl zie, wáárheen zij hunne blikken wenden. - Verworpene! ja, zóó diep zijt gij vernederd, dat gij uw schaamrood gelaat niet tot deze aan God getrouwen durft verheffen; schoon ge het waagdet u aan hen te vertoonen, in hunne verheerlijkte gestalte!
Maar op die hoofdschedelplaats? ... Welligt dat Hij dáár, waar misdadigers sterven, en daarmede van den val der menschen de luidsprekendste getuigenis geven, volbrengt, wat hij besloten heeft op aarde te dulden? Welligt, dat Hij dáár, te midden der doodsbeenderen, nederknielde, om den Regter te aanbidden? - Helaas! ik moet mijn' blik wel weder naar den doodsheuvel keeren!
Hij wendde zijn gelaat, en zweefde in bange en trage vlugt; zijdwaarts af; lang en opmerkzaam, onder de opgerigte kruisen zoekende. Daar ontdekt hij joannes, en volgt, met gespannen aandacht, den blik des Discipels.’ - - -
‘Toen abbadona van zijne eerste ontzetting terugkwam, dacht hij: Dat is niet mogelijk! onmogelijk! Hij is het niet! Sterven? dat is niet mogelijk! En toch, o Hemelen! wat waag ik te twijfelen? Ik bedrieg mij niet! Ik zie Hem; ja toch, Hij is het! Hij, dien ik aan den Olijfberg aanschouwde, lijdende, wat geen eindige leed; Hij is het; uw offer, onverbiddelijke Regter! - Nu zonk hij lager aan den heuvel neder, en hij dacht:

{==71==} {>>pagina-aanduiding<<}
Hier, in het stof der aarde, wil ik het einde wachten van het onnaspoorlijkste aller oordeelen; en, wanneer een eindig wezen zulks vermag, den Goddelijken Lijder zien sterven! - Wat was dat in mijn binnenste, dat mij kalmte bereidt? is het de angst der verdooving mijner zinnen? zou het werkelijk hoop zijn? de beste hoop van allen: vernietigd te worden? O! eenige hoop! bedrieg mij niet! Ja, thans durf ik, dunkt mij, den Regter smeeken, om vernietigd te worden; ja, mij dunkt, Hij zou mij thans verhooren! - O Regter der wereld! wanneer de Goddelijke Lijder zijn hoofd zal gebogen hebben aan het kruis, en Gij dan, omdat wij de zonde voortbragten en tot zondigen verleid hebben, eenige van die misdadigers als wij zijn, ten doodsoffer, aan de schim van dezen uwen omgebragte, mogt wijden, ter eindelooze vernietiging, och! verkies dan den verworpenste onder de zondaren, verkies dan abbadona mede, tot een offer des doods! - Och! dan zal ik niet meer zijn! dan voel ik de vlam niet meer der schrikkelijkste foltering! - Eenmaal bestond ik; dan zal ik niet meer bestaan! Uit de rij der wezens verdwenen, houd ik voor altoos op te zijn! en dan - dan ben ik van de engelen, van alle geschapenen en van God vergeten! - Regter der wereld! God! Zie! ik bied mijn hoofd uwer almagt aan; o! verwaardig mij, dat zij mij, gelijk Gij wilt, uit uwe schepping verdelge!
Zóó wenschte hij; zóó waande hij te mogen hopen; hij verblijdt zich; en, over zijne verwachting ontzet, zweeft hij over het stof; op het bloedige kruis en den stervenden Middelaar starende, en, elk oogenblik, het bezwijken van den Goddelijke verwachtende. Een treurig schrikbeeld, vernietigd te worden, vervulde al zijne gedachten; zijne gedaante verdonkerde zigtbaar, en hij stond en streefde en kampte, om zijne lichtgestalte niet te verliezen; en terwijl hij zoo alle krachten inspande, en van vrees zich omkeerde, zag hij, niet verre verwijderd, bij een der kruisen, ter regterzijde van het hoogstverhevene, dat in het midden schrikwekkend omhoog rees,

{==72==} {>>pagina-aanduiding<<}
op eenmaal, den vreeselijken abdiël zweven; abdiël; eens zijnen geliefden medegeschapene! - De glans der omringende engelen hulde hem nu in donkerheid; de schepping werd hem te eng; want de angst greep hem aan, dat zijn vriend hem zou herkennen! Al wat onsterfelijk in hem woonde, de krachten eens geestes, die alle roept hij ter hulp, om die herkenning te voorkomen. IJlings, als ware hij door God, van eene verre gelegene wereld, naar eene andere, verre verwijderde, gezonden, en als dorst hij op aarde niet toeven, keert hij zich tot abdiël, met overhaasting sprekende: Zeg mij, Geliefde! Wanneer is het den Middelaar gezet, dat Hij sterve? Het werd mij geboden mij te spoeden; en toch wenschte ik, dat heilige, door God verkorene, ontzettend oogenblik, aanbiddend, te gedenken, waar ik mij ook bevinden moge!’
‘Abdiël stond zijdelings gekeerd; maar nu wendde hij zijn hoofd naar den verlorene, en sprak, met ernst, door weemoed verzacht: “Abbadona!”
Gelijk de kleur des doods plotseling opstijgt in het gelaat van den bloeijenden jongeling, door een' bliksemstraal getroffen: zóó steeg ook de kleur van den nacht des afgronds in het gelaat van abbadona. De Heiligen zagen hem verduisteren, en hij ontvlood uit hunnen hem verschrikkenden kring.’ - - -
Ware het tafereel van abbadona hier geëindigd, het zou niets dan treurige gewaarwordingen kunnen wekken; maar de eindelijke ontwikkeling des geheels toeft ons in den negentienden zang, en bevredigt ons hopen en verwachten. De Messias, uit den dood herrezen, heeft gerigt gehouden; en de engelen van den dood voeren de veroordeelden in den eeuwigen nacht.
‘In de stilte der eenzaamheid en, met starren blik, in de diepte starende, stond abbadona. Een der doodsengelen kwam hem nader en nader; hij zag den Cherub, herkende hem, en was bereid om te sterven. Met het droevigst oog staarde hij op den Regter, en hij riep tot Hem uit de diepten zijner ziele; tegen hem keerde zich

{==73==} {>>pagina-aanduiding<<}
het gansche geslacht der menschen, en de ten troon gezetelde Regter. Aanbiddend sprak nu de Seraph:
Daar nu alles geschied is, en op den laatsten der dagen de nacht der eeuwigheid volgt, zoo laat u nog eenmaal door mij aanschouwen, gij, die daar zit op den troon! aanschouwen, met die tranen, die mijn brekend oog, sedert de wording der aarde, geweend heeft! Zie op mij, van den zetel waarop gij rust; want zelf hebt gij ook eenmaal geleden! Zie terneder op de ellende, waaronder wij, veroordeelden, gebukt staan; en onder deze, op den meest verlatene van alle geschapenen! Ik smeek U niet om genade, Godmensch! Erbarmer! maar sta mij toe U te bidden om den dood! Zie, deze rots omvat ik, en daar wil ik toeven, tot dat de doodsengelen de veroordeelden van God terugvoeren! Duizend donders staan U ter dienst; gebied één' van die duizend; wapen dien met almagt, en dood mij, o Zoon! om den wille uwer liefde, om den wille uwer erbarming, waarmede gij heden genade bewijst! - Helaas! ik werd ook eens door U, met de regtvaardigen, geschapen; laat mij thans sterven; verdelg uit uwe schepping den aanblik mijner ellende, en abbadona zij voor eeuwig vergeten! Dat mijne schepping vernietigd zij, en ledig de plaats van den meestverlatene onder alle geschapenen! - Uwe donders zwijgen; en Gij hoort mij niet! - Helaas! moet ik blijven voortleven; zoo laat mij, van de verworpenen afgescheiden, op deze duistere gerigtsplaats eenzaam verblijven; en dat het mij, in mijne jammeren, tot troost verstrekke, diepnadenkend, mij te herinneren: Hier zat de Zoon, ten troon verheven, met zijne helder stralende wonden! Dáár hieven de vromen zich op lichte wolken naar boven; hier werd ik geoordeeld!
Abbadona zonk aan den rotswand neder. Tot een ijlende vaart stonden de doodsengelen gereed, en keerden zich tot den Regter. Plegtstatig zweeg het geslacht der menschen, en de donders verstomden, die tot hiertoe, onophoudelijk, van den troon des Rigtenden weêrgalmden; abbadona ontwaakte; hij gevoelde de onster-
{==74==} {>>pagina-aanduiding<<}
felijkheid weder; en, van uit den wachtenden hemel, klonk de stem des Regters hem te gemoete:
Abbadona! ik heb u geschapen en ik ken mijne schepselen; ik aanschouw den worm, eer hij nog voortkruipt, en den Seraph, alvorens hij gevoelt. Alle diepten des harten en alle gedachten ken ik; maar gij hebt mij verlaten, en deze veroordeelden, die gij mede verleid hebt, getuigen tegen u. Zij zijn onsterfelijk!
Abbadona stond op, en, de handen ten hemel heffende, sprak hij: Wanneer Gij mij kent, en den ellendigste der engelen verwaardigdet zijne ellende te aanschouwen; wanneer uw Goddelijk oog de eeuwigheden heeft doorzien van mijn lijden; zoo verwaardig mij, dat uw donder mij treffe, en dat uw arm zich mijner erbarme in mijnen dood! Middelaar! onmagtig zink ik neder in de vreeselijke diepten van den afgrond, en mijne sidderende ziel ontvliedt de schouwplaats der eeuwigheid; stort zich ter neder en smeekt om den dood, zoo vaak ik bedenk dat Gij mij geschapen hebt, terwijl ik het niet waardig was geschapen te worden! Zie, van waar Gij gerigt houdt, terneder, Erbarmer! en aanschouw mijne ellende! - Laat mij slechts éénmaal nog de verhevene gedachte indenken, dat Gij mij schiept, dat ook ik door het beste aller wezens gevormd ben; en dan, delg mij, voor eeuwig, uit de schouwplaats der schepping! - Wees mij gegroet, o gedachte, voor ik allen vaarwel zeg, die God in het aanwezen riep, en zijt gij ook mijne laatste: Toen, toen de voltooide hemel, in al zijne volheid, ten voorschijn trad, en het eerste jubelgezang de oneindigheid vervulde; toen, met een naamloos bewustzijn, van den Schepper afkomstig, allen, op eenmaal, vervuld werden, en de geschapen engelen zich gelukkig gevoelden; toen de alléénstaande zich aan duizendmaal duizenden bekend maakte, dat hij van eeuwigheid was, en de hoogste gedachte van God, voor het eerst, niet meer alléén werd gekoesterd; toen, ja, toen schiep mij mijn Regter! Destijds kende ik geene ellende, en geen smart ontluisterde de waarde van mijnen geest; vóór en boven allen, die ik

{==75==} {>>pagina-aanduiding<<}
mijne liefde waardig keurde, was God mij de beminnenswaardigste. Eeuwig geluk dekte mij met Zijne beschaduwende wieken; elk uitzigt was mij zaligheid! Ik verheugde mij, dat ik geschapen werd; geschapen, om bemind te worden van het beste aller wezens! De duur mijns levens werd door eeuwigheden afgemeten, en ik telde mijne blijde dagen naar het getal der erbarmingen Gods! Thans moet ik vergaan; zal ik langer niet meer zijn, en nimmer meer, met innige bewondering, God aanschouwen; geene Hallelujah's meer zingen voor den troon des Zoons! - Wordt dan ontbonden, o eeuwige geest! het doel, waartoe gij geschapen werd, is bereikt! Ik sta hier, en, voor de laatste maal, smeek ik U, die mij op de donkerste en schrikbarendste hoogte van het noodlot plaatste; mij eerst tot een getuige uwer genade verordende, en later ten voorwerp der onverbiddelijke wrake hebt uitverkoren, zóó, dat de verhevenste troongeesten daarvoor het aangezigt bedekken!
Dit gezegd hebbende, zonk hij voor den Regter op zijn aangezigt neder en verbeidde den dood; en eene diepe stilte breidde zich uit over hemel en aarde. Toen hief ik mijn oog op en zag, in den hemel, de heiligen, op hunne gouden troonen gezeten, sidderen van verwachting der dingen die daar zouden geschieden. Ook zag ik, voor de schaar der verworpenen, de doodsengelen; hunne voorhoofden gloeiden van verwachting en rondom hen, maar onbewegelijk, hingen donkere wolken; allen hadden den blik onafgewend op den troon des Regters gevestigd en van abbadona afgekeerd. - - -
Ten laatste, en gelijk aan de stem des vaders tot den zoon, en gelijk de nagalm van een' jubeltoon, klonken van den troon deze woorden: Abbadona! kom tot uwen Erbarmer!
Snel, als de gedachten, die zich hemelwaarts heffen; en gelijk aan de vleugelen van den stormwind, waarin de Oneindige wandelt, verhief zich abbadona en ijlde nader tot den troon, en de schoonheid zijner onbevlekte jeugd straalde weder uit zijn biddend oog, toen hij tot

{==76==} {>>pagina-aanduiding<<}
God opzag; de rust der onsterfelijk en werd zigtbaar in de wezenstrekken van den Seraph. Abdiël kon zijne wederontmoeting niet langer verbeiden; maar drong, door de scharen der regtvaardigen, voorwaarts, met uitgebreide armen en luid juichende; zijne wangen gloeiden, en de kroon klonk om zijnen schedel; hij snelde toe en omarmde abbadona. Deze ontrukte zich aan die omarming, en hij zonk aan de voeten des Regters neder op zijn aangezigt.
Nu verhief zich in den hemel een luide stem des geweens en van eene zoete verrukking; van de troonen der vierentwintig ouderlingen klonk de jubeltoon der zachtgestemde harpen, en het gezang ter eere van Hem, die dood was en weder leefde, weêrgalmde voor den zetel des Zoons. - Maar hoe zal ik de woorden vermelden, die abbadona deed hooren, toen hij, opgestaan zijnde, zich keerde tot Hem, die op den troon zat? de glimlach der eeuwige vreugde teekende zijn gelaat toen hij sprak:
O met wat heilige namen zal ik U noemen; met welke gebeden U danken, U, die zich mijner erbarmd hebt? Kinderen des lichts, die ik liefhad, tot u ben ik teruggekomen! Eerstgeborenen der schepping, en, door de wonden des Zoons, erfgenamen des eeuwigen levens! wáár ben ik teruggekeerd? Zegt mij, o! zegt mij: wie riep mij, en van wien kwam de stem, die mij bij name genoemd heeft? Gij zijt de bron des levens, Gij de volheid der heerlijkheid, Gij de springader des eeuwigen levens! Heil is Uw naam; Gij zijt de Eeniggeborene des Vaders; Gij Licht van Licht; Gij de Alverzoener; Gij het Lam, dat geslagt werd; maar ook is Uw naam Regter! U wil ik Liefde noemen! In den avond van het wereldgerigt heeft God nog eens geschapen; want ik was een der gewijden ten eeuwigen dood. Op den laatsten der dagen heeft Hij mij herschapen; en riep mij, uit de schaduwen des doods, tot eeuwige vreugde, die onuitsprekelijk is als Hij! - Hallelujah, een plegtig Hallelujah, o Eerste! zij U voor eeuwig door mij toegezongen! Gij hebt tot den rampzalige gezegd: zijt dit niet meer! tot

{==77==} {>>pagina-aanduiding<<}
mijne tranen: Ik heb u alle geteld! Vreugdetranen en dankzegging en aanbidding zij Hem, die op den troon zit!’





De Britsche steenkoolmijnen.

Onder de Britsche werklieden, welke gebrek en wanhoop kort geleden tot de ongeregeldheden gedreven hebben, van welke de nieuwspapieren melding hebben gemaakt, bevonden zich ook in de eerste plaats de steenkoolgravers. Ter gelegenheid der gisting, welke zich onder deze geheel eigenaardige klasse der bevolking geopenbaard heeft, behelsde het Tijdschrift Quarterly Review een artikel, waarin het, uit de echte rapporten der door het Parlement vroeger reeds benoemde Commissarissen van onderzoek, onderscheidene opmerkelijke bijzonderheden omtrent de levenswijs, zeden, werkzaamheden en gevaren dezer lieden mededeelt.
‘Het leven van eenen mijngraver,’ zegt een der Commissarissen, ‘is van het oogenblik, dat hij in de mand springt, om naar het diepst der mijn te dalen, onafgebroken in gevaar. In de rijkste koolgroeven geschiedt deze nederdaling met hulp eener stoommachine; in de armere bedient men zich van eene driepootige kraan, door een paard in beweging gebragt; in de geringste, eindelijk, van eene katrol, die door menschenhanden bewerkt wordt, volstrekt op dezelfde wijze als bij een' welput. Al deze middelen zijn onderhevig aan de verschrikkelijkste ongelukken, die meestal uit het overladen ontstaan: nu eens breekt het touw, dan scheurt de bodem uit de mand, en de werklieden storten in den afgrond. Eens is dit gebeurd door het verzuim van een kind, hetwelk de eigenaars bij voorkeur boven een' volwassen man gebruikten, omdat het hun 7 Eng. schellingen per week kostte, in plaats van 30 (dus eene bezuiniging van ongeveer f 600 in het jaar.) Dit kind vergat, in tijds de stoommachine te doen ophouden, daar deszelfs oplettendheid afgetrokken geworden was door eene muis, die aan deszelfs voeten voorbijliep!’
Andere ongelukken weder gebeuren door de weinige zorg, welke men draagt, om het touwwerk geregeld na te zien. Daarenboven blijft de mijnput, die van binnen steeds behoorlijk bekleed en geschoord moet zijn, in de niet zeer

{==78==} {>>pagina-aanduiding<<}
rijke mijnen menigmaal in uiterst slechten staat; en alsdan is een, van de zijden losrakende kleine steen, of ook een steen, die er van boven inrolt, door de verschrikkelijke vaart, welke de diepte van den put hem doet verkrijgen, toereikend, om den genen, dien hij treft, te dooden. De manden, die overdekt behoorden te wezen, zijn het maar al te dikwijls niet. De mond van den put, die met een muurtje omgeven moest zijn, al ware het slechts om te verhoeden, dat geene voorbijgangers des nachts in de diepte kwamen te storten, is menigmaal met niets hoegenaamd omheind; en dit verzuim is niet altijd de schuld der eigenaars; de mijngravers zelven vernielen vaak den gebouwden ringmuur, om gebruik te maken van de steenen.
Eenmaal in de mijn, staat het werkvolk aan nieuwe gevaren bloot: wanneer de togt, die luchtverversching moet aanbrengen, niet sterk genoeg geweest is, hoopt zich in de afgelegenste deelen der mijn eene zekere hoeveelheid met koolzuur bezwangerd waterstof-gas op en vat vlam zoodra het met eene brandende kaars, die niet binnen den door davy uitgevonden toestel besloten is, in aanraking komt; oogenblikkelijk vervult alsdan een verschrikkelijk weerlicht de mijn; de ontstoken vloeistof jaagt, onder ontzettend gedruisch, de met haar brandende lucht door al de gangen, verbrandt, verscheurt, vergruist alwat zij ontmoet, doet de rotsen waggelen, van de gewelven geweldige brokken graniet naar beneden storten, en, in hare snelle vaart aan den mijnput gekomen, drijft zij uit denzelven, als uit den krater eens vuurbergs, een vreeselijk mengsel van vlammen, stof, steenen en de verscheurde ledematen van menschen en paarden naar boven. Eene dier uitbarstingen had plaats juist op het oogenblik, dat eenige mijngravers door den put naar de diepte gelaten werden: de kracht van den luchtstroom wierp hen weder buiten de mijn. Een of twee derzelven kwamen gelukkiglijk op den rand van den put neder en werden gered; maar de overigen, in de kolk teruggevallen, verloren ellendiglijk het leven.
In 1841 is eene Geschiedenis van het brandbaar gas der bergwerken verschenen, in welk geschrift wij het volgende ongeval verhaald vinden: In den achtermiddag van den 25sten Mei 1812 werkten honderd-eenentwintig menschen in de kolenmijn Felling, toen men eensklaps eenen geweldigen slag vernam: eene soort van aardbeving schokte den grond

{==79==} {>>pagina-aanduiding<<}
meer dan eene halve mijl in den omtrek; eene geweldige stofwolk ging op in de lucht, en, door een' sterken westewind gedreven, viel zij, anderhalve mijl van daar, als een digte regen op het dorp Heworth neder, hetwelk zij in eene duisternis wikkelde, die naar de schemering geleek. - Zoodra het geluid der uitbarsting vernomen was, snelden al de verwanten der mijnwerkers in radeloozen angst naar den mond van den put. De kraan, met verwonderlijken spoed en juistheid bestuurd, bragt tweeëndertig menschen naar boven, onder welke drie kinderen waren, die echter weinige uren daarna overleden. Een ooggetuige, de Eerw. Heer hodgson, zegt, dat het geschreeuw, het gejammer, het krampachtig handenwringen der aanwezigen alle beschrijving te boven gingen: zij, aan welke men hunne verwanten of vrienden behouden teruggaf, schenen door hunne hevige blijdschap niet minder te lijden, dan door de geweldige smart, waaraan men hen ontrukte. Doch dit was verreweg het kleinste getal. Vele pogingen werden gedaan, om hen, die niet van zelven weder te voorschijn kwamen, door toegezonden hulp te redden: na weinige uren durfden acht of negen mannen in de diepte nederdalen; maar, aan den ingang der galerijen gekomen, werden zij overtuigd, dat de mijn zelve in brand geraakt was. Vergeefs kwamen zij terug, om de aanwezigen te verzekeren, dat alle hoop verloren, en dat het eenige, wat men thans nog doen kon, was, den mond der mijn te stoppen, om op deze wijs de brandende steenkolen te dooven. Elke voorslag van dien aard werd met het geroep, dat men de arme lieden vermoorden wilde, en met teekenen van de hardnekkigste tegenkanting, ontvangen. Men moest twee of drie dagen laten verloopen, gedurende welke de weduwen en weezen der ongelukkige slagtoffers onophoudelijk rondom den rookenden put bleven zwerven, steeds hopende, dat eenig hulpgeroep hunne ooren zou komen treffen; maar de stilte des doods bleef onafgebroken heerschen, en eindelijk
moest men wel besluiten, deze soort van blaasbalg, die boven eene ontzettende vuurkolk geopend was, zoo digt mogelijk te sluiten. Eerst den 8sten Julij, ongeveer zes weken na het vreeselijke ongeluk, oordeelde men, zonder al te groot gevaar de mijn weder te kunnen openen. Eene ontelbare menigte kwam dien nog altijd hagchelijken arbeid bijwonen. Onder dezelve telde men wel vele lieden, die door nieuwsgierigheid alleen derwaarts

{==80==} {>>pagina-aanduiding<<}
gelokt waren; maar alomme getuigden een bleek gelaat, oogen vol tranen, zware rouwkleeding van de tegenwoordigheid eens zoons, eener echtgenoot, eener moeder, die het dierbaar overschot van eenig geliefd pand kwamen opzamelen. Talrijke constabels waren ontboden geworden, om de orde te handhaven, en twee heelmeesters woonden de verrigting bij, om hulp toe te brengen, welke men voorzag, dat noodig kon worden. Er werden arbeidslieden naar beneden gezonden, om de mijn te doorzoeken, verdeeld bij elkander afwisselende ploegen van acht man, die vier uren beneden bleven en dan weder acht uren buiten de groef doorbragten. Toen het eerste commando naar boven gekeerd was, zond men boodschappers af naar het dorp Low Felling, van waar zij op karren een zeker aantal vooruit gereedgemaakte doodkisten moesten terugbrengen. Op het oogenblik, dat dit treurig konvooi aankwam, hieven de vrouwen een angstgeschreeuw aan, hetwelk men van zeer verre kon hooren. - De meeste lijken werden gevonden met sporen van de werking des vuurs; sommige waren als verkoold en uitgedroogd als mummiën; twintig derzelven lagen op eene en dezelfde plaats bijeen, als 't ware opeengehoopt en aan elkander vastgehaakt; het was een lijkenstapel, die schrikkelijk was om aan te zien; sommige waren geheel verwrongen en verscheurd, andere zonder eenige blijkbare kwetsuur en in de houding van slapenden. Meestal echter waren zij niet meer kenbaar, anders dan aan de eene of andere bijzonderheid hunner kleeding, aan een' ring, een' schoen, een tabaksdoos. Onder de dooden vond men er eenige, die, in afgelegen mijngangen opgesloten, den langzamen en ijselijken hongerdood gestorven waren, onder anderen een knaapje, naast hetwelk men een' opengeslagen Bijbel vond liggen en eene dier kleine blikken dozen, van welke de mijnwerkers zich bedienen. Op de binnenzijde van het deksel had hij, met de punt van een' spijker, deze woorden gekrabd, gerigt aan zijne moeder en aan zijnen jongeren
broeder: ‘Wees niet mistroostig, moederlief; wij brengen den tijd, die ons nog overschiet, door met het zingen van lofgezangen tot eer van God. Denk aan Hem, moeder, meer dan ik het gedaan heb. Joseph, wees Hem trouw, en verlaat onze arme moeder nooit!’ - Eene kleine, negen voet hooge grafnaald, waarop de namen en de ouderdom der acht-
{==81==} {>>pagina-aanduiding<<}
entachtig slagtoffers aangeteekend staan, is boven een der graven op het kerkhof te Heworth opgerigt.
De teekenen, welke de voorboden van dergelijke gebeurtenissen zijn, hebben op zichzelven iets treffends en (mag ik dit woord hier gebruiken) poëtisch. De choke-damp en de fire-damp (stikdamp en vuurdamp), die twee zendelingen des doods, verbergen hunne nadering onder verraderlijken schijn. Dr. walsh beschrijft op deze wijs de eerste aanduidingen van derzelver tegenwoordigheid: ‘Nu eens verspreidt zich door geheel de mijn een liefelijke balsemgeur; men zou wanen den reuk der uitgelezenste bloemen in te zuigen; maar, terwijl de mijngraver die verkwikkende lucht als met verrukking inademt, stort hij plotseling dood ter neder: bij andere gelegenheden nadert hem het gas onder de gedaante eens bols van lichtende lucht, in eene soort van netweefsel bevat; en, terwijl hij met bewondering dit geheimzinnige verschijnsel gadeslaat, terwijl hij soms de hand uitsteekt, om de schitterende gedaante, die in den duister rondom hem waart, te grijpen, berst zij plotseling los, verspreidt de bliksemstralen, die zij in haren boezem verborg, en vernietigt met éénen slag den onvoorzigtige, die haar niet ontvloden is, tevens met allen, die haar niet ontvlugten konden.’
Somwijlen wordt de mijn zelve de prooi van het vuur, dat zij heeft voortgebragt. In zulk een geval zijn jaren, wat zeggen wij! zijn vaak eeuwen ontoereikend, om den brand te blusschen. Te Wednesbury, in Staffordshire, te Dudley, in Worcestershire, kan men nog tegenwoordig uit duizende aardspleten den rook zien voortkomen van brandende kolenmijnen, welke men vóór het jaar 1800 gedempt heeft. Een waterput in gemelde stad wordt door de nabijheid van dien voortdurenden aardbrand zoo zeer verhit, dat deszelfs water zeer dikwijls in staat van koking is en tot wasschen en spijsbereiding dienen kan. Het is echter eigenlijk niet de vaste steenkool, die in gezegde mijn aan het branden is, maar het gruis, hetwelk de Engelschen onder den naam van slack aanduiden. Zoo men ondernam er eenen put te boren, zouden de vlammen onmisbaar naar boven slaan.
De ontbranding gebeurt meestal van zelve, maar somwijlen ontstaat zij ook door achteloosheid, of zelfs door boosaardigheid der mijnwerkers. Dit is, in 1833, in eene der mijnen van Lord fitz-william gebeurd.

{==82==} {>>pagina-aanduiding<<}

Het zich niet gelijk blijven van den menschelijken geest blijkt nergens treffender, dan in het contrast tusschen de waarde eener mijn, als ook het bedrag der uitgaaf, welke noodig zou zijn om haar voor alle ongelukken vrij te waren, vergeleken met de beuzelachtige bezuinigingen, welke de eigenaars op de kosten dier voorzorgen pogen te maken. Is het niet iets onbegrijpelijks, tot 150,000 pond sterling (weinig minder dan twee millioenen Hollandsch) aan het graven eener kolenmijn te zien besteden, daarenboven nog ontzettende sommen te zien uitgeven voor de tot bewerking en drooghouding derzelve noodige machines, voor al het verdere gereedschap enz., en zulks met de zekerheid, dat dit geweldig groote kapitaal in één oogenblik vernietigd kan worden, zoo deze of gene deur in de mijngangen vijf minuten te lang gesloten blijft; terwijl men van den anderen kant, uit eenen belagchelijken geest van besparing, die gewigtige deur aan het verstand en de oplettendheid van een vijf- of zesjarig knaapje ziet toevertrouwd?
Dit herinnert ons nog eene andere soort van gevaren, te weeg gebragt door het onvoorzigtig of te vroeg wegnemen der houten stutten of der zuilen van steenkool, welke men oprigt of overlaat, om de mijngewelven te schoren: kwalijkbegrepen zuinigheid neemt die somtijds weg op plaatsen, waar zij nog zeer noodig zouden zijn. De grond rijst dan van den eenen en verzakt van den anderen kant; de tusschenruimte sluit zich plotseling, en de ongelukkige mijngravers, zoo zij niet door die beweging van den grond oogenblikkelijk verpletterd worden, blijven soms in holen zonder uitgang opgesloten, waar de honger hen langzaam doet omkomen.
Het is om dergelijke gevaren zoo veel mogelijk te voorkomen, dat de mijnwerkers, aan welke het maken der uitholingen opgedragen is, gehouden zijn, hunnen arbeid te beginnen met het onderzoeken der vastheid van de koolader, welk onderzoek zij verrigten door met hunnen hamer ligte slagen tegen de wanden te geven; de al of niet holle klank strekt hun tot waarschuwing. Ontstaat er twijfel, alsdan schildert Dr. mitchell hen ons, hoe zij plotseling het werk staken en hunne pijpen aansteken, om gezamentlijk eenen raad te spannen; terwijl sommigen daarentegen in allerijl de vlugt nemen, om zich aan den val der geweldige blokken kools te onttrekken, die hen desniettemin somwijlen achter-
{==83==} {>>pagina-aanduiding<<}
halen en verpletten. De aarde waarschuwt hen gewoonlijk voor dergelijke instortingen door een geluid, gelijk aan een dof gezucht; maar, hoe dikwerf wordt niet dit reddend voorteeken in den wind geslagen! hoe dikwerf ziet men niet den houwer, langlijfs uitgestrekt onder een' geweldigen koolklomp, die hem elk oogenblik vermorzelen kan, de moeite te veel achten, om de schoren op te zetten, waarvan hij voorzien is en die hem voor dit gevaar beveiligen zouden! Door de gewoonte verstompt, leven zij onder de hand van den dood, tot onbeschaamdheid toe met dien bleeken beheerscher der wereld gemeenzaam geworden.
Ook laten de zwaarste ongelukken hen bijna gevoelloos. De Opperconstabel van Oldham, schilderde voor de Commissarissen met zeer naïve uitdrukkingen den geringen prijs, dien de mijnwerkers op hun leven stellen. ‘Het op de straat doodslaan van een' hond,’ zeide hij, ‘zou aan mijn volk meer euvel genomen worden, dan het omhalsbrengen van een' mijngraver.’ Zoo ontelbaar velen komen er door ongelukkige toevallen om het leven, dat men hieraan gewoon raakt en er zich niet meer over verwondert. Twee dagen na de ramp schijnen vrouw en kinderen van den overledene die volstrekt vergeten te hebben; er wordt van hem bijna niet anders meer gesproken, dan op het oogenblik, waarop zijn lijk aan zijne nabestaanden teruggebragt wordt, en zelfs dan vergenoegen de voorbijgangers zich met te zeggen, zonder bijna het hoofd om te wenden: ‘Het is niet anders dan een werkman, die dood is.’
Laat ons nu nog, alvorens deze schets te eindigen, gewag maken van een gevaar, hetwelk bijzonder eigen is aan de mijnen, die zich tot onder de rivieren of onder de zee uitstrekken. Het doorzijpelen van het water vernielt allengskens de bovenlagen der mijn en wordt eindelijk door eene plotselinge instorting gevolgd, die eensklaps geheel de mijn met water vult, en alwat, in dezelve, leven ontvangen heeft doet versmoren. Een treurgeval van dien aard had in de maand Junij 1809 te East-Ardsley bij Wakefield plaats. Tien menschen schoten daarbij het leven in, en een eerzame Dominé, de Eerw. j. plumptre, Predikant te Great Gransden in het Graafschap Herts, nam het gebeurde tot onderwerp van een tooneelspel, waaraan hij den naam gaf van Kendrew, of de Kolenmijn. In zijne voorrede verontschuldigt zich de schrijver, dat hij zijn stuk nooit ten tooneele

{==84==} {>>pagina-aanduiding<<}
had doen voeren, en wel bij gebrek aan gepaste decoratiën. Zeker, vooral het slottooneel zou moeijelijk voor te stellen geweest zijn!
In de groote mijnen van Workington, waarvan de Heer curwen eigenaar was en welke hij tot twee mijlen ver onder den bodem der zee had doen voortzetten, bemerkten eenige werklieden, dat de wanden als 't ware een zweet van ziltig water begonnen uit te geven, en sommigen hunner, door zulk een teeken verschrikt, kozen de partij van zich weg te begeven. De grootste hoop nogtans bleef, en in den nacht van den 29 Julij 1837 vulde de zee, door de sedert langen tijd losgewoelde beletselen heenbrekende, geheel de geweldig groote mijnspelonk met water. De bijzonderheden dezer ontzettende ramp bleven onbekend, en zullen het wel altijd blijven; niemand leeft, die ze verhalen kan; men bezit zelfs niet een eenig der lijken van hen, welke de donkere oceaan dien nacht verzwolg, en de kerkdienst voor de dooden werd over den gapenden en zwijgenden mond der mijn gehouden. Een tijdlang was echter, aan de zwarte kleur van het zeewater, de plaats te onderscheiden, waar het zich eenen doorgang in de mijn gebroken had.
In Junij 1833 had de Heer montgomery, een bankier te Irvine, op zekeren dag dat hij in de Garnock vischte, in den stroom een zonderling wielen en borrelen waargenomen. Eerst schreef hij zulks aan het springen van zalmen toe; maar allengskens begon hij daarvan de ware oorzaak te vermoeden, en deed zonder tijdverlies den hoofdbestuurder der naburige kolenmijn waarschuwen: het duurde vrij lang, eer deze man zich liet overtuigen; maar zijn volk hoorde kort daarna het gedruisch der binnendringende rivier, en het kostte veel moeite, eer men hen behouden uit de diepte naar boven kon brengen, vervolgd, gelijk zij het werden, door den stroom, die hun weldra tot boven de schouders rees. In het eerst bemerkte men, dat het rivierwater, boven de draaikolk, sneller stroomde dan te voren; maar toen, in den achtermiddag, een geheel stuk van het mijngewelf op eenmaal instortte, verdween de stroom gansch en al, en het rivierbed bleef eene mijl ver droog. De lucht, in de, zeer ver zich uitstrekkende, mijngangen opgesloten, vond zich zoo sterk tusschen het ingedrongen water en de bovenkorst van den grond ineengeperst, dat zij, na aan die korst eene beweging te hebben bijgezet, gelijk het opwellen

{==85==} {>>pagina-aanduiding<<}
van kokend water, eindelijk met een allerakeligst geluid door dezelve henen berstte. Water, met zand gemengd, werd in ontzettende hoeveelheid tot groote hoogten opgedreven en viel vijf uren lang als een modderige regen neder. Dit ongeluk beroofde vijf à zeshonderd menschen eensklaps van werk, en de mijn had zooveel schade geleden, dat men het denkbeeld, om dezelve te herstellen, moest opgeven.


De Russische waterdrager. Door Th. Bulgarin.

Waar is het geluk te vinden? - In den handel en in den effectenhoek, zal de een zeggen. - In mijne geldkist, herneemt de ander. - Neen, in het vette ambt, dat de Heer N.N. bekleedt, merkt een derde aan. - In een' teederen liefdeblik van haar, fluistert al zuchtende een vierde. - Met één woord, er bestaat geen stellig en volstrekt geluk op deze wereld, vermits ieder op zijne wijs gelukkig is; en mij komt diegene de gelukkigste van allen voor, die zich in eenen toestand bevindt, welken anderen voor niets minder dan benijdenswaardig houden, en die daarin toch met zijn lot tevreden is.
En juist om deze reden benijd ik mijnen iwan, die voor vijftien roebels papierengeld mij dagelijks water en brandhout naar de derde verdieping draagt en uit geheel ons huis een maandelijksch inkomen van zestig roebels trekt. Iwan is gezond en sterk als een buffel, en eene dragt hout of een paar emmers water zijn voor hem geen bezwarende last, maar een kinderspel. Kortzigtige philanthropen worden van deernis en bewondering aangegrepen, wanneer zij zien, hoe hij onder zijne vracht gekromd gaat; maar dat doet hij niet omdat die vracht hem te zwaar is, maar omdat hij dien op deze wijs gemakkelijker draagt. En wat is ook eene dragt hout voor een sterk manspersoon! Hebt gij ooit de lastdragers te Marseille gezien? Zoo niet, zal ik u zeggen, welk slag van lieden dit is. Bij Marseille ligt een dorpje, hetwelk sedert ouden tijd door Spaansche uitgewekenen bewoond wordt; zij oefenen allen de kostwinning van lastdragers, en gewennen zich van kindsbeen daaraan. Wanneer de Marseiller lastdrager zijne twintig jaren bereikt heeft, torscht hij op zijne schouders, van het eene eind der stad naar het andere, eenen last, zoo als een Finsche klepper

{==86==} {>>pagina-aanduiding<<}
uit den omtrek van Petersburg dien bezwaarlijk zou voortslepen. En onze waagdragers? zie eens, welke pakken zij hanteren! En de voerman van onzen vrachtwagen? Is voor hem een zak meel van 9 pud (360 pond) niet alsof het een peulschil was? Hij pakt dien op, werpt hem op zijne schouders, en hijgt niet eens onder zoo groot een gewigt. De beroemde athleet rappo verhaalde ons eens, dat hij in zijne kindschheid zwakkelijk geweest was, maar dat zijn meester hem had aangespoord, om gedurig zwaardere lasten te tillen, en dat hij op deze wijs zijne spieren versterkt had. Zijne kunsten begon hij met appelen in de hoogte te werpen, en kon het eindelijk even gemakkelijk bommen doen. - Gewoonte is eene tweede natuur, en men kan den mensch aan alles, wat men wil, gewennen. Heden ten dage houden wij het bijna voor een verdichtsel, dat de Romeinsche voetknecht, in het koperen harnas gepantserd en zijne mondbehoefte, zijne ketels, ja zelfs palissaden tot het opslaan van het nachtleger dragende, met deze geheele pakkaadje over rivieren zwemmen kon! En toch is dit ligt begrijpelijk; want de Romeinsche burgers oefenden zich van hunne kindschheid af in de gymnastiek. Mijn iwan voert het woord gymnastiek nimmer in den mond en is toch sterker dan menig gladiator. Reeds als knaap reed hij met zijnen vader in het bosch, velde boomen, schikte het gehakte hout vademwijs bijeen en laadde het vervolgens op den wagen. Iwan begon zijnen leertijd met enkele blokken, en eindigde dien met zulke vrachten hout op te beuren, dat zijn eigen vader, een man van zes voet lang, daarover bedenkelijk het hoofd schudde. Op zekeren dag zeide iwan: ‘Vadertje, zou het niet goed zijn, dat ik voor een paar jaren naar Piter (Petersburg) ging? Hoe goed hebben lieden van onze soort het daar niet! Zij verdienen er hun
brood, betalen hunnen obrok stipt, en zenden nog een' mooijen spaarpenning naar huis.’ (*) - ‘Hebt gij er lust toe, zoo houd ik u niet terug,’ gaf de vader ten antwoord. De moeder fronste het voorhoofd; maar iwan zeide, op liefkozenden toon: ‘Moedertje, ik zal u eene kitschka koopen, dat geheel het dorp er de oogen wijd over opsperren

{==87==} {>>pagina-aanduiding<<}
zal, en gij, zusters, krijgt ieder eene sarafan! (*) Thans volgde de eene omarming de andere; iwan's vertrek werd op den volgenden ochtend bepaald; maar des avonds te voren ging iwan nog afscheid nemen van zijne grunja. Het arme meisje droogde zich de tranen met hare mouw af, en zag hem daarbij zoo treurig aan, dat het hem geheel weemoedig om het hart werd. ‘Schrei toch niet langer, gekje!’ zeî hij; ‘ik ga immers maar naar Piter, om een sommetje geld voor onze aanstaande huishouding te verdienen.’ - ‘Ach, gij zult er mij vergeten!’ snikte grunja; ‘te Piter zijn de meisjes zoo mooi opgeschikt.’ - ‘Kom mij met zulke praat niet aan boord,’ riep iwan, driftig wordende; ‘ik vergeet slechts het kwade, dat de menschen mij aandoen; het goede niet. Eer twee, hoogstens drie jaren ten einde zijn, zijt gij mijne vrouw - daar hebt gij er een kruis op te pand.’ - ‘Ik zal al dien tijd schreijen en voor u bidden, lieve iwan,’ zeî grunja. - ‘Bidden, dat is goed; doe dat; maar er bij schreijen is noodeloos; kijk maar niet naar de jonge knapen, hoort ge, en vooral niet naar de militairen!’ - ‘Foei, schaam u, iwan, dat gij mij zoo iets kunt zeggen,’ riep grunja blozende; ‘maar ziedaar hebt gij een' zoen en dan nog een' - en nu, vaarwel!’
Onze goede iwan trekt nu naar Petersburg in het Artel, betaalt er 25 koper - kopecken kostgeld, en krijgt daarvoor heerlijke koolsoep en grutten, uitmuntend brood en smakelijke kwas. In het Artel wonen twintig arbeiders; elk van dezen viert zijnen naamdag, en allen doen zich op hooge feestdagen wat te goed; alsdan wordt de tafel met pasteijen benevens gebraden vleesch of ook visch bezet. Midden onder het gelag komt er iemand en roept onzen iwan naar het huis van den Heer N.N., waar eene groote wasch gehouden zal worden en waar hij water moet aandragen. Iwan wil opstaan, maar zijne makkers houden hem terug. ‘Waarom zoo haastig, wanja? Kom, laat ons nog eens in het rond drinken; wij willen u bescheid doen.’ Zoo gezegd, zoo gedaan; de wijn smaakt het gezelschap regt goed; men zingt, men drinkt, tot eindelijk iwan, zijnen beroepspligt indachtig, in de vrolijkste gemoedsstemming van zijne kameraden afscheid neemt. De keukenmeid beknort den draler,

{==88==} {>>pagina-aanduiding<<}
het aardige kamermeisje dreigt met de ongenade van Mevrouw, die in alles o zoo stipt is; maar iwan weet zich met geestige invallen, met wel te pas gebragte spreekwoorden zoo goed te verdedigen, dat zelfs de altijd zuur ziende Finsche kokkin moet grimlagchen; en komt hij nu, als het Nieuwjaar wordt, met zijnen deftigen gelukwensch bij Mijnheer en Mevrouw, zoo wordt er ook niet geknord, want de kamenier heeft van iwan's te laat komen geen woord gezegd - hij is er te vrolijk, te beleefd toe, en ook een te knappe jongen.
Het was reeds in het derde jaar, dat iwan op deze wijs hout en water sleepte, en in al dien tijd had ik hem niet eene eenige maal droefgeestig gezien. Slechts eens, toen ik hem vroeg, of hij gehuwd was, zuchtte hij en antwoordde: ‘Neen, Mijnheer, maar het wordt tijd dat ik trouw; mijn liefje zit t'huis en wacht mij met ongeduld. Ik moet er heen; doch het is toch ook jammer, dat ik mijn werk hier er aan geven moet. Het brengt mij goed geld in, en ik heb beste lieden getroffen. Evenwel, als het najaar komt, ga ik naar huis. God, hoop ik, zal Mijnheer gezond doen blijven. Wil Mijnheer mij nog eene gunst bewijzen, zoo schenke hij zijne klandisie aan mijnen neef; het is een goede en een sterke jongen. Reeds als kind is hij hier naar de stad gekomen, en ik laat hem in mijne plaats.’ - ‘God verleene u zijnen zegen, iwan; ga en trouw uw meisje, maar kom eerst nog eens bij mij, om afscheid te nemen.’ - ‘Uwe gunstrijke tevredenheid is mij genoeg,’ hernam iwan en ging, innig aangedaan, met zijne beide emmers vol waschwater den trap af, terwijl hij een liedje neuriede, dat van zijne gemengde gemoedsgesteldheid getuigde.
Iwan heeft, in de drie jaren van zijn verblijf te Petersburg, met slepen en dragen 2160 roebels papierengeld gewonnen. Hiervan heeft hij er 440 voor kost en huisvesting moeten uitgeven; ruim 700 heeft hij, deels in geld, deels in geschenken, naar huis gezonden, en met het ronde sommetje van 1000 roebels bespaard kapitaal is hij zelf teruggekeerd. Toen iwan van haar afscheid nam, was grunja achttien jaar oud; op haar eenentwintigste was zij in haren vollen bloei, en kwam hem nog schooner voor, dan te voren. De ouders van beide de partijen kwamen bijeen, werden den koop eens, schudden elkander de handen, en een vrolijk bruiloftsmaal besloot de geheele zaak. Thans is iwan

{==89==} {>>pagina-aanduiding<<}
een deftig landman; hij bezit fraaije paarden en vette koeijen. Grunja is een wijfje als melk en bloed; de kinders zien er uit als jonge beeren; het driejarig zoontje sleept reeds met den wateremmer, en niet lang zal het duren, of hij draagt een' emmer vol water. Iwan heeft alles, wat zijn hart verlangen kan; maar op feestdagen, wanneer de boeren voor hunne huizen bij elkander zitten, dan denkt onze vriend nog somwijlen aan het leven, hetwelk hij te Petersburg gesleten heeft - die tijd is voor hem in zijne herinnering nagenoeg hetzelfde, wat voor iemand van onzen stand de eerste jaren zijn, waarin hij een ambt bekleed heeft - en alsdan wenscht hij, dat het oogenblik spoedig daar mogt zijn, waarop zijn stepka den zoo winstgevenden post van waterdrager te Piter zal kunnen aanvaarden.
Oppervlakkige beschouwers denken, wanneer zij eenen lastdrager met zijne vracht hout op de schouders zien: ‘Arme drommel, welk een moeijelijk leven leidt gij toch niet!’ Doch, wie is er wel, die een leven zonder last leidt? Ieder van ons draagt eene vracht, een pak, dat hij gaarne zou willen afwerpen; en hoe veel ongelukkiger en tevens dwazer is het niet nog, dat zekere lieden vrijwillig lasten dragen, voor welke zij niet berekend zijn, en op deze wijs zichzelven en ook de zaak bederven! Nemen wij slechts de letterkunde ten voorbeeld. Hoe veel water, hoe veel hout slepen niet onze letterkundigen bijeen, zonder met het eerste onzen dorst te lesschen of ons met het andere te kunnen verwarmen! Ik voor mij, die een ongelukkige tijdschrift - criticus ben, zou veel liever eenen zwaren last hout dragen, dan het lastige ontuig lezen, waarmede onze vervelende veelschrijvers ons onophoudelijk het leven zuur maken. Iwan was in zijn voor zoo moeijelijk gehouden beroep regt gelukkig, en thans leidt hij een leven zoo vrij en vrolijk als een vogel, want onder den last der braafheid struikelt en valt men niet ligt. Bedenkt slechts, dat er booze vrouwen, valsche vrienden, nijdige ambtsbroeders, domme dikteerders en onwetende copiïsten zijn; dat de wereld rijk is aan hoogmoed, ingebeeldheid, onkunde en eene menigte gevoelig drukkende lasten. Mijn iwan heeft van dit alles niets gekend; was zijn dagwerk volbragt, zoo dacht hij aan zijne grunja, aan zijne geboorteplaats, zijne aanstaande huishouding, en al wat hij wenschte verschaften hem zijne vlijt en zijne aartsvaderlijke zeden, onder den bijstand van God en

{==90==} {>>pagina-aanduiding<<}
van brave lieden. Ik herhaal derhalve mijne, reeds in den aanhef van dit verhaal geuite meening, dat diegene het gelukkigst is, die 't met zijn lot voor lief neemt, wanneer hij zich daarbij in eenen toestand bevindt, die aan anderen niet benijdenswaardig voorkomt.


Ontmoeting van een' Londenschen geneesheer.


Verhaal.

Vóór ruim dertig jaren zat een jeugdig man, die kort te voren zich als practiserend geneesheer te Londen nedergezet, naam en beroep op eene sierlijk gegraveerde metaalplaat aan de huisdeur geschroefd, en voor het geval, dat men hem des nachts mogt noodig hebben, door het groene en gele glas in de lantaren zijner woning, deze en ook zichzelven kenbaar gemaakt had (*), - deze jonge man nu zat vrij laat op een' laten December-avond in zijne kleine benedenkamer voor een helder brandend vuur. De nacht was onstuimig; in zware vlagen kletterde de regen, en huilend kwam de wind door den schoorsteen naar beneden. Van 's morgens vroeg tot 's avonds laat was onze dokter, door dik en dun, onafgebroken op de been geweest, en voelde zich dus dubbel genoegelijk in zijnen warmen japon en gemakkelijke pantoffels, waarbij hij, tusschen waken en sluimeren, aan zijne gedachten audiëntie gaf. Aanvankelijk luisterde hij naar den regen en den wind, en vond eene bijzondere geneugte in de voorstelling, hoe onvriendelijk de koude, doordringende regendroppels hem in het aangezigt zouden slaan, wanneer hij niet wèl bewaard te huis zat bij zijn aangenaam koesterend vuurtje. Vervolgens maakte hij in zijnen geest aanstalte tot zijne jaarlijksche kersmisreis naar zijne geboorteplaats. Hij dacht er aan, hoe zijne liefste

{==91==} {>>pagina-aanduiding<<}
vrienden zich verheugen zouden hem weder te zien, en hoe gelukkig het zijne rosa zou maken, wanneer hij haar zeide, dat hij eindelijk eenen patiënt bekomen, dat hij gegronde hoop had er nog meer te krijgen, en dat hij dan spoedig zou opdagen, om haar als zijne gade af te halen, in welk geval hij niet meer eenzaam in het hoekje van zijnen haard zou behoeven te zitten, maar in hare liefdevolle blikken aanmoediging zou vinden tot vernieuwden beroepsijver. Hierbij poogde hij te raden, wie dan toch wel die eerste patiënt zou zijn, met welken hij zich vleide, wanneer hij toch wel bij hem aankloppen en of de genezing hem gelukken zou, dan of hem misschien beschoren was, nooit of nimmer eenen patiënt te bekomen. En dan dacht hij weder aan rosa, en sluimerde in, en droomde van haar, tot dat hij de eigenaardige welluidendheid harer vrolijke stem meende te hooren en hare kleine, poezelige hand op zijnen schouder meende te voelen.
Er lag eene hand op zijnen schouder, doch zij was noch klein noch zacht, maar de wigtige eigendom van een' dikkoppigen weesjongen, welken de opzigter der parochie, tegen kost en betaling van een' (Eng.) schelling 's weeks, aan onzen dokter verhuurd had, om zijne artsenijen rond te brengen en zijne verdere boodschappen te doen (*), doch

{==92==} {>>pagina-aanduiding<<}
die, daar er geene artsenijen rond te brengen en geene boodschappen te doen waren, zijnen, dagelijks nagenoeg uit vierentwintig uren bestaanden vrijen tijd met eten, drinken en slapen doorbragt.
‘Heer dokter, eene dame! - eene dame, heer dokter!’ - riep de knaap veel luider, dan noodig, en schudde daarbij zijnen heer veel sterker, dan voegzaam was.
‘Eene dame?’ vroeg de jonge arts, nog half onzeker of zijn droom begoocheling en half vermoedende dat de dus aangemelde zijne rosa kon zijn - ‘waar? waar dan?’
‘Hier, daar, ginds,’ hernam de jongen, terwijl hij op eene glazen deur wees, die naar de chirurgicale kamer leidde, en met eene uitdrukking van verbazing en vrees; aandoeningen, die beide wel het gevolg van eene eerste patiënt-verschijning konden wezen. Maar, ook de jonge arts rilde, toen hij de hem zoo onverwacht bezoekende gewaar werd.
Zoo nabij de deur, dat haar gezigt de glasruiten bijna aanraakte, stond eene vrouw van meer dan gewone ligchaamslengte, in den zwaren rouw gekleed. Het bovenste gedeelte van haar ligchaam was in een' zwarten shawl gehuld, en een digte zwarte sluijer bedekte haar gezigt. Zij stond hoog opgerigt, blijkbaar in hare volle grootte; en ofschoon onze dokter gevoelde, dat de oogen onder den sluijer op hem gevestigd waren, verried geene beweging, dat zij zijne nadering bemerkte.
‘Gij verlangt mijnen raad?’ zeî de jonge arts, nadat hij de deur naar binnen geopend had. De gedaante antwoordde

{==93==} {>>pagina-aanduiding<<}
niet en verroerde zich niet. Met eene soort van huivering, die hem koud langs den rug liep, herhaalde de dokter zijne vraag. De gedaante knikte.
‘Mag ik u dan verzoeken binnen te treden,’ zeî hij.
De gedaante trad eene schrede voorwaarts, keerde het hoofd naar den dikken loopjongen, dien de droppels koud zweet langs het voorhoofd biggelden, en stond weder stil.
‘Ga naar buiten tom,’ beval de dokter, ‘trek het gordijn digt en sluit de deur.’
De loopjongen deed, wat hem bevolen was, trok een groenzijden gordijn voor het glasvenster, vervolgens de deur achter zich toe, ging toen op de knieën liggen en drukte zijn regter oog digt aan het sleutelgat. De arts van zijnen kant schoof eenen stoel aan het vuur, en noodigde vervolgens, door een teeken, zijne gast, om plaats te nemen.
De gedaante naderde langzaam, en bij het schijnsel van het vuur, dat op hare kleeding viel, bemerkte hij, dat de onderste zoom derzelve van nat en modder droop.
‘Gij druipt van den regen,’ zeî hij.
‘Dat doe ik,’ gaf eene holle stem ten antwoord.
‘En zijt gij daarbij ook nog ziek?’ vroeg hij verder.
‘Zeer ziek, doch niet van ligchaam, maar van geest.’
‘Mag ik om naderen uitleg verzoeken?’
De vreemdeling rigtte zich op, en als na ernstige overweging antwoordde zij: ‘Niet voor mij ben ik tot u gekomen. Ware mijn ligchaam ziek, zoo kwame ik niet op dit uur, niet in zulk eenen nacht, niet alleen. En gevoelde ik dan, vierentwintig uren later, misschien den dood naderen, zoo zou ik God bidden, mij te laten sterven. Voor eenen anderen smeek ik u om uwen bijstand. Krankzinnig moge het wezen, wat ik van u begeer - ik geloof, het is krankzinnig; maar nacht op nacht, in de lange, treurige uren van het waken, heb ik mij eindelijk het besluit ontwrongen; en al zie ik ook in, dat menschenhulp voor hem waarschijnlijk eene ijdele hoop is, zoo doet mij reeds de gedachte, hem zonder eene poging tot levensbehoud in het graf te laten zinken, het bloed in de aderen stollen.’
Eene ijzing, gelijk geene verbeelding die kan voorstellen, rilde bij deze woorden over de gestalte der sprekende, en in haar geheele wezen lag een ernst der wanhoop, die den jongen man het hart krampachtig zamenperste. Hij was nog een nieuweling in zijn beroep; nog had hij van de ellende,

{==94==} {>>pagina-aanduiding<<}
welke artsen dagelijks onder de oogen komt, niet genoeg gezien, om tegen menschenlijden als verhard te wezen. ‘Indien de zieke,’ zeide hij, ijlings opstaande, ‘indien de zieke, van wien gij spreekt, zoo hopeloos ligt, dan is elke minuut kostbaar: Ik zal u onverwijld verzellen. Hebt gij reeds anderen geneeskundigen raad gehad?’
‘Neen,’ antwoordde de vreemde en vouwde hare handen zaam; ‘vroeger zou die vruchteloos geweest zijn, en ook nu is hij vruchteloos.’
Starend zag de jonge dokter zijne raadselachtige bezoekster aan, alsof hij den zin van haar antwoord in de gelaatstrekken achter den zwarten sluijer wilde lezen; maar de sluijer was daartoe te digt. ‘Gij zijt ziek,’ zeide hij met aandoening; ‘geloof mij, gij zijt de zieke. De koorts, die in uwe aders brandt, liet u de inspanning niet gevoelen, welke gij vermoedelijk aangewend hebt. Drink dit,’ vervolgde hij op deelnemenden toon, haar een glas water toereikende - ‘bedaar, en zeg mij dan, zoo kalm u mogelijk is, waaraan de zieke lijdt en hoe lang hij reeds geleden heeft. Dit moet ik weten, zal mijn bezoek hem van dienst zijn, en dan - laat ons gaan.’
De vreemde hief het glas naar den mond, zonder haren sluijer op te ligten, doch zette het weder neder, eer zij het aan de lippen gebragt had, en barstte uit in tranen. Daarna zeide zij: ‘Wat gij thans van mij hooren zult, ik weet het, moet u als geestverbijstering voorkomen. Men heeft mij dit reeds, minder vriendelijk dan gij, doen gevoelen. Ik ben niet jong meer, en men zegt, dat, hoe nader het leven aan zijne grenzen komt, het laatste, korte, in de oogen van anderen weinig waardige overschot den mensch des te dierbaarder wordt, dierbaarder dan alle vroegere jaren, ofschoon tot deze de herinnering behoort aan oude, lang gestorvene vrienden, en aan jongere, misschien wel aan kinderen, die van ons afgevallen zijn en ons zoo geheel vergeten hebben, alsof ook zij gestorven waren. Het eind mijns levens kan, volgens den loop der natuur, niet ver meer verwijderd zijn, en het leven behoorde mij dus lief te wezen. Maar zonder klagt of zucht, met vreugde, met verrukking zou ik het van mij leggen, mogt slechts hetgeen ik u te zeggen heb, onwaar of ingebeeld zijn. Hij, van wien ik spreek - ik weet dit, ofschoon ik het gaarne anders geloofde - zal morgen vroeg buiten bereik van menschelijke hulp zijn, en

{==95==} {>>pagina-aanduiding<<}
desniettemin, ofschoon hij in doodsgevaar zweeft, desniettemin moogt gij hem heden niet zien, zoudt gij hem heden niet kunnen redden.’
‘Ik wil uw verdriet in geenen deele vermeerderen,’ hernam de arts, ‘en onthoud mij dus van alle aanmerking over hetgeen gij zoo even gezegd hebt. Ook begeer ik geene mededeeling van iets, hetwelk gij, zoo het schijnt, opzettelijk geheim wilt houden. Doch er ligt in uwe woorden iets tegenstrijdigs, hetwelk ik, zelfs met opoffering van elke waarschijnlijkheid, niet in staat ben weg te nemen. Hij, van wien gij spreekt, worstelt dezen nacht met den dood, zegt gij. Mijn bijstand zou hem misschien van nut kunnen wezen; maar ik mag hem niet zien. Morgen, vermoedt gij, zal menschenhulp vergeefsch zijn, en dan, schijnt het, zal ik hem zien. Is hij u werkelijk zoo dierbaar, als uwe woorden, als uw geheele gedrag te kennen geven, waarom hem dan niet gered, eer verwijl, eer te ver gevorderde ziekte het onmogelijk maken?’
‘Zoo moge God mij helpen!’ riep de vreemde, en tranen overstelpten hare wangen. ‘Hoe kon ik ook hopen, dat anderen gelooven zouden, wat ik zelf niet geloof! Gij wilt hem dus niet komen zien?’ vervolgde zij met eene bevende stem, terwijl zij opstond.
‘Dat heb ik niet gezegd,’ hervatte de dokter; ‘maar dit moet ik u zeggen, dat, wanneer gij bij dit zonderlinge dralen volhardt, en hij, van wien gij spreekt, intusschen sterft, eene vreeselijke verantwoording u treffen zal.’
‘Zij treft eenen ander, niet mij,’ hernam de vreemde.
‘Dat ik aan uwe begeerte toegeef,’ zeî de arts, ‘laadt op mij althans geene verantwoordelijkheid. Ik zal dengeen, van wien gij spreekt, morgen bezoeken. Geef mij zijn adres, en zeg mij, tegen welk uur ik komen moet.’
‘Indien gij komen wilt, kom dan ten negen ure,’ antwoordde de vreemde.
‘Nog ééne vraag, eer gij gaat,’ zeî de dokter. ‘Is de zieke onder uwe verzorging?’
‘Neen,’ antwoordde de vrouw.
‘En wanneer ik u nu eenig onderrigt geven mogt,’ vervolgde de arts, ‘hoe hij tot morgen behandeld behoort te worden - zoudt gij ook daarvan geen gebruik kunnen maken?’
Een tweede ‘neen,’ door tranen vergezeld, was het antwoord. Hierbij barstte het door haar tot nog toe met ge-
{==96==} {>>pagina-aanduiding<<}
weld bedwongen gevoel zoo onwederstaanbaar uit, dat de jonge man, die buitendien van het vruchtelooze eener poging, om meer voldoende opheldering te erlangen, overtuigd was, het gesprek liet varen met de verzekering, dat hij den volgenden morgen op het bepaalde uur verschijnen zou. De vreemde gaf het vereischte adres, hetgeen naar een afgelegen deel van Walworth verwees, en ging even geheimzinnig als zij gekomen was.
‘Ligtelijk zult gij gelooven,’ voegde de arts, wien wij hier navertellen, in dit gedeelte van het relaas zijner ontmoeting in, ‘dat dit raadselachtige bezoek een' diepen indruk in mijn gemoed achterliet, en dat ik lang, maar ook even zoo lang vergeefs, op eene mogelijkheid van aan elkander geschakelde omstandigheden dacht, die in staat mogt zijn, licht in deze duisternis te brengen. Ik herinnerde mij, van menige gevallen gehoord en gelezen te hebben, waarin een voorgevoel van sterven den laatsten dag, ja het laatste levensuur heeft doen bepalen, en waarin dit voorgevoel zich bewaarheid heeft gevonden. Ik helde over, om, wat ik thans gezien had, ook tot die gevallen te rekenen. Maar weldra viel mij in, dat alles, wat ik met betrekking hiertoe gehoord en gelezen had, slechts de zoodanigen betrof, die hunnen eigen' dood vooruitgezien hadden, en de vreemde vrouw had niet van haarzelve, zij had van eenen anderen, en wel zeer stellig van eenen man gesproken. Het was niet denkbaar, dat een bloote droom, eene bloote afdwaling der verbeeldingskracht, de grond geweest zou zijn, waarop zij met zulk eene vreeselijke zekerheid van zijn aanstaand overlijden gesproken had. Of ligt het ook misschien in iemands plan, zeî ik tot mijzelven, om morgen vroeg eenen moord te begaan? Weet ook misschien die vrouw hiervan? Heeft zij veelligt onder eede stilzwijgen beloofd? Gevoelt zij hierover thans berouw, en poogt zij, niet in staat de daad te verhinderen, door snelle geneeskundige hulp het volledig slagen daarvan te beletten? Onzinnig denkbeeld, voerde ik mijzelven dan weder toe, zoo iets in de onmiddelbare nabijheid der hoofdstad, naauwelijks twee mijlen van daar, te vermoeden! Destijds kende ik Londen nog niet met deszelfs ondeugden, schanddaden en sluiphoeken; anders zou ik mij minder van onzinnigheid beschuldigd hebben, ja zelfs, juist omdat ik naar den naasten omtrek der hoofdstad ontboden was, mijnen inval minder onzinnig genoemd
hebben. Toen-
{==97==} {>>pagina-aanduiding<<}
maals echter verwierp ik dit denkbeeld en kwam op mijne eerste meening terug, dat de onbekende in hare verstandsvermogens gekrenkt moest zijn. De onmogelijkheid, om het raadsel op eene andere wijs slechts min of meer voldoende op te lossen, deed mijn vermoeden tot overtuiging stijgen; waarbij ik nogtans erkennen moet, dat gedurende den slapeloozen nacht, in welken ik vergeefs alles aanwendde, om de geheimzinnige boodschapster met den zwarten sluijer te vergeten, gedurig nieuwe, tegenstrijdige twijfelingen in mij oprezen.’
Den volgenden morgen vroeg begaf de jonge man zich op weg naar Walworth. Nog heden heeft het gedeelte dezer plaats, dat het verst van Londen verwijderd ligt, niet dan armoedige, afzonderlijk staande huizen; vóór ruim dertig jaren was het geheel eene akelige wildernis, waar slechts lieden van het dubbelzinnigste karakter woonden, die of uit armoede zich in geene betere nabuurschap konden nederzetten, of wier levenswijs en broodwinning hun deze afzondering wenschelijk maakten. Van de huizen, welke zich thans straatgewijs in alle rigtingen uitstrekken, zijn de meeste eerst in de laatste tien jaren ontstaan, en die, welke vroeger in onregelmatige tusschenruimten verstrooid lagen, waren van den ruwsten bouwtrant en allerellendigst ingerigt.
Zulk een oord was niet geschikt, om den jongen man bij zijne ochtendwandeling te vervrolijken, of ook slechts het gevoel van angstige beklemming, dat het zonderlinge bezoek bij hem verwekt had, te overkomen. De rigting, dien hij, naar de opgaaf van het adres, moest volgen, leidde hem van den grooten weg af, langs kromme, niet zelden afgebrokene dwarspaden over eene moerassige gemeenteweide - hier en daar eene vervallene, voor alle winden openstaande hut, een misgroeide boom, of een waterplas, die zich, ten gevolge van den jongsten nachtregen, langzaam verder schoof; somwijlen een verarmd stuk tuingrond met eenige vermolmde, tot eene woning aan elkander gespijkerde planken, of een oud, gebroken paalwerk, waartusschen men, om de gaten te stoppen, hier en daar een uit de naburige heggen gestolen staak had ingestoken - alles eene meer dan voldoende getuigenis voor de behoeftigheid der bewoners en voor de ruimte van hun geweten bij het behandelen van een andermans eigendom. Ook verschenen ettelijke malen morsige wijven op de drempels van nog mor-
{==98==} {>>pagina-aanduiding<<}
siger vertrekken, om nu eens den inhoud van het een of ander stuk vaatwerk uit te gieten, dan weder om een klein meisje uit te schelden, hetwelk barrevoets, met een ander bleek, morsig en haar in grootte bijna evenarend kind op den arm, zich een half dozijn stappen van de huisdeur verwijderd had en gemakkelijk in den modder was gaan nederzitten. Deze enkele gevallen uitgezonderd, was alles stil en dood, en de koude, vochtige, alle uitzigt in de verte verhinderende mist maakte deze woestenij nog treuriger.
Na eene menigte, nu eens tegenstrijdig, dan ontoereikend, meestal in het geheel niet beantwoorde vragen, en nadat hij zich enkeldiep door slijk en moeras moede gewaad had, stond onze goede dokter voor het huis, werwaarts hij geroepen was. Het was een klein, laag getimmerte met slechts ééne bovenverdieping, naar het uiterlijke te beoordeelen nog verlatener en verdachter dan eenig dergene, welke hij voorbijgekomen was. Achter het eenige venster der bovenverdieping hing een geelachtig gordijn, en de vensterluiken beneden stonden slechts aan. Overigens lag het huis geheel afgezonderd, en zoo, dat er uit hetzelve geen ander zigtbaar was.
‘Ik bleef eerst eenige minuten voor het huis stilstaan,’ verhaalde de dokter, ‘en ging hetzelve daarna rond, alvorens ik moeds genoeg verzamelen kon om aan te kloppen. Beschuldig mij daarom van geene bloohartigheid. Ik ben wel nimmer een der vermetelste geweest, maar ook geen der kleinmoedigste. Veroorloof mij ook, hierbij aan te merken, dat de Londensche policie toen ter tijd zeer veel verschilde van hetgeen zij thans is; dat bouwlust en zucht tot verfraaijing de voorsteden nog niet met de hoofdstad vereenigd hadden; dat in vele dier voorsteden het slechtste, bedorvenste slag van lieden hunne verzamelplaatsen had; dat, terwijl zelfs de levendigste straten van Londen slechts karig verlicht waren, de bedoelde streken aan de genade der maan bleven overgelaten, en dat het, ten gevolge van dit alles, voor misdadigers even gemakkelijk was, er zich aan de hand der geregtigheid te onttrekken, als moeijelijk voor hare dienaren, hen aldaar op te sporen en te vatten. Velerlei bijzonderheden had ik hierover hooren verhalen; bij deze gelegenheid zag ik voor de eerste maal, dat dit alles waar kon zijn, ja waar zijn moest, en ik ontveins niet, dat mij het hart een weinig sneller begon te kloppen. Zeker, toen-
{==99==} {>>pagina-aanduiding<<}
maals hadden burke en bishop hunne vreeselijke vermaardheid nog niet verkregen. Niettemin was mij van de gruwelen, waaraan de eerstgemelde sedert zijnen naam gegeven heeft, in openbare gestichten van heelkunde genoeg voorgekomen, om mij, bij mijne wandeling door Walworth, op eenmaal van de destijds nog niet onderstelde mogelijkheid der wijze te overtuigen, waarop die schanddaden begaan konden worden en begaan zijn. De waarheid hiervan moge nu zijn zoo zij wille, en om het even, welke beweegredenen gij voor mijn aarzelen mogt onderstellen, ik erken rondborstig, dat ik eenige oogenblikken noodig had, eer ik den moed verzamelen kon, om de deur te
naderen en aan te kloppen. Zoodra ik zulks gedaan had, hoorde ik binnenshuis een gefluister. Verstaan kon ik het niet, maar het klonk alsof iemand van beneden met een ander boven aan den trap half binnensmonds sprak. Vervolgens hoorde ik een paar zware laarzen door het steenen voorhuis sluipen. Alsnu werd de ketting van de deur gedaan, de deur geopend, en een lange, er allerongunstigst uitziende kerel werd zigtbaar, wien dik, zwart haar om de schouders hing, en wiens bleek en mager aangezigt mij eer als dat van een' doode dan van een' levende voorkwam. ‘Treed binnen,’ zeî hij met eene doffe stem. Ik deed het; hij hing den ketting weder voor de deur en wees op een kamertje achter het voorhuis.
‘Kom ik vroeg genoeg?’ zeide ik.
‘Te vroeg,’ gaf de man ten antwoord.
Het met nadruk gezegde te deed mij ijzen. De man werd dit gewaar, hoe snel ik ook het onwillekeurig verraad mijner verbazing poogde te verbergen. Hij zag mij met een' grijnzenden grimlach aan en zeide: ‘Wanneer gij eenig geduld wilt hebben, verlaat u op mij, de zaak zal geen vijf minuten duren.’
Zonder te antwoorden, trad ik de kamer binnen. De man draaide de deur van buiten in het slot, en ik hoorde hem heengaan. Het vertrek, indien het al dien naam verdiende, waarin ik mij nu bevond, was klein en koud; twee stoelen en eene tafel waren het eenige huisraad. In den open schoorsteen, zonder haard, brandde een klein vuurtje, dat de kamer minder verwarmde, dan wel de vochtigheid daarbinnen nog vloeibaarder maakte; in lange strepen droop het water langs de wanden. Uit het eenige, half gebro-
{==100==} {>>pagina-aanduiding<<}
ken, half toegeplakte venster, zag ik op eene kleine, onder water staande huisplaats. Noch in noch voor het huis was eenig geluid verneembaar. Met mijnen toestand niet bijzonder tevreden, nam ik plaats aan den haard, en wachtte de uitkomst van dit mijn eerste geneeskundig bezoek zoo gelaten mogelijk af.
Niet lang had ik gezeten, toen ik het gerommel van het een of ander slecht zamengesteld rijtuig hoorde. Onmiddellijk daarop hield het stil; de ketting aan de huisdeur rammelde; verscheidene stemmen spraken door elkander; voetstappen schoven langs den vloer en kletterden den trap op - ik dacht mij niet te vergissen in de onderstelling, dat er iets zwaars naar boven gesjouwd werd. Vervolgens kraakte de trap op nieuw - waarschijnlijk kwamen de sjouwers terug en verlieten het huis; ik hoorde andermaal het gerinkel van den ketting, en nu was alles weder even stil als te voren.
Toen hierna nog vijf of zes minuten verloopen waren, was ik op het punt om mijne kracht aan de deur te beproeven, ten einde - hetgeen werkelijk mijne bedoeling was, zoo het mij namelijk gelukte de deur open te breken - den eigenlijken aard en de inrigting van het huis nader te leeren kennen, toen de deur plotseling openging, en eene gedaante, als die mij den vorigen avond bezocht had, in dezelfde kleeding, met den zwarten, over het gezigt diep nederhangenden sluijer, binnentrad. Zij wenkte mij haar te volgen. Ik aarzelde; het zwijgen en de ongemeene ligchaamslengte deden plotseling de gedachte bij mij oprijzen, dat deze verschijning wel een verkleed manspersoon kon wezen; maar het van onder den sluijer losbarstend snikken en krampachtig rillen bewezen mij het dwaze van mijnen argwaan, en ik volgde.
Mijne geleidster ging den trap op naar de voorkamer, bleef aan de deur staan, en wenkte mij binnen te treden. Wat ik hier zag, was eene groote kist, twee stoelen en eene legerstede zonder omhangsel. Het gele venstergordijn, waarvan ik hierboven reeds gesproken heb, maakte de kamer zoo donker, dat ik eerst in het volgende oogenblik, toen de vreemde met de uitbarsting der wildste smart mij voorbijstoof en naast het bed op de knieën viel, het hoofdvoorwerp van dit tooneel bemerkte. In volle lengte uitgestrekt, gewikkeld in een linnen kleed en met wollen dekenlappen gedekt,

{==101==} {>>pagina-aanduiding<<}
lag hier eene menschelijke gedaante, stijf en zonder eenige beweging. Hoofd en aangezigt, blijkbaar die van eenen man, waren onbedekt; alleen was een zwarte doek om het hoofd en de kin gewonden. De oogen waren gesloten; de linkerarm lag zwaar op het dek; de andere, langs het bed hangende hand, rustte in die der vreemde. Ik nam dezelve in de mijne; doch, verbeeld u mijne ontroering, toen ik gevoelde, dat ik de hand van een lijk gevat had! ‘Hier is wel geene redding meer mogelijk,’ zeî ik; ‘de man is dood.’
Als door een' bliksemstraal getroffen, sprong de vrouw overeind, sloeg hare handen wild in elkander, en riep op den toon der krankzinnigheid en der wanhoop: ‘O neen! neen! zeg dit niet! Ik kan het niet verdragen! bij God, ik kan het niet. Dood gewaande menschen zijn immers in het leven teruggekeerd, en menschen zijn begraven geworden, die nog leefden. Laat hem hier niet liggen, niet omkomen, zonder eene poging te doen om hem te redden. God is almagtig. Ik bezweer u, draal niet! In deze seconde misschien scheurt zich het overschot van leven in hem los. Om Gods, om der barmhartigheids wille, slechts ééne poging!’
Onder zoodanige uitroepingen wierp zij zich over het lijk, wreef met sidderende drift deszelfs voorhoofd en borst, en drukte de kille handen tusschen de hare. Maar, toen zij die handen weder losliet, vielen zij slap en zwaar op de dekens neder.
Inmiddels had ook ik de borst van den man bevoeld en in dezelve geen teeken van leven bespeurd. Ik boog mij over hem henen en zag .... maar ik kon mij vergissen; ‘open het gordijn,’ riep ik, ‘spoedig!’ De vrouw bleef onbewegelijk. ‘Het gordijn open!’ herhaalde ik. Zij verroerde zich niet. Ik stond dus zelf op. Nu wierp zij zich op den grond, klemde zich om mijne knieën en riep: ‘Wees barmhartig! Laat het gordijn hangen! Wanneer uwe poging nutteloos, wanneer hij zonder redding dood is - waartoe dan het lijk ontbloot?’
‘Ik moet het ligchaam zien,’ riep ik, en, eer de vrouw het mij beletten kon, had ik het gordijn weggerukt.
Het volle daglicht viel nu in de kamer; de dokter trad aan het bed en bezigtigde het lijk. ‘Hier is geweld gebruikt,’ zeî hij, op het ligchaam wijzende en de vreemde scherp aanziende, die thans voor de eerste maal met ont-
{==102==} {>>pagina-aanduiding<<}
bloot aangezigt voor hem stond. Hoed en sluijer waren haar ontvallen; zoo 't scheen, wist zij het niet. De vrouw mogt ongeveer vijftig jaren oud zijn en was in vroeger tijd vermoedelijk schoon geweest. Kommer en tranen hadden haar gelaat met rimpels doorploegd, zoo als de tijd ze niet grift. Het aangezigt was doodbleek, de lippen beefden, en een onnatuurlijk vuur gloeide in de oogen. Ligchaam en geest bezweken blijkbaar onder eenen ontorschbaren last van ramp.
‘Hier is geweld gebezigd,’ herhaalde de arts.
‘Dat is het,’ zeî de vrouw.
‘Dat is het?’ riep de dokter. ‘Vrouw, ik bedoel, die man daar is vermoord.’
‘Ja, bij God! dat is hij; meêdoogenloos, onmenschelijk is hij vermoord geworden!’ riep de vrouw, met losbarstende heftigheid.
‘En door wien?’ hernam de arts, de vrouw bij den arm grijpende.
‘Door wien?’ herhaalde zij met gesmoorde stem. ‘Onnoozele, dat gij dit niet ziet! Zie naar het kenmerk van den slagter, en vraag dan!’
De dokter boog zich over het lijk en nam den doek weg, waarmede het hoofd omwonden was. De hals was gezwollen, en een blaauw en zwart gele kring liep rondom denzelven. Thans was er geen twijfel meer aan, en, zich met afgrijzen afwendende, zeî hij: ‘Dat is een der genen, die heden geregt zijn.’
‘Zoo is het,’ hernam de vrouw.
‘En wie was hij?’ vroeg de dokter.
‘Mijn - zoon,’ bragt de vrouw met moeite uit en zeeg op den grond.
Het slot van zijn verhaal leverde de arts in weinige woorden. Vroeg reeds haren echtgenoot verloren hebbende en in het bezit van slechts een gering vermogen, had de moeder van den ongelukkige zich niet zelden het noodigste ontzegd, om hem, haar eenigst kind, den lieveling van haar hart, tot een braaf en kundig man te vormen. Heet bloed en slecht gezelschap hadden hem er toe gebragt, om deel aan misdaden te nemen. Hij stierf door de hand des beuls, zijne moeder in het krankzinnigenhuis.









{==103==} {>>pagina-aanduiding<<}

Aan mijne ontslapen vriendin Petronella Moens,


gestorven den 4 januarij 1843, in den ouderdom van ruim 80 jaren.


Het rustuur sloeg. Gij hebt den loop volbragt, 
Uw' strijd voleind, volhard in 't vast gelooven; 
Het donker graf biedt u geen doodschen nacht, 
Neen, de ochtendgloor des levens zweeft er boven; 
De morgenstond, zoo lang vergeefs gewacht, 
Het licht, dat u noch tijd noch lot zal rooven, 
En wat uw oog, sinds tachtig jaar, niet zag, 
Aanschouwt gij thans - 't werd eindlijk voor u dag! 
 
Geen taal kan uw verrukking woorden leenen: 
De duisternis omhult uw pad niet meer; 
De lange nacht is voor altijd verdwenen! 
Wat voelt gij thans, bij zulk een' wisselkeer? 
De dankbaarheid doet u van blijdschap weenen; 
Met heldren blik staart gij op hooger spheer; 
Gij ziet! - en hemelvreugd doorstroomt uw harte; 
Hij is daarheen, de ontberingsnacht der smarte! 
 
Thans ziet gij hen, die u zijn voorgegaan, 
De vriendenschaar, die nooit uw oog mogt groeten, 
De leidsliên voor uw' voet op 's levens baan; 
't Is zaligheid, die braven weêr te ontmoeten 
En met hen voor Gods vadertroon te staan; 
Dat zien kan u de smart der aard' verzoeten. 
Verloste! juich! 't gemis van tachtig jaar 
Staat thans voor u, gelijk een nachtwaak, daar! 
 
Het is verklaard, het raadsel van dit leven; 
Maar, week uw nacht, uw werk blijft voortbestaan; 
Het volgde u ginds, in 's Hemels schoone dreven; 
Het uur der rust bragt u verkwikking aan; 
Daarboven staan uw daden aangeschreven, 
En 't zaligst loon toefde u aan 't eind der baan: 
Gij zaaidet hier in ootmoed en vertrouwen; 
Uw maaitijd kwam; thans moogt gij d' oogst aanschouwen! 

{==104==} {>>pagina-aanduiding<<}

Wat God u schonk was u, voor hart en geest, 
Ten spoorslag, om Zijn Rijk op aard' te stichten: 
In woord en daad zijt gij getrouw geweest 
Door weldoen en 't volbrengen van uw pligten; 
Uw liefdrijk hart was dáár, waar gij het meest 
Den wanklen voet op 't spoor der deugd kost rigten; 
Rein was het licht, dat uwe hand ontstak. 
En schooner, dan wat aan uw oog ontbrak. 
 
De Grijsheid blijft uw' naam met eerbied noemen; 
Zij dankt u voor de vruchten, haar geboôn; 
De lieve Jeugd vermaakt zich met de bloemen, 
Door u geplukt in 't Rijk van 't Goede en Schoon. 
Het Vaderland zal zich op u beroemen; 
De Kunstmin vlecht voor u een lauwerkroon; 
Het Christendom erkent en schat de waarde 
Van u, die 't beeld eens Christens toonde op aarde. 
 
Zwijgt thans uw luit aan Rhijn- of IJsselboord, 
En slaat uw hand niet meer de zilvren snaren, 
Toch wordt uw lied in de echo's vaak gehoord, 
Wanneer Natuur de beemden tooit met blâren. 
Als 't: ‘God zij de eer!’ door lucht en wolken boort, 
Weêrklinkt uw toon in 't lied der Christenscharen, 
En 't heilig koor, vereend door broedermin, 
Stemt met u in den lof des Heeren in. 
 
't Geschapen licht zonk hier voor u in 't duister, 
Maar hooger glans had u de ziel omstraald, 
En voor uw' geest, gedrukt door de aardsche kluister, 
Is nooit de zon des heils ter kimm' gedaald; 
Zij blonk voor u met ongeschapen luister, 
Dien ons geen Seraf schetst, geen Engel maalt; 
En - blind voor de aarde en 't nietig stofgewemel, 
Vondt gij den weg, die uitloopt op den Hemel. 
 
Heil u! - Gij schudt uwe aardsche kluisters af, 
Wier drukkend wigt den pelgrimstogt verzwaarde; 
Volbragt is 't werk, dat u Gods liefde gaf; 
Het voerde u op voor hooger stand en waarde. 
Ik treur niet bij uw stil en vreedzaam graf; 
Dáár rust uw stof - en dat behoort aan de aarde. 

{==105==} {>>pagina-aanduiding<<}

Gij hebt geloofd, ook waar uw oog niet zag; 
Thans ziet gij en - 't blijft eeuwig voor u dag! 


7 Januarij, 1843.
w.h. warnsinck, bz.


Gevoelen van dr. Reimann over testamentmaken en geestelijke voorbereiding bij doodkranken.

Er bestaat (zoo schrijft een Duitscher, Dr. reimann) geene verkeerder aanmatiging onder Artsen, dan stelligerwijs te beslissen, of een kranke al dan niet te genezen zij. Ook de ervarenste Geneesheer vermag het niet, wetenschappelijk te bezweren, dat een lijk werkelijk een lijk is, tenzij de waarachtige kenteekenen van ontbinding daar zijn. Geen sterveling heeft de diepten der menschelijke natuur en hare onuitputtelijke hulpmiddelen en hulpbronnen van leven, van behoud, hare innerlijke, geheimvolle, physiologische werkzaamheid gepeild of doorzien. Wat kan, wat behoort hij meer of anders, dan die natuur bespieden, hare pogingen tot behoud voorzigtig te hulp komen, en op deze zoo lang vertrouwen, deze zoo lang bij den kranke levendig houden, als hij ademt? De hoop, de hoop is, physiologisch beschouwd, de magtigste Arts. Zoo lang de mensch nog hoopt, leeft er eene behoudende, zegenende, aanblazende kracht in hem. Ontroof hem deze, en gij blaast de vonk des levens uit. Daarom acht ik het, in de meeste gevallen, een middellijk ombrengen, den kranke zijn testament te doen maken (hetwelk bij gezondheid behoort te geschieden) en hem door een' Geestelijke bepaaldelijk tot sterven te laten voorbereiden. Heeft een kranke zijn testament gemaakt, zoo gelooft hij niet meer aan het leven, en dat ongeloof doodt hem. Wanneer de Geestelijke, op zoo even aangeduide wijze, aan het ziekbed verschijnt, vaart de schrik des doods den kranke door de leden; het licht der hoop verduistert geheel; de levenskracht krimpt zamen; slechts de ééne moordende gedachte des doods trilt door het verzwakte ligchaam; nu is 't uit: de Geestelijke bragt hem den dood! Alleen dàn, wanneer de zieke zelf, uit eigene beweging en bij volkomene zelfbewustheid, verlangt, zijnen uitersten wil te maken, of geestelijke toespraak, in den boven omschreven zin, dringend begeert,

{==106==} {>>pagina-aanduiding<<}
worde zulks vergund. (*) De ware Geneeskunst is die, van den kranke alle doodsgedachten, alle treurigheid, alle smart te verwijderen, door een blijmoedig gelaat en liefderijke, opbeurende bejegening de levenwekkende kracht der hoop in hem te behouden en te versterken. Gaat dan evenwel het levenslicht uit, zoo geschiedt zulks door natuurlijke oorzaken. Zoo lang der natuur nog één middel overblijft, om de vonk des levens weder aan te blazen, wordt het door de hoop op het leven geschraagd. Geen mensch sterft gaarne - dat is natuurwet.


Callot voor Lodewijk den XIII.

Nadat Koning lodewijk XIII van Frankrijk door verraad in bezit van de stad Nancy, de geboorteplaats van callot, geraakt was en zijnen intogt in dezelve gehouden had, ijverden alle kunstoefenaars om het zeerst, den Monarch hunne opwachting te gaan maken; callot alleen verscheen niet. ‘Het schijnt, dat hij mijne weldaden vergeten heeft,’ sprak de Koning tot claude de ruel, die vervolgens des Konings woorden aan den kunstenaar overbragt. ‘Ja,’ antwoordde de brave man met verontwaardiging, ‘ja, ik heb zijne weldaden vergeten, sedert hij op zijne wijze naar Nancy gekomen is!’ Claude de ruel noopte hem echter, met hem naar het hertoglijk paleis te gaan, waar lodewijk audiëntie gaf. ‘Neen,’ gaf callot met fierheid en moed ten antwoord, en claude de ruel verwijderde zich. Kort daarop verscheen een door Hertog karel van Lotharingen onderteekend bevel, luidende: ‘Jacques callot wordt op het paleis ontboden voor den Koning.’ - ‘Ik zal gaan,’ zeî nu callot; ‘maar nooit zal ik mij vernederen.’ De Koning ontving hem zeer genadig en zeî hem: ‘Meester callot, wij hebben niet vergeten, dat gij uwe bekwaamheden voor onzen roem hebt aangewend; gij hebt de inneming van het eiland Rhé en de belegering van Rochelle met een talent geschilderd, dat uw werk voor volgende eeuwen zal doen bewaard blijven; lever ons thans eene afbeelding der belegering van Nancy.’ - Callot rigtte zich trotsch in de hoogte en gaf ten antwoord: ‘Sire, ik ben een Lotharinger, en
zou mij liever den duim afhakken, dan de belegering van Nancy afbeelden!’ Evenwel was hij niet zonder beduchtheid, dat hij dit stoute antwoord duur zou moeten betalen. De geheele zaal was in opschudding geraakt; de hovelingen namen den schijn aan, hoogstverbitterd te zijn; degens vlogen zelfs uit de scheeden; op een' gegeven wenk

{==107==} {>>pagina-aanduiding<<}
verschenen soldaten, met hellebaarden gewapend, aan de deur. Van den anderen kant omgaven de hun vaderland trouw geblevene Lotharingsche Edelen den kunstenaar, vast besloten hebbende hem te verdedigen en te beschermen. Doch lodewijk XIII, die somwijlen een echt koninklijk hart toonde, doch welligt te dezer gelegenheid ook wel een weinig voor de dreigende gevolgen terugdeinsde, sprak, tot groote verbazing van geheel het hof en van den kunstenaar zelven, aldus tot callot: ‘Mijnheer callot, uw antwoord doet u eer.’ Vervolgens keerde hij zich naar de hovelingen en zeide: ‘De Hertog van Lotharingen moet blijde zijn, zulke onderdanen te hebben.’


Gestrafte onmeêdoogendheid.

Te Kortrijk in België veroorloofden onlangs de gasten in zeker hotel aan eenen ouden en blinden orgelspeler, om bij de table d' hôte eene geldinzameling te doen. De blinde naderde de tafel, waaraan een twintigtal personen zaten, en wendde zich toevallig het eerst aan een jong mensch van ter naauwernood achttien jaren, die, met verscheidene stukken van vijf francs in de hand spelende, hem barsch toeriep, dat hij geen klein geld had. De arme muzikant liet treurig het hoofd op de borst zinken en ging voort. Tot zoo ver bleef nog alles binnen de palen, en men had het er bij gelaten, zoo niet de jonge man vol woede zijne stem verheven en een' uitval tegen luije bedelaars gedaan had, die, zijns erachtens, in geepe logementen behoorden toegelaten, en, durfden zij er den voet in zetten, zonder genade de deur behoorden uitgeworpen te worden. De onmenschelijke drift van dezen gierigaard tegen eenen armen ziekelijken grijsaard trok aller blikken op den kwalijk beraden redenaar, en de verontwaardiging aller aanwezigen zou dezen waarschijnlijk op eene onaangename wijze voelbaar geworden zijn, ware niet iemand, mede aldaar tegenwoordig, tusschenbeiden gekomen met de verzekering, dat hij den bedelaar een aalmoes van vijf francs zou doen toekomen uit den zak van den genen zelven, die hem zoo grievend beleedigd had. Met deze woorden stond hij op, en, zich naar den jongen heer keerende, deed hij hem, op de wijs als bij doofstommen gebruikelijk is, eenige teekenen, welke den ander eenen blos op het aangezigt joegen en hem blijkbaar van zijn stuk bragten. Weldra echter had hij zijn besluit genomen; hij wierp den orgelspeler vijf francs toe, en verwijderde zich zonder een woord te spreken; terwijl de gasten, onvermogend zich dit raadsel op te lossen, hem met verbazing nastaarden. De Belgische Courier voegt bij het verhaal van dit voorval, als opheldering, de
volgende aanmer-
{==108==} {>>pagina-aanduiding<<}
king: De door den vreemdeling gemaakte teekenen hadden de volgende beduidenis: ‘Toen gij doofstom waart, heb ik u vijf francs gegeven; geef die aan dezen blinde terug, of ik doe u arresteren.’ Vóór ongeveer vier of vijf maanden was een jongeling met een zacht, innemend gelaat, en die voorgaf van zijne geboorte af doofstom geweest te zijn, in verscheidene huizen te Brussel verschenen, als belast met het inzamelen van gelden voor een Doofstommengesticht in Frankrijk. De ongelukkige drukte zich, zoo door teekens als in geschrift, zeer goed uit, en een tweede persoon diende hem als geleider. Het gelukte hem, de weldadigheid der Belgiërs te wekken, en eene vrij aanzienlijke som werd door hem ingezameld. Die jongeling en de onbarmhartige in het logement te Kortrijk waren een en dezelfde persoon, en tot zijn ongeluk zat aan de table d' hôte juist een der milde gevers uit Brussel, die, insgelijks met de teekenspraak der doofstommen bekend, de som, voor welke men hem bedrogen had, op deze wijs aan wezenlijke armoede deed toekomen.


Kapperswind.

Lazen wij onlangs in het Handelsblad van eene Zaal van den vooruitgang der Kunst, voor: een vertrek, waar men het haar snijdt, nog verder, naar 't schijnt, drijft men het bespottelijke bij onze overzeesche naburen te Londen, blijkens navolgende advertentie: ‘Aut caesar, aut nullus. Toen hannibal, de roemruchtige Held van Carthago, de vijanden zijns lands had bedwongen, werd zijn naam op de onsterfelijke bladen der Geschiedenis ingeschreven. Toen alexander, den Macedonischen veroveraar, van zijnen glorierijken overwinningstogt terugkeerde, trokken slaven zijne zegekar, en triomfbogen werden te zijner eere opgerigt. Maar grootscher nog is de taak des Kunstenaars, die, moeite noch arbeid ontziende, zich met lijf en ziel voor het duurzaam welzijn zijner landgenooten opoffert en aan hun heil en welvaart zich geheel heeft toegewijd. Hoezeer dan ook onopgemerkt in het gedruisch van veldslagen en het geklikklak der wapenen, toch zal zijn roem groot, ja onsterfelijk zijn! Doordrongen van dit denkbeeld, heeft f. browne, No. 47, Fenchurch-straat, door onvermoeide navorschingen, het geluk gehad, eene pruik, volgens een geheel nieuw en eigendommelijk stelsel, uit te vinden. Met betrekking tot het gewigt overtreft zij alle tot hiertoe vervaardigde, ligt zijnde als herfstdraden; terwijl haar weefsel zoo schoon, zoo poreus en zoo fijn is, dat de uitwaseming in geenerlei geval gestoord, en alzoo het grootste gebrek van alle andere pruiken te eenemaal opgeheven wordt.’







{==109==} {>>pagina-aanduiding<<}

Mengelwerk.

Het gesticht voor oogkranken.


Een Droom. (*)

Wie eenigzins bekend is met de Hollandsche, Duitsche of Engelsche Spectators, wier geestige en kernachtige geschriften in het laatst der voorgaande eeuw algemeen met zooveel graagte gelezen werden, heeft zich zeker weleens met mij verwonderd over hunne ongemeene vaardigheid in het droomen van eene bijzondere soort van veelbeteekenende en zinrijke droomen. Telkens treft men bij hen vertoogen aan, waarin zij ons dergelijke droomen mededeelen. En - gaat het ook u zoo niet, M.H.? - de inhoud van die vertoogen vooral heeft voor mij iets zeer aantrekkelijks en boeijends, zeker ook, omdat zij de verbeelding zoo treffen, en zooveel bevrediging schenken aan dien trek naar het wonderbare, welke allen menschen ingeplant schijnt, en vooral in onze kindschheid zich zoo sterk openbaart. Dikwerf benijdde ik het deze ook anders zoo begaafde en bevoorregte mannen, dat zij vaak met zulke leerzame nachtgezigten begunstigd werden; - of waren het misschien kinderen hunner vruchtbare verbeeldingskracht, die hun scheppende geest kon voortbrengen, wanneer zij zulks wilden? Ja zeker wisten zij er iets op, om, des verkiezende, hunne gedachten in droombeelden te verzinnelijken en in handelende en sprekende gedaanten te herscheppen - hieraan twijfelde ik niet meer, sedert ik bij één' van hen deze ontdekking vond. ‘In mijn rariteits-kabinet heb ik onder anderen een Japansch kruidkussen van kostelijke zijde, met goud geborduurd, en met de fijnste specerijen van dat land gevuld. Wanneer men hetzelve, als men te bed gaat,

{==110==} {>>pagina-aanduiding<<}
onder zijn hoofdkussen legt, heeft het die bijzondere werking op de hersenen, dat het niet alleen onze verbeeldingskracht aanmerkelijk versterkt, maar tegelijk die beelden weder in gedachten brengt, die des daags daarin gespeeld hebben, en de gewigtigste overpeinzingen van den dag in een aangenaam nachtgezigt ons voorstelt.’ (*) O, dacht ik toen, mogt de Schrijver, gelijk aan een' zijner vrienden, zoo als hij daar verhaalt, ook mij dat wonderkussen eens ter leen hebben afgestaan! Maar, helaas, deszelfs waardige eigenaar was reeds lang niet meer onder de levenden, en wie het geërfd had, wist ik niet.
Intusschen bleek het mij naderhand, op eene verrassende wijs, dat men, ook zonder zulk een geheim middel - hoewel dan ook bijlang zoo goed niet als die meesters in deze kunst - zoo aan het droomen kan geraken.
Op zekeren avond was ik nog laat ingespannen geweest met het dieper indenken van eenen tekst, die mij eene opzettelijke behandeling overwaardig scheen; - ik ontheilig dien immers niet, door denzelven van deze plaats te noemen? - Het waren de woorden: De kaars des ligchaams is het oog: indien dan uw oog eenvoudig - of gezond - is, zoo zal uw geheele ligchaam verlicht wezen; maar indien uw oog boos - of bedorven - is, zoo zal geheel uw ligchaam duister zijn. Indien dan het licht dat in u is - uw zielsoog - duister is, hoe groot zal de duisternis zelve zijn! (†) Nog vervuld van gedachten, welke deze diepzinnige gezegden bij mij opgewekt hadden, begaf ik mij ter ruste; maar vruchteloos poogde ik mijnen, nog te helderen, geest van het onderwerp af te trekken, waaraan ik mij zoo vast had laten boeijen; ik bleef er nog geruimen tijd op doordenken. - Eindelijk overmande mij echter de slaap; niet zoo sterk evenwel, of mijn slechts ten halve ingesluimerde geest spon den draad mijner gedachten voort, en verwerkte dien, met behulp der verbeeldingskracht, tot een droomweefsel, 't welk, hoe bont en

{==111==} {>>pagina-aanduiding<<}
zonderling ook, mij toch niet geheel onwaardig voorkwam, om eenige oogenblikken uwe oplettendheid daarvoor in te roepen. - Vergunt mij die, G.H.! met die welwillendheid en dat verschoonend oordeel, waarop hij immers rekenen mag, die met geen ander oogmerk optreedt, dan om iets mede te werken tot het genoegen en nut van 't algemeen.

Mijn droom verplaatste mij in een mij geheel onbekend gebouw, van verbazenden omvang en uitgestrektheid. Een onafzienbare, breede gang strekte zich voor mij uit, waarop eene menigte van deuren, aan weêrskanten, uitkwamen, die tot zoovele groote vertrekken schenen te leiden; en deze gang werd weder van andere dwarsgangen doorsneden. - Hoe ik hier gekomen was? en waartoe? wist ik niet, even weinig als waar ik mij bevond. Besluiteloos wat te doen, bleef ik eenigen tijd in het ruime en hooge portaal staan en rondzien. Boven eene bus, met het opschrift: gedenkt de armen, bemerkte ik daar een' breeden marmeren steen, in den gepleisterden muur aangebragt, waarin, met vergulde letters, de straks door ons vermelde spreuken waren uitgebeiteld; terwijl hier tegenover een groot schilderstuk hing, waarbij ik de voorstelling meende te ontdekken van de genezing des blindgeworden' tobias. - Nog was ik bezig met de beschouwing hiervan, toen ik eene deur hoorde opengaan; en mijn oog daarheen wendende, bespeurde ik iemand, die uit een der vertrekken in den gang trad. - Terstond liep ik op hem toe, en vroeg hem, niet zonder eene onderdanige buiging - want de man had een zeer deftig en geleerd voorkomen - wat elk in mijn geval gevraagd zou hebben. Vriendelijk onderrigtte hij mij toen, dat ik mij in een Gesticht tot genezing van allerlei ooggebreken bevond, hetwelk geheel eenig was in zijne soort; en, ziende dat deze mededeeling mijne nieuwsgierigheid opwekte, bood hij mij gedienstiglijk aan, om mij naar eenige zalen te geleiden, waar zich de merkwaardigste oogkranken, ieder bij zijne

{==112==} {>>pagina-aanduiding<<}
soort gevoegd, ophielden, - een aanbod, 't welk ik te gereeder aannam, daar hij zich als den arts van dit gesticht aan mij bekend maakte.
‘Hier’ - zeide hij - terwijl hij mij de deur van een der naastbij gelegene vertrekken ging openen, ‘hier zult gij reeds aanstonds lijders van een zeer zonderling gebrek ontmoeten. Zij zien alles in juist omgekeerde verhouding. Door een wonderbaar optisch bedrog, schijnt het grootste hun klein, en het kleine wie weet hoe groot toe.’ Ik trad daarop met mijnen geleider binnen, en werd wel een groot aantal menschen gewaar, maar bespeurde niets bijzonders aan hunne oogen. Toen ik hierover mijne verwondering aan den geneesheer te kennen gaf, glimlachte hij en zeide, dat men de kranken van dit gesticht veelal ook niet aan de oogen onderkennen kon, maar wel aan hunne woorden en handelingen. ‘Wanneer gij,’ voegde hij er bij, ‘de dagelijksche gesprekken dezer menschen eens hoordet, gij zoudt er niet aan twijfelen, dat aan hunne zienswijs iets hapert. Zelden of nooit hoort gij hen een woord wisselen over hetgeen voor menschen het gewigtigste en aangelegenste is. Dit schijnt in hun oog te onbeduidend en klein, om er over te spreken. Of, zoo zij het soms al aanroeren, dan is het zoo ter loops en vlugtig, dat men duidelijk bespeuren kan, hoe gering zij het schatten. - Zie dáár dien heer, welke, met eenige papieren voor zich, geheel ingespannen op de punt zijner pen zit te bijten; hij beschouwt zichzelven als een dichterlijk genie, en is zoo verzot op loftuiting en toejuiching, dat hij in den damp van dien wierook eigentlijk eerst leeft, ja daardoor als in de wolken wordt gevoerd. Als gij met hem in gesprek treedt, dan hij onuitputtelijk in het ophalen van de vereerende onderscheidingen, die hem bewezen zijn, en de vleijende betuigingen, die hij mogt inoogsten. Met ophef zal hij u verhalen, wat al uitgevers van jaarboekjes hem om eene, zij 't ook slechts kleine, bijdrage verzocht hebben, en u in diep vertrouwen mededeelen, dat hij reden meent te hebben om zich te vleijen, dat een volgend jaar zijn portret in een
der almanakken prijken zal. Met niets ter wereld

{==113==} {>>pagina-aanduiding<<}
kan ik hem grooter genoegen verschaffen, dan hem geduldig aan te hooren, als hij mij eene nieuwe, door hem vervaardigde ode of romance voordraagt; maar ook niets grieft en krenkt hem zoo diep, als wanneer hij bemerkt, hoe men onder het voordragen daarvan geeuwt en naar het einde haakt. En die smart moet hij hier toch dikwerf verduren, daar hem hier ook dezulken omringen, die voor niets oor of oog hebben, dan voor hetgeen tot de beurs betrekking heeft.
‘Zie eens naar gindschen hoek, waar eenige lieden van deze soort bij elkander in eenen kring staan en een levendig en druk gesprek met elkander voeren. Van den morgen tot den avond hoort gij hen over niets anders spreken dan over zaken, zoo als het heet. Te gewinnen, dat schijnt hun een genot, waarbij geen ander kan halen; en het genoegen, 't welk, in de beoefening van eenige schoone kunst of van de fraaije letteren, uit de streeling van den goeden smaak geput wordt, waardeeren, kennen zij naauwelijks. Zoo averegtsch is hunne wijze van beschouwen, dat zij tegen den kapitalist, al bezit hij ook anders geene verdiensten, hoog, ja met zekeren eerbied opzien; terwijl zij op den man van erkende braafheid en uitstekende talenten, maar zonder fortuin, gelijk zij het noemen, medelijdend, zoo niet met minachting nederzien. In hunne kunsttaal, is solide of degelijk een ieder, wien men crediet kan geven, en heet hij groote zaken te doen, die veel geld omzet; terwijl alle gebeurtenissen, die de fondsen, zij het ook slechts een vierde ten honderd, doen rijzen, alleen daarom gewigtige evenementen zijn.’
‘Maar,’ zoo nam ik hier de vrijheid, mijnen geleider te vragen, ‘wat doet toch die bejaarde heer daar, die, omringd van allerlei bestovene en gebrokene voorwerpen, met de uiterste inspanning op iets zit te turen?’ - ‘Dat is een liefhebber van oudheden,’ antwoordde de arts. ‘Deze is sinds vele jaren reeds bezig met eene geleerde verhandeling over een klein muntstukje, dat volgens hem van de hoogste oudheid en van Phoenicische afkomst moet zijn, te oordeelen naar eenige sporen van letters, die eens daarop

{==114==} {>>pagina-aanduiding<<}
gestempeld werden. Dit penningske is zijn grootste schat, hem meer waard dan het licht zijner oogen, die hij, door dagen en nachten daarop te staren, geheel verzwakt en bedorven heeft. Om de karakters daarvan te ontcijferen, heeft hij zich ongeloofelijke moeite getroost, eene verbazende menigte van oudheid- en penningkundige werken aangeschaft, en om deze onkosten te bestrijden, - want hij is onbemiddeld - allerlei ontberingen zich getroost. Niets boezemt hem belang in dan zijn muntstukje; dat is de spil, waarom zijne gedachten en gesprekken zich onafgebroken bewegen. Gelijk iemand, die in de zon geblikt heeft, nog geruimen tijd daarna den indruk er van op het oog behoudt, in zekere kleine ronde vlekken, die, hetzij hij de oogen opent of sluit, daarvoor niet wijken, - zoo is het ook met dezen man gesteld. Altijd staat hem dat ronde stukje ijzer of erts voor den geest, des nachts zelfs in zijne droomen. Ik heb waarlijk medelijden met den cuden man, vooral als ik bedenk, dat het hem wel nooit zal mogen gebeuren, zijn werk, de vrucht van zooveel arbeid, ten einde te brengen; want zijne krachten zijn genoegzaam uitgeput. Ik acht mij verpligt, om nu en dan hem op zijnen bedenkelijken toestand oplettend te maken, en hem welmeenend te raden, dat hij toch eens om ernstiger dingen denke. Maar dan is het altijd: ‘Ik dank je, doctor, ja, gij hebt gelijk; - doch ik kan daar nog lang niet aan toekomen. Eerst mijne verhandeling af; en dan, beloof ik u, zal ik ook eens aan het sterven denken.’
‘Er zijn hier velen van deze beklagenswaardigen,’ zoo ging de geneesheer aangedaan voort, ‘bij wie de eene of andere liefhebberij, 't zij dan voor oudheden, boeken of schilderijen, 't zij voor veel nietiger voorwerpen, tot zulk een' hartstogt geworden is, dat hun oog alles, wat daartoe betrekking heeft, als het gewigtigste, ja als het boven alles noodige aanziet, terwijl al het overige, hoe belangrijk het ook zij, onachtzaam door hen voorbijgegaan wordt. - Daar hebt gij nu,’ ging hij voort, ‘zooveel lieden bij elkander, en toch is er niet één onder hen, die het hoogste

{==115==} {>>pagina-aanduiding<<}
goed niet over het hoofd ziet en in plaats daarvan iets veel geringers als het begeerlijkste beschouwt. En wat ik ook voor middelen beproeve, om den schoonen schijn, die onbeduidender dingen in hun oog omstraalt, te doen verdwijnen, en om den bedriegelijken nevel, die het kleine hun zoo groot doet voorkomen, te verdrijven, ik moet u, tot mijn leedwezen, zeggen, slechts zelden zie ik er baat van.’ - En hier brak de geneesheer af, en verzocht mij, hem naar eene andere zaal te volgen.
Buiten de deur reeds klonk ons daaruit eene heftige woordenwisseling tegen, en weldra bleek het ons, wat er aanleiding toe gaf. Met al de opgewondenheid van den belangrijksten redetwist streden hier twee personen, die elk weder hunne partij hadden, over de vraag: of een bekken een hol, dan wel een bol voorwerp was; en, terwijl deze stijf en strak het eerste beweerde, hield gene met even groote hardnekkigheid het laatste staande, zonder dat ook maar een van allen de bemiddeling aan de hand wist te geven, dat het hol en bol tevens was. ‘Zie hier,’ zeide mijn geleider, ‘eene proef van de twisten en krakeelen, die hier dagelijks en telkens plaats grijpen. Al deze lieden lijden aan het gebrek, dat zij de oogen slechts naar éénen kant rigten, en die niet dan hoogst bezwaarlijk naar eene andere zijde kunnen wenden. Daardoor worden natuurlijk al hunne beschouwingen en oordeelvellingen eenzijdig; nooit zien zij de waarheid geheel, altijd slechts ten deele. Hoort gij sommigen, dan is er geen volk of land, dat bij het hunne slechts vergeleken worden kan. Dáár heerscht de eenige goede regeringsvorm; dáár waarlijk vrijheid en volksgeluk! Geen plek op den ganschen aardbodem zoo belangrijk als deze en waaraan de Voorzienigheid zich daarom ook zooveel laat gelegen liggen! Daar is het brandpunt van alle verlichting; de wieg en bakermat van de nuttigste en gewigtigste uitvindingen; de kweekschool van alle ware geleerden, dichters, kunstenaars! Geen land dat zoovele helden en groote mannen opleverde! - Hoort gij anderen, die uit andere landen zich hier bevinden, dan is die lof ten eenemaal misplaatst, en komt die aan hun va-
{==116==} {>>pagina-aanduiding<<}
derland alleen toe. Ja dit en dit slechts verdient zoo hoog geprezen te worden, de nijd alleen kan het dien voorrang betwisten!’
Hier werd onze opmerkzaamheid op eenen man gevestigd, die het vertrek op en neder wandelde, terwijl hij overluid deze welbekende regelen, op hoogdravenden toon, reciteerde:

Dat ieder volk vrij roeme op grootheid, magt en luister, 
De glans van Nederland schiet alle glans in 't duister. 
Ja! Attika zij vrij door Pallas gift vermaard, 
Roeme op d'olijvenscheut en 't brieschend oorlogspaard; 
Dat vrij de Tiber roeme op Capitoolgewelven, 
Gij, Nederland! ontleent uw grootheid uit u zelven! 


De geneesheer zag mij met eenen veelbeteekenenden glimlach aan, en vervolgde: ‘Gij vindt hier de grootste kontrasten; onbepaalde lofredenaars van den goeden ouden tijd zoowel als van alles, wat deze verlichtste aller eeuwen nieuws oplevert. Gij vindt hier dagbladschrijvers van zoo verschillende zienswijs, dat de een juist altijd het tegengestelde van den ander beweert, en dat personen, die de een ophemelt en tot de wolken verheft, door den ander als nietswaardig worden uitgekreten. Gij vindt hier ook Redacteurs van verschillende tijdschriften, die altijd elkanders gevoelen bestrijden, ook al omdat zij zich nooit op elkanders standpunt verplaatsen, maar de zaken steeds van die zijde beschouwen, die naar hen toegekeerd is.’
‘En welke is,’ vraagde ik daarop, ‘de geneeswijs, die gij voor deze eenzijdige rigting des oogs het beste keurt?’ - ‘Eenvoudig,’ was het antwoord, ‘dat ik hen, die daaraan lijden, met elkander in één vertrek laat verkeeren. Daardoor toch, dat zij hier gedurig met dezulken in aanraking komen, die van eene tegenovergestelde zienswijs zijn, moeten zij eindelijk wel hunne oogen geweld aandoen, om ook naar dien kant uit te zien. - Dáár zijn waarlijk twee strijdenden weêr op den weg der herstelling; zie, zij bieden verzoend elkaâr de hand. Vermoedelijk hebben zij het erkend, dat zij beiden gelijk kunnen heb-
{==117==} {>>pagina-aanduiding<<}
ben, en dat hun verschil in eene hoogere eenheid zich oplost. Deze zullen het gesticht nu weldra kunnen verlaten. Kom, gaan wij verder!’
Het vertrek, waarin ik mij verbeeldde nu te worden binnengeleid, was grooter nog en meer bezet dan de beide voorgaande. Hier wemelde het van menschen, meest alle met eene uitdrukking van zelfbehagen of eigenwaan op het gelaat. Naauw had ik dezelve met eenen vlugtigen blik in oogenschouw genomen, of er trad een der suppoosten, - althans daarvoor meende ik hem te moeten houden - naar mij toe, terwijl hij zeide: ‘Neem mij niet kwalijk, Mijnheer, maar gij hebt daar een wit vlekje aan uwen elleboog, denkelijk door aanraking met den muur opgedaan; vergun mij u daarvan te ontdoen.’ Toen ik hem voor zijne oplettendheid bedankt had, scheen hij een gesprek met mij te willen aanknoopen, zeggende: ‘Een fraai gezelschap hier, Mijnheer! Daar hebt gij, bij voorbeeld, dien dwaas met zijn' gouden bril! Deze is zoo vol inbeelding en verwaandheid, dat hij zich voor een toonbeeld van den goeden smaak houdt. Hij heeft het zwak, van op ieders kleeding en manieren iets aan te merken, terwijl hij toch zelf, door bespottelijke overdrijving van de mode, zich belagchelijk maakt in het oog van elk verstandig man. - En die daar, met het potlood in de hand en een boek in de andere, kan maar niet nalaten, om altijd te woorden- en letterziften, ofschoon hij, tegen u gezegd, geenen eenvoudigen brief kan schrijven, die van taalfouten zuiver is. Zijn grootste genoegen bestaat in het opsporen van drukfeilen, en in het aanteekenen daarvan op den kant der bladzijden. - Bemerkt gij ginds dien man, die daar, met gevouwen handen en bedrukt uitzigt, nederzit, nu en dan het hoofd schudt, zucht en de oogen ten hemel slaat? Een onverdragelijk mensch! Hij ergert zich over de dwaasheden en verkeerdheden, die hij hier moet aanzien, en dagelijks hoort men hem bitterlijk klagen over de bedorvenheid der tegenwoordige wereld. Nu, hij mogt over zichzelven liever zuchten en klagen. Want, hoewel

{==118==} {>>pagina-aanduiding<<}
hij zich ook een' heilige waant, is er zeker geen liefdeloozer, bedilzieker en kwaadsprekender mensch dan hij!’
De spreker ging nog voort, mij met de geaardheid en gebreken der hier aanwezigen bekend te maken, waarbij ik mij vaak over 's mans scherpen blik verwonderde, toen mijn geleider mij ter zijde nam, en mij influisterde: ‘Zoudt gij wel willen gelooven, dat hij, die daar met u sprak, een mijner ergste en ongeneeslijkste patiënten is? Ja, hij, die u misschien een gezonde toescheen onder deze kranken, heeft wel het meest van dat gebrek aan het oog, waardoor men altijd bespiedend op anderen ziet, en als blind is voor zichzelven. Schoon deze kwaal geenszins nieuw is, maar zoo oud als het menschelijk geslacht, en hoewel mij reeds zoovele gevallen van dien aard voorgekomen zijn, houd ik echter nooit op, mij te verwonderen, hoe de zoodanigen, die als met arendsblikken ook de kleinste smetten buiten zich weten op te merken, de grootste vlekken, die hen zelven aankleven, over het hoofd zien. Gij zoudt hier waarlijk treffende boet-redenen en vinnig hekelende satyres kunnen hooren op menschelijke dwaasheden en gebreken, uit den mond van hen, die zelve, zonder zich echter des bewust te zijn, in meerdere of mindere mate zich daaraan schuldig maken. Ik heb met deze soort van lieden vooral veel te stellen. Want zij houden zich allen voor gezond, en ik kan hen maar niet doen gelooven, dat zij krank zijn. Dit maakt hunne genezing zoo moeijelijk. Want in den waan, dat zij die niet behoeven, versmaden zij alle middelen, die ik hun ter herstelling voorschrijf. Dikwijls houd ik hun zekeren spiegel voor, waarin men zich door en door kan zien. Maar naauwelijks heeft die hunne ware gedaante hun teruggegeven, of zij stooten dien gramstorig van zich af, en zeggen: “dat is mijn beeld niet!” terwijl anderen met een glimlach uitroepen: “sprekend Mijnheer die of die. Geheel zijne trotsche en terugstootende houding! ô dat moest hij eens zien!” - Even weinig baten voor velen de leerzame schilderijen, die gij hier
ziet hangen:’ - het waren afbeeldingen van eenen man, die, met een' balk in het

{==119==} {>>pagina-aanduiding<<}
oog, een' ander van een' splinter zoekt te verlossen; en van iemand, die eenen zak vóór zich en eenen op den rug heeft hangen, in welken laatsten hij zijne eigene gebreken draagt, terwijl zich in den eersten, waarop hij gedurig het oog heeft, de gebreken van anderen bevinden. ‘Somtijds echter,’ dus ging de arts voort, ‘somtijds doen deze middelen eene treffende werking. Eensklaps vallen hun dan de schellen van de oogen, en nu ook eens zich zelven gezien hebbende, zijn ze voor altijd genezen.’
Ik betuigde mijne blijdschap aan den geneesheer, dat zijne behandeling ook tot zulke bevredigende uitkomsten leidde, en wilde, om niet te veel van zijne heuschheid te vergen, hem reeds mijnen dank betuigen, toen hij mij uitnoodigde, om, als ik er belang in stelde en genoegen in vond, ook nog een paar andere zalen te bezoeken. Gaarne nam ik dit aan; doch alvorens u, G.H.! mijne bevinding aldaar mede te deelen, zal het niet ondienstig zijn, eene poos uit te rusten van onze omwandeling.

Ik heb nog vergeten te zeggen, dat ik mijnen geleider gevraagd had, of in dit gesticht ook vrouwen werden opgenomen. ‘Gewis,’ antwoordde hij, ‘maar voor deze zijn afzonderlijke vertrekken, in den anderen vleugel des gebouws, ingerigt. Verlangt gij ook een van deze vertrekken te bezien, wees dan zoo goed mij hierheen te volgen.’
De zaal, waarheen ik mij nu verbeeldde geleid te worden, zag op eenen grooten tuin uit. Vrolijk wierp de zon daarin hare vriendelijke stralen, en een liefelijke geur der voor de halfgeopende ramen bloeijende heesters en bloemen ademde ons, bij het binnentreden, verkwikkend tegen. Vreemd zag ik daarom op, toen ik hier een aantal dames bij elkander vond, die meest alle zwijgend daarneder zaten, en, na ons bij het binnenkomen met eenen treurigen blik opgenomen, en met eene langzame hoofdbuiging gegroet te hebben, hare handwerken of lectuur weder opvatteden. Alle hadden een bleek en kwijnend voor-
{==120==} {>>pagina-aanduiding<<}
komen, sommige roodgekreten oogen, en eene enkele bespeurde ik, die over eene, voor haar liggende, verflenste roos stille tranen vergoot.
‘Zoudt gij willen gelooven,’ - zoo nam nu de geneesheer weder het woord, - ‘dat de meeste dezer zoo diep bedrukten anders in de gelukkigste uiterlijke omstandigheden geplaatst zijn? Gij vindt hier, die van aanzienlijke afkomst, rijk, jong en schoon, beminde echtgenooten en moeders zijn van een bloeijend kroost, en met dit al zeer te beklagen. De oorzaak is - ik weet u hare krankheid niet beter begrijpelijk te maken - dat hare oogen als met een floers bedekt zijn. Hierdoor neemt alles voor haar eene sombere tint aan; zelfs de meest lichtende punten des levens worden er door verduisterd. Meestal gaat dit gebrek met een ander gepaard, 't welk wij straks reeds leerden kennen, namelijk eene te eenzijdige rigting van het oog. Zij zijn gewoon alle dingen bijkans alleen van den schaduwkant te beschouwen, en hebben eene bijzondere vaardigheid, om dezen ook bij die voorwerpen op te sporen, welke anderen geheel verlicht voorkomen. ‘De lente is schoon,’ - zoo spreken zij - ‘maar zij gaat zoo haastig voorbij, en er is zooveel weemoedigs in, daar het afvallen der bloesems ons zulk een aandoenlijk beeld vertoont van die velen, welke in de eerste lente hunnes levens wegsterven! Het leven, ja, heeft veel zoets, maar ach! ook hoeveel bitters, dat dit aangename weder vergalt! Wat wordt hier niet al geleden; hoeveel geheim boezemleed gedragen! Hoevele tranen niet geweend, hoevele bange zuchten niet geslaakt, ieder uur en oogenblik! En wie kan bij deze gedachte dan opgeruimd zijn? Het lieve kind dartelt zorgeloos daarheen! Maar ach, wie weet, wat het nog boven het hoofd hangt, wat het nog door te staan heeft, aleer het zijne laatste rustplaats vindt! Het belooft thans veel, ja, maar wie weet, of het eens geen lorenzo zal worden? Wie weet, of het mij niet in het tijdperk zijner schoonste ontwikkeling ontvallen zal? Helaas! dat alles hier zoo onzeker, wisselvallig en vergankelijk is!’

{==121==} {>>pagina-aanduiding<<}

Ik veroorloofde mij de aanmerking, dat het mij minder gepast toescheen, om deze kranken ook bij elkander te plaatsen, vermits dit gezelschap weinig opbeurend was, en de eene de andere in deze sombere zienswijs slechts zou stijven. De geneesheer bragt daartegen in, dat dit bezwaarlijk anders geschikt kon worden, en dat hij juist van deze inrigting niet zelden eene heilzame uitwerking gezien had. Door de overdrevenheid toch, waarmede sommige hare droefgeestigheid lucht gaven, kwamen vaak andere tot het inzigt, dat het dwaas en verkeerd was, om zulk eene stemming te koesteren en daaraan bot te vieren. Ja, door hier de treurige gevolgen van het toegeven aan dit gebrek te aanschouwen, werd vaak aan andere, bij welke het nog dien ergen graad niet bereikt had, een weldadige schrik ingeboezemd, om het zoover niet te laten komen, en zagen zij de noodzakelijkheid in, om tegen deze hare krankheid geneesmiddelen te nemen.
‘En die zijn?’ nam ik de vrijheid te vragen. - ‘Ja, mijn vriend,’ was het antwoord, ‘deze zijn zeer onderscheiden, al naar dat die sombere nevelen uit het hart opstijgen, dan wel door eene ziekelijke gesteldheid des ligchaams, of door een dolend verstand veroorzaakt worden. Er bestaat hier geen universeel middel. Iedere kranke van deze soort vereischt bijkans eene bijzondere behandeling. Maar hetgeen voor alle dient, is veel beweging te nemen in de schoone natuur, en dat men haar eene strenge onthouding voorschrijft van alle zoodanige boeken, waarin zulk een sombere geest ademt (eene spijs, waarop haar smaak anders bij voorkeur valt) voorts dat men hare oogen meer en meer gewent, om zich naar het licht te keeren, dat van de heldere zij' des levens, en uit eene hoogere en betere wereld ons toestraalt!
‘Zonderling is het,’ - zoo vervolgde de arts, - ‘zoo als ook de menschelijke ooggebreken in tegenstrijdige uitersten vallen. Men vindt ook lieden, voor wier oog zich alles in een' lichtglans of roozenkleur vertoont; die, altijd tot lach en scherts geneigd, het leven als louter verlustiging en spel beschouwen; wier oog als gesloten is voor al

{==122==} {>>pagina-aanduiding<<}
het leed, dat om hen heen verduurd wordt, gelijk ook voor al de gevaren en bezwaren, waaraan men hier onderhevig is en bloot staat. Doch deze, welke men veelal onder de jongelieden aantreft, behoeven in dit gesticht niet genezen te worden; want het leven zelf, zoo zij slechts iets verder daarin gevorderd, en in deszelfs beslommeringen gewikkeld zijn, doet hun de oogen genoegzaam opengaan, en ontdekken, dat men op aarde even weinig in eene lustwarande als in een tranendal verkeert, gelijk de ongelukkigen meenen, die ons hier omringen.’
Er staat mij iets van voor, G.H.! dat mijn geleider mij ook nog andere vertrekken, met lijders deels van het vrouwelijk, deels van het mannelijk geslacht, liet zien. Als ik mij wel herinner, dan waren daar ook onder, die het zwak hadden, dat zij geene verlichting aan hunne oogen konden uitstaan, en maar het liefst in duisternis verkeerden; en anderen daarentegen, wier oog ook zelfs de geringste schemering niet verdragen kon, zoodat alles voor hen zoo klaar moest zijn als de dag, of zij wilden het niet zien; ook dezulken, die alleen de buitenste omtrekken en de oppervlakte der dingen gewaar werden, en met hunnen blik nooit dieper doordrongen; onder deze waren er velen, die bij de menschen op niets dan het gelaat en de kleeding letteden, en hieruit alleen opmaakten, of iemand fatsoenlijk, beminnelijk, ja zelfs goed of slecht was. - Ik herinner mij ook nog een groot vertrek, met lijders opgevuld, die niets dan hun eigen ik zagen, terwijl alles wat buiten hen bestond, in hun oog als niet bestond, of zoo klein hun toescheen, dat zij zelfs op menschen, die veel grooter waren dan zij, wie weet hoe laag nederzagen! Uit één oogpunt alleen beschouwden zij iets belangrijk, als het namelijk met hun eigenbelang in betrekking zich voordeed. ‘Doch dit is zulk eene gewone kwaal,’ zeide de arts, ‘dat ik u den aard daarvan niet verder behoef te beschrijven. Maar hebt gij wel eens gehoord van een gebrek aan het oog, waardoor het ons toeschijnt, als zweefden er gedurig zwarte stipjes of vlokjes voor, mouches volantes, zoo als zekere natie ze noemt? Daaraan heeft men hier

{==123==} {>>pagina-aanduiding<<}
ook eenige lijders. Zij hebben zich dit ongemak berokkend, door met al te spitsvindigen blik op zekere waarheden te turen, die slechts met een kinderlijk-geloovigen blik moeten beschouwd worden. Dit is een zeer lastig gebrek: want ook zelfs in de schoonste en helderste waarheden zien zij allerlei vlekjes, die hen zoo hinderlijk zijn, dat zij ze daarom niet meer zien mogen. Waar een ander niets aanstootelijks bemerkt, daar vertoonen zich voor hen allerlei lastige twijfelingen en bedenkingen. Men hoort in onze eeuw weder veel van deze oogziekte: vooral sedert het in het licht verschijnen van zeker veel gerucht makend geschrift, is het vertrek, voor deze lijders bestemd, meer dan gewoon bezet.’ - Mijn geleider liet mij nu ook dit bezien, en toen ik het weder met hem verliet in een treurig stilzwijgen, vervolgde hij: ‘Dat komt er van, wanneer men alles als met een mikroskoop bespiedt, ook die dingen, welke, in haar groot en schoon geheel, met een ongewapend oog eenvoudig willen gadegeslagen zijn. Men loopt daardoor groot gevaar, om zijn gezigt geheel te verliezen, en met al zijne scherpzinnigheid ten eenemale ongeschikt te worden, om de stralen van een hooger licht op te vangen. En ongelukkig hij, met wien het zoover gekomen is. Blind voor het heerlijk en weldadig schijnsel, dat die zon over ons levenspad verspreidt, waart hij overal in het duistere en onzekere om, en tast vruchteloos naar den weg, die tot het ware geluk leidt.’
Ik drukte daarop den geneesheer de hand; en nog is het mij, als hoorde ik hem bij het uitlaten zeggen: ‘Mag ik u nog een' raad geven? draag dan toch zorg voor het behoud van goede, gezonde oogen. Want dit is een veel grooter schat, dan de meeste menschen wel weten. Naar het oog regelt zich ons geheele ligchaam. Eene dwalende zienswijs geeft eene verkeerde rigting aan al ons denken, willen en handelen.’ En hier wees hij mij veelbeteekenend op den marmeren steen, met de reeds meer vermelde spreuken.
Op hetzelfde oogenblik echter was de arts verdwenen! En nog zonderlinger! even als in een tooverballet, ver-
{==124==} {>>pagina-aanduiding<<}
zwonden ook de muren van het gesticht, als zoovele weggetrokken schermen! En alle kranken kwamen uit hunne geopende vertrekken naar buiten dringen, zoodat ik mij naauw wist te bergen in het gedrang; en in de verlegenheid, waar een goed heenkomen te vinden - ontwaakte ik!

Zoo als het ons gaat, als wij zeer levendig gedroomd hebben, kon ik mij eerst maar niet verbeelden, dat het geene wezenlijkheid was, wat ik gezien en gehoord had. Meer en meer tot bezinning komende, begon ik echter steeds duidelijker in te zien, dat het toch niet anders zijn kon dan een droom. Immers, dacht ik, eens daargelaten, dat er een gebouw kon bestaan, groot genoeg, om alle dergelijke kranken te bevatten, hoe kwamen zij in dit gebouw? De meesten toch gevoelen niet, dat zij ongesteld zijn, of, indien al zich bewust, dat er iets aan het zielsoog hapert, achten zij dit toch veelal niet van dat belang, om zich daarvoor aan zulk eene geneeskundige behandeling te onderwerpen. Voor het herstel eener ligchamelijke oogkwaal reist men wel naar verre landen, raadpleegt men wel geneesheer voor geneesheer, getroost men zich de grootste onthouding en opoffering, - maar hoevelen zouden dit voor de genezing van hun geestelijk oog over hebben! Het was dus uitgemaakt een droom! Intusschen had die zulk een' indruk op mij gemaakt, dat ik mij den volgenden morgen nog eens zeer oplettend en naauwkeurig beschouwde, of het bij mij met het oog wel geheel rigtig was?
Ook dien indruk had het droombeeld op mij gemaakt, dat ik mij voortaan de menschenwereld niet anders meer kon voorstellen, dan als met al die kranken vermengd, welke ik uit dat gesticht had zien ontsnappen, en dat ik, daar de arts mij ook van de aanstekelijkheid van vele dier kwalen gesproken had, de noodzakelijkheid gevoelde, om toch wel op zijn hoede te wezen, dat men niet mede besmet wierd. Te meer gevoelde ik dit, toen ik, op deze besmettelijkheid eens opmerkzaam gemaakt zijnde, overal de bewijzen hiervan zag. Treffende proeven vielen mij in het

{==125==} {>>pagina-aanduiding<<}
oog van het aanstekelijke vooral van dat gebrek, waardoor men, als ten gevolge van eene optische misleiding, de betrekkelijke waarde der dingen juist omgekeerd ziet. Van waar anders toch, dat er zoo velen zijn, die naar de laauweren van letter-, krijgs- of kunstroem, naar rijkdom of zinvermaak zoo driftig jagen, alsof daar het hoogste goed in gelegen ware, - dan omdat wij met dezulken in aanraking komen, die door hun voorbeeld, gesprekken of geschriften ons in den waan brengen, dat dit inderdaad de waardigste goederen zijn? - Hier is de weg tot geluk, hier is het eerst regt aangenaam en schoon! - roepen honderden van wandelaars ons toe, die door die zinsbegoocheling bevangen zijn; en hoe ligt loopt men nu gevaar, om, als men een' anderen weg is ingeslagen, waarop slechts weinigen ons vergezellen, er eindelijk aan te twijfelen, of men wel waarlijk op het regte pad is. Als eene gansche karavaan, die dorstend in de woestijn omzwerft, uitroept: Zietdáár eene oase; een helder meer, dat dáár spiegelt! hoe vast moeten dan niet de weinige meer ervaren en beter ziende reizigers staan, om er bij te blijven, dat het niets dan een damp, eene luchtverheveling is. Ja, er behoort veel sterkte van geest en vastheid van wil toe, om ook dan in zijne betere wijze van zien te volharden, als nu die dwalenden ons hunne geraaktheid doen gevoelen, dat wij van hen allen durven afwijken, of als zij over ons, goede en vrome zielen, medelijdend de schouders ophalen.
En ook die eenzijdige rigting van het oog is overerfelijk, M.H.! Onwillekeurig volgen wij den blik van hem, die vast en onbewegelijk op één punt staart, en daarbij niet ophoudt te roepen: Hierheen moet gij zien, hier is de waarheid! Lees niets dan geschriften, die de zaak altijd van hetzelfde standpunt voorstellen, die elke andere beschouwing voor valsch, ongerijmd en bespottelijk verklaren, gij zult, hoezeer eerst tot een tegenovergesteld gevoelen geneigd, van lieverleê beginnen te wankelen, en ten laatste misschien mede beginnen te roepen en te ijveren: Maar zie dan toch hier! Let dan toch, wat ik u

{==126==} {>>pagina-aanduiding<<}
bidden mag, op hetgeen zich hier vertoont. Het is immers zoo klaar als de dag: er is aan den mensch niets goeds! - of, alles aan hem is voortreffelijk, zijne gebreken zelfs zijn niet anders dan overdrevene deugden!
Vele voorbeelden zag ik ook van het besmettelijke, om altijd van zich af en op anderen te turen, vooral in zekere gezelschappen, waarin het een der meest geliefkoosde spelen is, om (ik weet er anders geen' eigen' naam voor) om splinter te zoeken. Ook zij, die eerst niet medespeelden en zelfs niet onduidelijk hunne afkeuring te kennen gaven, dat men den kostelijken tijd hiertoe misbruikt, schenen er allengskens toch mede smaak in te vinden, toen zij zagen, welk eene onderhoudende en vermakelijke tijdkorting het was, zoodat zij ten laatste om het zeerst medededen, al was het alleen, om geene spelbrekers te zijn!
Het is toch jammer, M.H.! dat de menschen elkanders zielsoog zoo bederven. Men is anders zoo omzigtig, om iemand geen letsel aan het oog toe te brengen; waarom is men het niet nog meer ten aanzien van dat oog, waarmede wij de waarheid van de dwaling moeten onderscheiden? Het is waar, onwillens en onwetens benevelen wij hier vaak elkanders gezigt, door onze dwalingen en vooroordeelen, die wij voor waarheden houden, in anderen over te planten. Maar het geschiedt toch ook niet zelden met bewustheid en voordacht. Ofschoon men het ook zoo kwaad niet moge bedoelen, voeden wij toch elkanders eigendunk, door allerlei, zelfs niet altijd welgemeende, vleijende betuigingen. Ja, er zijn, die, als hun belang dit medebrengt, er zelfs geen kwaad in schijnen te vinden, om, gelijk het met eene regt eigenaardige spreekwijze heet, iemand handen vol zand in de oogen te werpen. Het moge met de wetten der wellevendheid strijden, om iemand onaangename waarheden in het aangezigt te zeggen, men kan dit toch zoo zacht en ingewikkeld doen, dat men niet krenkt en beleedigt. En zelfs hij, die ons, zij het dan ook wat onzacht, uit onze sluimering, waarin wij van ingebeelde goede hoedanigheden droomen, wakker

{==127==} {>>pagina-aanduiding<<}
schudt, verdient toch meer onzen dank, dan dezulken, die door den bedwelmenden wierook van hunne, soms onopregte vleitaal, ons steeds vaster doen inslapen. Ja, wèl beschouwd, moesten wij den bedilzieke, die ons op eenig letsel aan het oog opmerkzaam maakt, nog beter kunnen verdragen dan den man, die, hoewel het ons duidelijk aanziende, dat wij met eenige bedenkelijke kwaal behebt zijn, liefdeloos bij zichzelven denkt: wat gaat het mij aan? en ons stil onzen weg laat vervolgen, zonder er zich aan te bekreunen, dat onze kwaal staag erger en ongeneeslijker wordt; terwijl hij, in plaats daarvan, achter onzen rug niet zelden met den vinger ons nawijst, en allen voorbijgangers toeroept: ‘Ziet eens, wat die man daar een leelijk gebrek heeft!’
Men moet het bekennen, geene ligte zaak is het, om als oogarts in het zedelijke op te treden. Met ongeschikte hand die kunst uitoefenende, is er veel kans, dat men verbittert, in stede van te verbeteren, en in plaats van dank, haat inoogst. Zelfs bij de voorzigtigste behandeling is niet zelden ondank ook hier het loon der wereld. Maar wie, die iets hoogers zoekt, zou zich dit niet laten welgevallen, en zich niet schadeloos gesteld rekenen door de zoete bewustheid: ik mogt een' mijner medemenschen de oogen openen!
Gelukkig de menschenvriend, wien dit gegeven wordt. Hij is, hoewel dan ook slechts van verre, een navolger van Hem, die aan zoovele, ligchamelijk zoowel als geestelijk, blinden, de onschatbare gave des gezigts teruggaf. Dit kan waarlijk heeten verlichting te verspreiden, als wij de dwaling en zelfmisleiding verdrijven, die het zielsoog onzer medemenschen benevelen en verduisteren. Dit, dit is de beste en weldadigste ontdekking - zich en anderen aan zichzelven te ontdekken! - - -
Doch ik bemerk, dat ik ongevoelig in eenen toon ben gevallen, die welligt voor deze plaats wat te ernstig is. Indien dit bij u verontschuldiging behoeft, dan vraag ik u verschooning, G.H.; gelijk ook hiervoor, dat ik zoo dik-
{==128==} {>>pagina-aanduiding<<}
wijls van mij zelven heb gesproken, hetgeen echter, bij het gekozen onderwerp, bezwaarlijk te vermijden was.
Verschooning; vergunt mij dit nog er bij te voegen; verschooning behoeven wij elk op onze beurt, daar het zelfs tot een gewoon spreekwoord geworden is, dat iedereen zijne gebreken heeft. En kan de waarheid hiervan niet betwist worden, dan geldt het ook in een' zedelijken zin, wat de geneesheeren ons verzekeren, dat niemand ooit geheel en in allen deele gezond is; dan is deze wereld als het ware een groot krankenverblijf. - ‘Hoe,’ zegt gij - ‘een groot krankenverblijf?’ - Vergeeft mij, ja, ik heb 't gezegd.

Harlingen, Dec. 1842.
p. cool.


Het groote hospice op den St. Bernard.

Half ziek had ik mij gisteren te bed begeven; ik ontwaakte dezen morgen vroeg gezond, en wel bij de orgeltoonen, die uit de nabijgelegene kerk door den kruisgang tot mij doordrongen. Een schoon en heerlijk ontwaken! Het is mij een beeld van een ander ontwaken. De kloosterklok had zoo even eerst zes ure geslagen. In den hof en in het hospice was alles stil; slechts tegen de vensters kletterde van tijd tot tijd de regen en gierde de storm. Het orgel klonk daartusschen, alsof het door zijne zachte liefelijke toonen ook den storm daar buiten wilde doen bedaren, gelijk het reeds zoo menigen inwendigen storm heeft gedaan. Wie eenigen tijd op den St. Bernard vertoefd heeft, kent ook dien indruk, dien de opwekkelijke godsdienstoefening hierboven in deze aan menschen arme woestenij maakt. Ik kleedde mij aan, en schoon het vrij koud was, ging ik toch naar de kerk.
Na de godsdienstoefening, bij welke mij ook de schoone mannenstemmen der Hospitaliters tronen, bezag ik het liggende wassen beeld der heilige faustina, regts bij het middelste altaar, een vrijwillig geschenk van den Paus aan het Hospice. Haar geraamte was, gelijk het heet, in de catacomben van Rome gevonden met een Latijnsch opschrift, waarin haar naam werd vermeld en berigt werd, dat zij on-
{==129==} {>>pagina-aanduiding<<}
der nero voor het Christelijk geloof als martelares was gestorven. De Paus liet, naar Roomsch gebruik, over het gebeente een wassen omkleedsel maken van jeugdige schoonheid, het met rijke kleederen van goud en zijde bedekken en het aldus hier brengen. Deze heilige faustina is zoo schoon, dat zij aan de jongere Keizerin van dien naam doet denken; zij is liggende en slapende in eene bevallige houding afgebeeld.
Het grafteeken van desaix daarentegen heeft niets aanlokkelijks. De basreliefs, schoon door een lid der Fransche Akademie en ridder van het legioen van eer vervaardigd, zijn misteekend, en ook overigens, wat vinding en uitvoering betreft, hoogst middelmatig en zonder eenige uitdrukking. Buitendien heeft de kerk nog onderscheidene schilderstukken, waarop men hier en daar wel eens een' redelijken kop ziet, maar die toch geene bijzondere vermelding verdienen. Het hoog altaar, geheel van zwart marmer, is het beste van de voorwerpen van kunst, hier gevonden, en men begrijpt tenaauwernood, hoe deze groote zuilen, uit één stuk vervaardigd, op den rug van muilezels langs den steilen, brokkeligen en moeijelijken weg herwaarts hebben kunnen gebragt worden. Bonaparte's kanonnen, van de affuiten afgenomen, waren zeker zwaarder, maar niet zoo groot. Hij had daarenboven een leger van krachtige mannen tot zijne beschikking; het aantal van lastdieren, dat daarbij omkwam, telde hij niet. Het hospice daarentegen had tot vervoer van het marmer slechts geringe en zeer kostbare middelen, gelijk daardoor alles hier duur wordt, zelfs dingen, die op de plaats zelve bijna niets kosten, b.v. wijn en hout. Het laatstgenoemde laat men door lastdieren van den steilen Col de ferra aanvoeren. Daar boven kost het wel niets, dan de moeite van het te kappen; als het echter in geringe hoeveelheden naar beneden is gedragen, komt het aan het hospice veel duurder, dan den lieden op het platte land, die het hout per as van den Jura of uit Savoye ontvangen.
Van St. Pierre tot aan het hospice moest ik driemalen breede sneeuwvelden over, waaronder het water donderde. Het waren overblijfselen van lavinen, die in het voorjaar waren gevallen. Desniettemin hadden er in het verloopene jaar geen ongelukken plaats; zij worden in het algemeen hoe langer hoe zeldzamer. Het jongste lijk in de Morgue is drie jaren oud, het oudste vijftien. Het doet mij leed, bij

{==130==} {>>pagina-aanduiding<<}
deze gelegenheid verscheidene gedurig herhaalde en voortvertelde dichterlijke dwalingen te moeten weêrspreken, die het hospice van den St. Bernard als een morgennevel omhullen. Zoo vertelt men altijd, dat de geestelijken in den storm uitgaan, om ongelukkigen te zoeken en te redden. Dit is intusschen slechts zeer zelden het geval, en geschiedt alleen bij buitengewoon gevaar; want het hospice heeft tot dit einde zijne maronniers, die uit sterke, jeugdige en rustige mannen bestaan, die in dit werk ervaren zijn. Zij heeten in het Savoische, Waadlandsche en Aostische patois Marons, en van daar hun naam. Zij gaan na stormen en het vallen van lavinen uit, om de welligt verongelukten op te zoeken, op te graven en naar het hospice te brengen. Zij worden daarbij door den fijnen reuk der honden geleid. Deze volgen het ontdekte spoor, en als zij menschen hebben gevonden, roepen zij de maronniers door hunne schellen tot zich, en helpen de verongelukten uit de sneeuw opgraven. Maar het is eene loutere fabel, dat zij kleine langwerpige fleschjes met geestrijke en versterkende dranken om den hals dragen; want wijn en dergelijke dingen zouden, bij den hoogen graad van koude in den winter dezer bergen, in de kleine fleschjes terstond bevriezen. Zij lekken ook de verongelukten niet uit hunne verstijving op; want daartoe moeten terstond veel krachtiger middelen worden aangewend. Zij brengen hun ook geen opgegespten mantel, gelijk het op eene beroemde Engelsche plaat wordt voorgesteld; want met dergelijke pakken en bezwaren zouden de honden zich niet vrij kunnen bewegen. Turk, munk en hunne drie gezellen zijn mij lieve en trouwe honden; maar, even opregt, als zij, kan ik al die valsche opsieringen, al dat charlatanismus der sentimentaliteit niet velen. Deze honden maken ook geen bijzonder ras uit, zoo als
men lang heeft geloofd; het zijn eenvoudig de groote lichtbruine slagtershonden, maar die hier boven een beter verkeer hebben, niet met jan en alleman van het hondengeslacht op straten en pleinen rondloopen, maar zich in klein, maar goed gezelschap veredelen en betere zeden aannemen. Met deze dieren wordt in de vlakte veel bedrog en kwakzalverij gedreven; onkundigen geven soms veel geld, twee- tot driehonderd Zwitsersche franken, voor honden, als men hen doet gelooven, dat zij van den St. Bernard afkomstig zijn. Oorspronkelijk is welligt de groote Deensche dog met den bulhond gekruist;

{==131==} {>>pagina-aanduiding<<}
maar nu herinneren mij de honden van den St. Bernard nog slechts den hond in gellert's fabelen. Het is een aardig gezigt, hen alleen op de sneeuwvelden van de naburige bergen te zien rondloopen en op den bekenden roep hunner heeren en meesters pijlsnel over rotsen, sneeuw en ijs te zien toesnellen. Zij hebben intusschen ook leelijke gewoonten; zij vechten soms woedend om een been, juist zoo als hunne neven en nichten in de vlakte; zij woelen de kleine, aan de zuidzijde aangelegde moestuinen van het hospice om, en verwoesten daarmede in een oogenblik, wat lang en met moeite is gekweekt. Maar dit alles ontneemt hun toch niets van hunne verdienste en waardigheid, en belette mij niet, om hun eenige haren uit te plukken en die, zoo als ik met de lokken mijner geliefden doe, zorgvuldig ingepakt in mijne brieventasch te bewaren.
De geestelijken zijn openhartig, gastvrij, voorkomend jegens ieder, zelfs jegens de onuitstaanbare jonge touristen, die hier komen, verscheidene dagen blijven, onmatig eten en drinken, geen woord met de ‘heeren’ spreken, en eindelijk weder heentrekken, zonder hun zelfs een enkel bedankje te bieden voor zoo veel gastvrijheid en vriendelijkheid. Een opmerkzame blik op het leven van deze geestelijken toont, dat zij het zoo kwaad niet hebben, ja zelfs vrij goed in vergelijking van andere cenobiten. Ieder - er zijn er tegenwoordig twaalf - heeft zijn eigen ruim, vriendelijk vertrek, dat zorgvuldig door dubbel met hout beschotene muren en door dubbele vensters tegen de koude is beschut en daarenboven door kagchels en warmtebuizen wordt verwarmd, en met een' schrijflessenaar, tafel, stoelen, kasten en een goed bed is voorzien. Na hunne geenszins al te zware kerkelijke verrigtingen kunnen zij zich met letterkundige en wetenschappelijke studiën bezig houden, waartoe eene aanzienlijke bibliotheek, een naturaliënkabinet en eene verzameling van physische instrumenten hun ten dienste staan. In hun goed beschoten, altijd verwarmd, gemakkelijk refectorium, hetgeen hun tevens tot spreekvertrek dient, vinden zij eene goede, voedzame tafel en wijn. Wanneer er vreemden zijn, eet de prior aan de groote tafel en vervult met veel waardigheid de rol van gastheer. Buitendien brengen zij den tijd in hunne vertrekken met studeren door, met weerkundige en natuurkundige waarnemingen; voor astronomische waarnemingen

{==132==} {>>pagina-aanduiding<<}
is de gezigteinder te beperkt, omdat het hospice op eenen col ligt, die van hooge bergen is omgeven.
Ik heb dikwijls hooren zeggen, dat de St. Bernard van wege de koude eene ongezonde verblijfplaats is, dat de geestelijken er vroeg oud worden en reeds na tien jaren naar de vlakte moeten verplaatst worden, waar zij dan, als loon van hunne doorgestane bezwaren, aanzienlijke parochiën krijgen. Het eerste evenwel is eene dwaling; want het klimaat moet hier boven zeer gezond worden genoemd, wel niet voor teringzieken en andere kranken, maar voor krachtige mannen, wier ligchamelijk welzijn in de zuivere berglucht, tegen de koude behoorlijk beschut, eer toe- dan afneemt. Barras, zoo heet de oudste der monniken, die de inzamelingen ten behoeve van het hospice in Zwitserland doet, en ook de prior hebben mij verzekerd, dat zij reeds langer dan twintig jaren daar boven wonen, dat zij in Walliserland goede parochiën konden krijgen, maar in de vlakte, zelfs in Waadland, Bern en Geneve, niet gaarne woonden, omdat zij hier boven alleen geheel gezond waren. Reeds bij een verblijf van eenige weken in de vlakte, zelfs in den winter, werd hun het ademen daar moeijelijk, en zij moesten weder naar hun vorig verblijf. Alle geestelijken zien er ook als wolken uit, en zijn vol gezondheid, vrolijkheid en kracht, gelijk ook de maronniers, die ook liever hier boven zijn, dan in de vlakte, van waar zij afkomstig zijn. Met de honden is het even zoo: men kan zich niets krachtigers, vrolijkers, moedigers voorstellen, dan deze dieren; hun reuk wordt hier boven nog fijner; want men heeft mij verzekerd, dat zij, als zij met een' hunner heeren beneden zijn, in Aosta of in Walliserland, aan den reuk ieder, die in het hospice van den St. Bernard is geweest, herkennen, en hem als een' ouden bekende liefkozen, terwijl zij met grooten ernst alle anderen
voorbijgaan, die daar niet zijn geweest. Ook de zintuigen der menschen worden hier scherper, vooral het gezigt en de reuk.
Er was veel bezoek op den St. Bernard. De meeste vreemdelingen waren Engelschen, onder welke ik kennis maakte met een zeer beminnelijk, goed onderwezen man van zekere jaren. Goed onderwezen, maar niet beminnelijk was ook eene Engelsche dame, die par monts et par vaux ging botaniseren, half manskleederen droeg, een' zeer knappen livereibediende bij zich had, een rijzweep hanteerde, luide

{==133==} {>>pagina-aanduiding<<}
en grove keeltoonen sprak en sterke dranken dronk, als een Hongaarsche huzaar. Eenigen harer landgenooten, met wie zij een gesprek wilde aanknoopen, antwoordden haar enkel met ja en neen. De keuken van het hospice scheen niet aan hare verwachting te beantwoorden; maar den uitstekenden Asti-wijn sprak zij duchtig aan.
Ik sloeg den geestelijken voor, om door een der waardigste leden der orde in Duitschland inzamelingen te doen houden voor het hospice, waartoe gewis Vorsten en Vorstinnen en alle welvarende standen gaarne zouden bijdragen. Zij wezen het voorstel echter af met te zeggen, dat het vermogen van het hospice en de kollekten in Zwitserland, vooral in Waadland, Walliserland en Geneve, voldoende waren voor hunne bescheidene behoeften, daar zij in lange niet behoefden te bouwen en ook geene buitengewone uitgaven te wachten waren. Zij roemden tevens de welwillendheid van den tegenwoordigen Koning van Sardinië jegens hun gesticht; en later zag ik in de ruime magazijnen eene menigte zakken rijst en maïs, die karel albert herwaarts had gezonden. Uit de bergdorpen, welker inwoners gedurig heen en weder trekken en dan in het hospice zich ophouden, worden, gelijk ik zelf zag, geiten, kalveren en andere levensmiddelen als vrijwillige geschenken medegebragt. Ieder behoeftige reiziger bekomt niet alleen een goed nachtleger, rijkelijken maaltijd en wijn, maar des noods ook schoenen, kousen en andere kleedingstukken, benevens een' reispenning. Men heeft voor dit alles groote voorraadzolders onder het dak, digt bij de ruime slaapzalen der reizigers, waar ik op zekeren avond driehonderd dertig vreemdelingen telde. De bouwtrant van het dak van het hoofdgebouw is opmerkelijk om deszelfs stevigheid. Het bestaat, ten einde den vreeselijken storm en de sneeuwjagt niet de minste opening te laten, uit zorgvuldig in cement bevestigde lei en daarboven uit dakpannen, die beide van binnen met kalk zijn bestreken.


Een bezoek bij madame Pasta.

(Uit het Hoogduitsch.)

De aard van den Duitschen kunstoefenaar onderscheidt zich van dien des Italiaanschen voornamelijk daarin, dat hij een-
{==134==} {>>pagina-aanduiding<<}
pariger en gelijkmatiger in zijn gedrag is. Het verstandelijke leven van den zuidlander staat in overeenstemming met deszelfs ligchamelijke leven, en even als de heete lucht van zijn vaderland hem dwingt, op het midden van den schoonsten dag siëste te houden, zoo dwingt hem ook de heetere strooming zijner ziel, te midden zijner schoonste werkzaamheid eene pauze te maken en uit te rusten. Uit deze rust jaagt hem echter vaak zijn hartstogt plotseling op, en onverhoeds oefent hij zijne kracht weder, met gespannen pezen en gloeijende drift, tot dat hij andermaal afgemat ter neder zijgt. Zoo ging het met rossini. Jaren lang hield hij siëste, en zijne vijanden spotteden over den dooden leeuw; doch plotseling verhief hij zich en schiep Tell, om terstond daarna weder in een dolce far niente weg te zinken. Zoo ook de zangkunstenares pasta. Jaren lang was zij van het tooneel verdwenen, nieuwe namen verdrongen haren ouden roem. Plotseling drijft inwendige beweging haar uit hare afzondering op, en de rudera harer stem zijn genoeg om Berlijn in bewondering weg te slepen.
Vóór dat Madame pasta hare jongste reis naar Petersburg en Berlijn ondernam, leefde zij verscheidene jaren lang aan de oevers van het meer van Como. Aan den boord dezer helderblaauwe watervlakte, aan den voet der groenbewassen bergen had de zangeres zich een allerliefst landhuis doen bouwen. Hier oefende zij, namelijk des zomers, de minzaamste en lieftalligste herbergzaamheid. Familievrienden, kunstenaars en vreemden van eenigen naam of begaafdheid, vormden door hun komen en gaan eene onafgebroken karavane. Juditha pasta is als vrouw zoo aanminnig, als zij als kunstenares bewonderenswaardig is; zij is eenvoudig en ongemaakt, goedhartig, toegeeflijk en toch vol geest. Welk reiziger komt naar Milaan en bezoekt niet het meer van Como? Ik kon zulks te minder nalaten, vermits ik onder mijne brieven van aanbeveling er ook eenen bij mij droeg, die aan de beroemde zangeres gerigt was. Van Milaan naar de kleine stad Como bedraagt de afstand slechts weinige uren wegs. Het meer van Como vormt eene reeks van waterbekkens, die door kleine, uitspringende voorgebergten van elkander gescheiden zijn; eene bijzonderheid van ligging, waardoor de verscheidenheid van het landtooneel op eene eigenaardige wijs verhoogd wordt. Madame pasta's villa ligt aan het eerste dier bekkens. Wanneer men van

{==135==} {>>pagina-aanduiding<<}
den kant des meers derwaarts nadert, wordt men het eerst de nevengebouwen gewaar. Het heerenhuis zelf ligt meer achterwaarts en heeft een terras vóór zich, dat met zware boomen beplant is. Als men zich tegenover de villa bevindt, heeft men een allerliefst panorama voor zich; vijf of zes gebouwen van verschillende grootte en vorm worden van tuinen, lanen en terrassen doorsneden en omgeven. Het hoofdgebouw, met deszelfs zuilenfaçade, is in eenen schoonen stijl gebouwd en gelijkt de buitenzijde van een' kleinen schouwburg. Hier ontvangt de dame hare bezoeken, en tevens zijn hier ook logeervertrekken voor de vreemdelingen, die door de beminnelijke gastvrouw tot een langer verblijf genoodigd worden. Aan het einde van den eersten tuin ligt een tweede gebouw, hetwelk door Madame pasta zelve met haar gezin bewoond wordt; zijwaarts af vindt men de huiskapel, en nog verder achterwaarts een regt aardig huisje, dat tot herfstwoning dient. Badgewelven, trappen, kleine bastions, terrassen en bogengangen sieren verder dit landverblijf.
Eene bark voerde mij over het meer naar deze tooverachtig gelegene woning; de gulheid der ontvangst overtrof nog mijne verwachting. Niet alleen werd ik ten eten genoodigd, (eene pligtpleging, met welke men zich gewoonlijk van alle aanbevelingsbrieven afmaakt) maar naauwelijks had ik, in den loop van het gesprek, mij laten ontvallen, dat ik voornemens was, aan de oevers dezer heerlijke landzee eenige dagen te vertoeven, of er werd in het geheim naar de herberg, waar ik afgestegen was, gezonden, om mijn' kleinen koffer af te halen, en ik moest de stellige belofte geven, dat ik minst genomen drie dagen verwijlen zou.
Ik was de eenige gast niet. Madame pasta had eenen kring rondom zich, die uit onderscheidene klassen der maatschappij zaamgesteld was: Dr. C., een beroemde arts uit Nieuw-York, met zijne beide zusters, ferdinand hiller, de bekende componist uit Frankfort, Graaf neuperg, wiens broeder schoonzoon des Konings van Wurtemberg geworden is, benevens verscheidene dames uit Milaan. Het gezin van Madame pasta bestond uit haren gemaal, hare oude moeder, hare dochter, haren schoonzoon en een allerliefst kleinkind. Deze familie omvatte alzoo vier geslachten, en evenwel had Madame pasta's moeder nog geen enkel grijs haartje.

{==136==} {>>pagina-aanduiding<<}

Dienzelfden avond werd afspraak gemaakt tot een uitstapje, waaraan geheel het gezelschap deel nemen zou; men wilde den neveligen top eens bergs beklimmen, van welken de opgang der zon het verwonderlijkste schouwspel moest opleveren.
Om te behoorlijken tijde op de bedoelde plaats te zijn, moest men ten één ure na middernacht opstaan. Daar vijf à zes dames van de meest verschillende constitutiën geene zwarigheid maakten, aan deze bergstormende karavane deel te nemen, hoe zouden de heeren zulks hebben kunnen weigeren? Derhalve ging men bij tijds naar bed, om bij tijds weder wakker te zijn; maar wie zou des avonds ten 9 ure hebben kunnen slapen, wanneer hij zich voor de eerste maal aan de oevers van een der schoonste meren op geheel den aardbodem bevindt, en zulks te midden van eenen Italiaanschen zomernacht, terwijl het helderste maanlicht en duizend flonkerende sterren zich in het kabbelende watervlak spiegelen? Lang nog stond ik aan mijn venster, toen reeds al de bedienden, die elk der aanstaande nachtreizigers naar zijn slaapvertrek gelicht hadden, ter rust gegaan waren. Ik kon niet slapen, en het bepaalde uur van ontwaken vond aan mij dengeen, die het eerst uit het bed sprong. Ik ben overtuigd, dat menigeen uit het gezelschap, wanneer hij over zijne eigenliefde had kunnen verkrijgen zich te laten uitlagchen, den knecht, die hem uit zijne vreedzame sluimering wekte, gaarne als zijnen plaatsvervanger op de wandeling gezonden en hem bereidwillig den zonsopgang afgestaan zou hebben. Anderen hadden liever het voorbeeld der zon zelve gevolgd, die eerst 's morgens ten vijf ure opstaat, nadat zij ten zeven ure 's avonds naar bed gegaan is. Edoch het vadzige tegensporrelen baatte niets, en in een kwartier uurs was alles op de been. Het weder was onbeschrijfelijk schoon, de hemel blaauw en helder, de maan vol en glansrijk. Madame pasta hield appèl; één heer ontbrak. Drie of vier bedienden werden voor zijne deur gezonden - alles was vergeefs; hij gaf ten antwoord, dat hij sliep. Terstond trok geheel de bende op, en gaf hem onder zijn venster eene ochtendmuzijk, zoo als de beste komieke opera er geen fraaijer kan
leveren. Eindelijk ging het venster open; een hoofd kwam te voorschijn.
‘Wat is er te doen? Wat moet dat beteekenen? Ik geloof, dat men mij roept.’

{==137==} {>>pagina-aanduiding<<}

‘Gij gelooft? Geheel het gezelschap wacht nog slechts op u alleen!’
‘En waartoe dan dat?’
‘Waartoe? Om op weg te gaan.’
‘Zoo, gaat gij weg? Nu, dan ga ik niet mede. Ik bevind mij hier, bij Madame pasta, te wèl, dan dat ik er niet ook nog morgen zou willen blijven. Adieu, aangename reis!’
Met deze woorden ging het venster weder toe. Foei, die afvallige! Klaarblijkelijk was zulk een mensch onwaardig, een lid onzer moedige karavane te zijn. Wij lieten hem dan aan zijne luiheid over, en gingen aan boord der schuitjes, die ons naar de overzijde van het meer bragten, van waar wij onzen eigenlijken wandeltogt begonnen.
Elke ridder bood zijner dame den arm, en op deze wijs begonnen wij, langs het al slingerend opwaarts loopende pad, den berg te beklimmen. Deze ridderdiensten waren noch gemakkelijk noch geheel aangenaam, want de steile weg was met duizend kleine spitse steentjes bedekt, die ons menigmaal onder de voeten wegglipten en waarbij dan steeds onze dames een' angstkreet aanhieven; struikgewassen verwikkelden zich menigmaal met lastige toedringelijkheid in de kleederen. Onze oplettendheid op de schoone kunne ontroofde ons somwijlen de oplettendheid op onszelven, en menigeen, wanneer hij een twintigtal schreden ver naar boven gekomen was, buitelde er wel dertig terug.
De dame, welke ik aan den arm had, was eene jonge Engelsche, die het toeval in onze schuit aan mijne zijde gebragt had; ik had haar bij het uitstijgen de hand geboden, en zoo bleef ik natuurlijkerwijs haar partner bij den geheelen nachttogt. In dezer voege doorwandelden wij den afstand van bijna eene Duitsche mijl, elk daarbij zijne dame leidende, ondersteunende en bemoedigende; nu echter nam vermoeidheid de overhand. Gelukkigerwijs had men de voorzorg gebruikt van op een zeker punt een aantal ezels te doen gereed houden. De dames vertrouwden zich aan den vasten voet dezer beminnenswaardige dieren, en nu hadden wij het uitzigt, om, even als Baron munchhausen, ten minste dertien mijlen in veertien dagen af te leggen. Ondertusschen was de weg ook voor de viervoetige bergbeklimmers niet minder moeijelijk dan voor de tweevoetige. Twee of drie personen moesten elken ezel omringen en hem

{==138==} {>>pagina-aanduiding<<}
met stokslagen tot voortgaan pogen te overreden, nu eens hem van voren aan den toom grijpen, dan weder hem van achteren aansporen. Eindelijk begreep men toch, dat men op deze wijs niet snel genoeg voorwaarts zou komen, en moest wel besluiten, de eigene spieren weder in beweging te zetten. Voorzeker vond nu toch menige dame, dat de heer, die te huis en in bed gebleven was, eer een voorwerp van benijding dan van bespotting behoorde te wezen. Madame pasta klauterde als een eekhorentje en lachte ons allen uit. Diegenen onzer, die geene innerlijke aandrift gevoelden, om haar voorbeeld te volgen, moesten er toch toe besluiten, ten einde alzoo ten minste de eer hunner nationale vlag te redden, want er waren Italianen, Duitschers, Engelschen, Franschen en de hemel weet wat al volken en tongen meer onder ons. Op deze onze bedevaart geleken wij thans niet kwalijk naar die pelgrims, die, krachtens hunne gelofte, bij elke twee schreden voorwaarts er eene rugwaarts doen. Vier volle uren verliepen; allengskens verdween de maan. Zilverkleurige wolken begonnen zich aan den hemel te vertoonen, en weldra konden wij bemerken, dat de zon geen lust zou hebben, te wachten, tot dat wij op den top des bergs en in staat waren, om haar opkomen met onze bewondering te vereeren. Tegen acht ure kwamen wij eindelijk bij de muren van een oud kloostergebouw aan, hetwelk dien bergtop bekroont. De zon was veel nader bij de middaglijn, dan bij dat plekje aan den gezigteinder, waar wij ons hadden laten voorstaan haar te willen verrassen. Om ons eenigermate te vertroosten, gaf onze beminnelijke geleidster ons eene inderdaad dichterlijke beschrijving van het gezigt, dat wij gemist hadden. Meer dan twaalfmaal had Madame pasta alleen, of ook wel in gezelschap van rustiger bergklimmers, dit Alpentogtje gedaan; wat ons betreft, wij kwamen er met een' droogen mond van af, hetgeen bij
den dorst, dien al ons zwoegen ons gegeven had, dubbel kwellend was. Gelukkigerwijs waren de middelen voorhanden om een koud ontbijt te bereiden, en geheel het gezelschap, tot onze schande zij het gezegd, toonde meer ijver voor het prozaïsche spijsgenot, dan voor het poëtische genot der schoone natuur. De gebraden hoenders, de Italiaansche worsten, de pasteijen verdwenen met de snelheid eens vliegenden vogels. Vruchteloos poogde Madame pasta ons de schilderachtige schoonheid van het nabijliggende landtooneel

{==139==} {>>pagina-aanduiding<<}
te doen begrijpen; onverschillig zwierven de blikken harer gasten een oogenblik in het rond, om met des te grooter behagen tot de handtastelijke elementen van ons ontbijt terug te keeren. Weldra waren de borden nog slechts met van vleesch ontbloote beenderen bedekt; de wijnflesschen hadden den laatsten droppel van haar bloed gespild, en nu eerst begon de landschaps-geestdrift over ons te komen. Wij stonden op de spits van een' der hoogste bergen in dit oord; eene dubbele Alpenketen omtrok hem aan den noordkant, terwijl in de tegenovergestelde rigtingen de heerlijke vlakten van Lombardije zich voor ons uitstrekten en onze blik over tien steden zweefde, welke in al de verscheidenheden der schitterendste verlichting hare torens ten hemel strekten.
Nadat wij maag en oogen genoeg verzadigd hadden, gingen wij in het klooster een weinig uitrusten, en nu nam onze bekoorlijke gastvrouw de moeite op zich, om ons te onderhouden. Madame pasta is nog altijd eene schoone en edele gestalte, of de twee jaren, die sedert gemeld bezoek verloopen zijn, moesten haar ongemeen veranderd hebben. Haar haar, hetwelk zij, in zaamgewondene vlechten, à la Milanaise op het achterhoofd vastgestoken draagt, is glinsterend zwart en van eene volheid, welke menige jongere vrouw haar benijden zou. Haar oog is vurig, maar zacht; de sterkgebogene wenkbraauwen verraden, welk eene kracht van hartstogt zij in staat zijn uit te drukken, en de omtrek van haar aangezigt draagt een' echt Romeinschen stempel. De armen dezer kunstenares zijn van eene zoozeer tot spreekwoord gewordene schoonheid, dat een beroemde beeldhouwer eens zeide: ‘De armen, die aan de Venus de Medicis ontbraken, zijn in het bezit van Madame pasta.’ Over het algemeen hebben de Italiaansche vrouwen boven de Duitsche het voorregt, dat zij vroeger rijpen en later verouderen. Madame pasta stak geheel het gezelschap met hare vrolijkheid aan; zij zong en speelde ons kluchtige tooneelen voor, copiëerde met komieke carricatuur-gebaren beroemde tooneelspelers. Wanneer men bedenkt, dat deze vrouw niet alleen eene der twee uitstekendste zangeressen van haren tijd was, maar ook eene tragische tooneelkunstenares is, die door de waarheid van uitdrukking en de geweldige kracht van haar spel de allengs zich opdoende gebreken harer stem doet vergeten, zoo is het bijna onbegrijpelijk, hoe deze vrolijke luim zich bij haar, dwars door al die studiën en hartstogten,

{==140==} {>>pagina-aanduiding<<}
heeft kunnen levend houden. Wie zou gelooven, dat deze zoo veel aandoening wekkende norma, dat deze trotsche semiramis zoo vele beminnelijke poetsen kan spelen; wie denken, dat de Koningin van Babylon zich in eene colombine veranderen kan?
Middelerwijl was het middag geworden; het werd tijd om aan onzen terugweg te denken; maar deze gedachte had weinig verheugends voor lieden, die het vermoeijende van den weg zoo ondervonden hadden als wij. Madame pasta keek ons allen, den een na den ander, in het rond aan, en glimlachte op eene veelbeteekenende wijs. ‘Mijne vrienden schijnen niet te weten,’ zeî zij, ‘dat wij hier op deze bergen machines bezitten, met hulp van welke wij de reizigers op de gemakkelijkste wijze der wereld naar beneden bezorgen.’ - ‘Machinen?’ riepen wij allen met verbazing uit. - ‘Ja,’ zeide zij; ‘volgt mij slechts, en gij zult bewonderen, hoe diepzinnig, hoe vindingrijk de menschelijke. geest is.’
Wij verlieten, door haar geleid, het kloosterplein, en zagen nu inderdaad eene zeer eigenaardige machinerie, welke dienen moest om ons op de grappigste en tevens behagelijkste wijs den berg te laten afglijden. Twaalf of veertien geweldige boomtakken, welker kleinere, rijk met loof omgevene twijgen tot eene gemakkelijke zitplaats zaamgevlochten waren, lagen voor ons. De middentak vormde eene soort van disselboom, tot welks handhaving een sterke breedvoetige Lombardijsche boer gereed stond. Elk der reizigers had op deze wijs zijn eigen equipaadje, met een mensch tot voorspan. Bij dit gezigt barstte geheel het gezelschap in een luid gelach uit, en onder vrolijk gejubel hotsten wij bergafwaarts, tot dat wij, duchtig dooreengeschud, bij den meeroever aankwamen. Een uur daarna klommen wij den graniettrap der Villa Pasta op; eenige oogenblikken rust en een bad in het frissche meerwater schonken ons weldra onze krachten weder, en eene gondelvaart besloot des avonds dezen bewegingsvollen dag.
Indien nu al Madame pasta, op den eersten dag dat ik haar leerde kennen, zich met al den glans der bekoorlijke vrouw, met dien betooverenden schoonheidszin vertoonde, die het alledaagsche leven tot een poëtisch genot kan verhoogen, zoo leerde ik haar, in latere, stillere dagen, eerst regt in hare kunstenaarsnatuur begrijpen, en ik acht, dat,

{==141==} {>>pagina-aanduiding<<}
ondanks al wat de Berlijner critici nu laatstelijk over deze verwonderlijke vrouw geschreven hebben, een woord van opheldering nog altijd niet overbodig zijn zal.
De dood van Madame malibran en het terugtreden van Madame pasta hebben de schouwburgen in Italië van derzelver grootste sieraden beroofd. Noch Madame ungher, noch Madame persiani kunnen met die beiden in ééne lijn gesteld worden. De bekoorlijke, door kunststudie uiterst geoefende en beschaafde stem en methode van persiani treffen in de concertzaal, maar op het tooneel ontbeert zij alle tragische uitdrukking, waarvoor deze zangeres reeds door hare schrale, onbeduidende gestalte weinig geschikt is. Ungher is met meer hartstogtelijkheid begaafd; maar zelfs in haren besten tijd ontbrak haar die plastische rust, die aan de kunst derzelver grootste schoonheid bijzet. Madame grisi, die tegenwoordig te Parijs en te Londen zoo hoog wordt opgevijzeld, is, bij al hare schoone eigenaardigheden, toch slechts eene gemengde kopij van malibran en pasta; oorspronkelijkheid ontbeert zij volstrekt. Ik heb geheel Italië doorkruist en ken de beste krachten van deszelfs tooneelen; ik kan dus uit eigene ondervinding beweren, dat het tegenwoordige Italië slechts zeer weinig talenten bezit, die op groote verwachtingen regt geven, en zulks wel voornamelijk omdat er groote voorbeelden ontbreken. Buiten en behalve de verwonderlijk schoone gezangsmethode van Madame pasta, heeft zij als tragische actrice zulk een grootsch en edel spel, dat hetzelve in het gemoed eener jonge kunstgenoot eenen beslissenden ommekeer moet te weeg brengen, haar talent moet doen rijpen en haar begrip verhelderen. Madame pasta is nog uit die voortreffelijke school, die sedert in Italië noch in Frankrijk, en nog minder in
Duitschland, vervangen of vergoed geworden is. Men heeft mij verzekerd, dat talma, die voortreffelijke treurspeler, nimmer eene door Madame pasta te Parijs gegevene voorstelling verzuimde, wel te verstaan wanneer hij op dien avond zelf niet spelen moest. Ik weet niet meer, welke rol het was, waarin Madame pasta voor de eerste maal te Parijs het tooneel betrad; maar talma moet bij dezelve zoo zeer van verrukking buiten zichzelven geweest zijn, dat hij uitriep: ‘Dit kind toont mij plotseling, wat ik twintig jaren lang vergeefs gezocht heb!’ Talma's lof was slechts de uitdrukking van het gevoel des geheelen publieks. De voorstellin-
{==142==} {>>pagina-aanduiding<<}
gen van Madame pasta dragen een onnavolgbaar kenmerk. De Berlijner critici leggen een bijzonder gewigt op de omstandigheid, dat zij met de middelen, welke haar uit hare schoonere dagen overgebleven zijn, nog zoodanig weet te werken, dat hare gebreken daardoor verborgen worden; maar Madame pasta heeft nimmer eene stem van veel omvang of kracht gehad; dat was het niet, wat haar groot maakte. Wat haar deed bewonderen, had zij door onbeschrijfelijke vlijt en door een bijzonder genie aan de natuur als afgedwongen. Niet enkele deelen, maar het geheel in elk gedeelte van hetgeen zij verrigtte, was dat, wat men met zoo veel verbazing aanstaarde.
Voor een publiek, hetwelk zijne voorname oplettendheid op de materiéle hoedanigheid der stem vestigde, had Madame pasta steeds eene moeijelijke taak; hierdoor kwam het ook, dat de zangeres te Milaan op het groote tooneel der Scala nimmer bijzondere uitwerking deed, terwijl bij de noordelijke natiën de kelk der geestdrift zich tot aan den rand toe vulde. Het Milanesche publiek, hetwelk met regt als de meest bevoegde beoordeelaar in geheel Italië geldt, heeft aan Madame malibran verre de voorkeur boven Madame pasta gegeven; en evenwel heeft de laatste nooit die oneenparigheid in hare voordragt gehad, welke men bij de eerste opmerkte. Madame malibran gaf zich geheel aan hare ingeving van het oogenblik over; zij was steeds de kunstenares, waartoe het gevoel haar op dat tijdstip maakte, en toonde zich in eene en dezelfde rol op den eenen dag verheven en op den anderen middelmatig. Het talent van Madame pasta verheft zich zelden boven deszelfs gemiddelde hoogte, maar daalt ook nimmer beneden dezelve weg. Bij haar is alles studie en overleg; en aan deze gelijkmatigheid harer kracht is het ook toe te schrijven, waarom zij in Engeland, Frankrijk en Duitschland, gelijk over het algemeen in het noorden, meer bewondering gevonden heeft dan in haar eigen vaderland.
Ik had dikwijls gelegenheid, om met Madame pasta muzijk te maken. Eenigzins vreemd is het, dat die kunstenares niet gaarne meer alleen en voor zichzelve speelt; het schijnt min of meer, alsof hare moeijelijke studiën haar voor het bekoorlijke van muzikale dweeperij verstompt hebben. Maar voor hare vrienden is zij steeds bereid te zingen. Elken avond vóór dat de dag geheel ten einde was, in het uur

{==143==} {>>pagina-aanduiding<<}
wanneer de blaauwe kleur der lucht allengskens in een raadselachtig graauw verkeerde, beklommen wij de gondels, die op het vreedzame meer gereed lagen. Onze Donna del lago bezat eene geheele flotille; een klein schuitje, op de Chinesche wijs gelakt, werd door haarzelve bestuurd; met een riem in elke hand voer zij de overige steeds vooruit. Op zulke oogenblikken zong zij ons hare liederen voor. Plotseling den loop harer bark stuitende, zat zij daar met kruiswijs over elkander geslagene armen, terwijl de ons omringende blaauwe waterspiegel van het meer, onder den krans der donkere bergen, aan haar schoone buste met het hooge voorhoofd eene tooverachtige uitdrukking bijzette. Canova heeft dit buste in marmer gebeiteld, en men beweert, dat het een zijner beste werken is.
Wat mag wel Madame pasta genoopt hebben, haar heerlijk verblijf aan het meer van Como, haar gezin en hare zoo talrijke vrienden te verlaten, om zich op nieuw aan de ongewisse zee van het schouwtooneel te vertrouwen? Men heeft beweerd, dat materiele verlegenheden, dat de ongunstige staat van geldelijke omstandigheden haar daartoe gedwongen hadden. Dit begrip berust op eene dwaling. De Donna del lago bezit een zoo ruim vermogen, dat zij, in eene der schoonste straten van Milaan, een prachtig hotel, gesierd met de zeldzaamste voorwerpen van kunst en met alles, wat gerijf en weelde bieden kunnen, haren eigendom noemt; even min ontbreekt het haar aan schoone rijtuigen en paarden, om haar van en naar haar landhuis aan het meer van Como te brengen. Ongetwijfeld, men heeft opgemerkt, dat de Italiaansche kunstenaars meer aan hebzucht overgegeven zijn dan de Duitsche; maar zoo lage beweegredenen mogen wij bij geene vrouw onderstellen, wier huis als een beeld van oud-Romeinsche gastvrijheid bekend is. Veeleer kan de als een vulkaan plotseling opvlammende aard van den zuidlander, waarop ik bij het begin van dit opstel verwezen heb, de oorzaak van dit besluit zijn; hetzelfde herrijzen tot werkzaamheid, hetwelk rossini tot het zamenstellen van zijnen Tell geprikkeld heeft, en hetwelk men bij de meeste groote kunstenaars van Italië, als eigenaardigen trek huns levens, kan wedervinden.

th. vanbeneden,
Groothertoglijk-Toskaansche Kamermuzikant.






{==144==} {>>pagina-aanduiding<<}

De bedelaars te Londen.

De bedelaars der eerste klasse worden algemeen onder den naam van silver - beggars (zilver - bedelaars, bedelaars naar groote sommen) aangeduid; doch de reizigers noemen hen lurkers.
De lurkers zijn lieden, die van stad tot stad met brieven of valsche bewijsstukken rondgaan, waarin verklaard wordt, dat brand, schipbreuk of eenig ander ongeluk hen in de diepste armoede gedompeld heeft. Die brieven, met het zegel en de onderteekening van een' of soms van verscheidene magistraats - personen voorzien en dikwijls in een uitmuntend goeden stijl opgesteld, missen zelden de uitwerking te doen, welke men er mede bedoelt.
Deze lurkers splitsen zich in verscheidene onderverdeelingen, welke het van belang is te leeren kennen.
In den eersten rang dezer talrijke klasse staan de fire-lurkers; dat is te zeggen, die voorgeven, alwat zij bezaten door brand verloren te hebben. Zij hebben gewoonlijk getuigschriften bij zich, bekleed met de zoogezegde onderteekeningen van een paar vrederegters en van den predikant uit het kerspel, waar zij beweren dat de brand heeft plaats gehad. Behalve deze stukken voeren zij meestal met zich een opzettelijk daartoe vervaardigd inschrijvingsboek, waarin de namen der achtingwaardigste lieden voorkomen. In de taal der bedelaars heet de valsche brief a sham en draagt het inschrijvingsboek den naam van een delicate. Eens wel voorzien van hun sham en hun delicate, doorkruisen deze lurkers al de Graafschappen van Engeland. Ik heb er een' gekend, die dit beroep veertien jaar lang geoefend en met hetzelve aanzienlijke inkomsten verzameld had.
In de tweede plaats komen de shipwrecked-sailors-lurkers (de lurkers schipbreukelingen) of zij, die zich de hoedanigheid van kapiteins of reeders van schepen geven. Hun vaartuig, klagen zij, is verongelukt, en zij hebben aan de woede der golven ook niets kunnen ontrukken van de lading, die wel duizend of tweeduizend ponden sterling waard was. De shipwrecked-sailors-lurkers zijn goed gekleed, dragen knevels en ook wel gouden kettingen; zij hebben meestal een welgeschreven relaas der vreeselijke gebeurtenis, die hen tot armoede gebragt heeft, bij zich, de echtheid van welk ver-
{==145==} {>>pagina-aanduiding<<}
haal door de onderteekeningen van verscheidene magistraatspersonen uit deze of gene zeehaven bevestigd wordt.
De foreigners-lurkers (buitenlanders-lurkers) zijn misschien het talrijkst, want hunne rol is het gemakkelijkst te spelen. In de laatstverloopene jaren hadden zij zich bijna allen herschapen in Poolsche edelen, die door den Russischen autocraat uit hun vaderland gejaagd waren en thans in een vreemd land verblijf en onderhoud moesten zoeken. Sommige hunner brieven kunnen voor meesterstukken van welsprekendheid doorgaan. Overal, waar zij onderstand komen vragen, houden zij zich, alsof zij het Engelsch niet verstaan, of spreken ten minste zelfs de meest gewone woorden op eene oorverscheurende wijze uit. Een dier lurkers, die onder zijne confraters - bedelaars bij den spotnaam van Lord dundas II bekend was, heeft menigmaal in eenen enkelen dag verscheidene guinjes opgedaan. Vrouwen oefenen deze lurk bij voorkeur boven alle andere. Ik heb er eene gekend, die er aanzienlijke sommen mede won. Zij was kostbaar gekleed, had steeds een knaapje aan de hand, en radbraakte allerheerlijkst eenige brokken van Fransche zinsneden.
Het accident-lurk (ongeluk-lurk) is mede druk in gebruik. Zij, die het tot hunne broodwinning kiezen, zijn altijd, naar luid hunner valsche certificaten, door eenig ijselijk voorval, orkaan, overstrooming of iets dergelijks, tot den bedelstaf gebragt; sedert is het hun onmogelijk geworden, in hun onderhoud of dat hunner beklagenswaardige huisgezinnen te voorzien. Hunne inkomst bedraagt gewoonlijk tusschen de vijf schellingen (*) en een pond sterling daags.
De sick - lurk, of zieken - lurk, levert nog meer verscheidenheid: 1o. legt zich er een b.v. trekpleisters op den arm, om daarna te kunnen voorgeven, dat hij zich verschrikkelijk gebrand heeft; 2o. draagt een ander armen en handen in een' hangband, en zegt, dat het onweder hem getroffen en verlamd heeft; 3o. gaat weder een ander te bed liggen en veinst doodziek te zijn, om daardoor de meer voorzigtige gevers te misleiden, die, alvorens op het gesmeek zijner rondgaande vrouw hulp te verleenen, zich met eigene oogen mogten willen overtuigen, dat hetgeen zij voorgeeft waar

{==146==} {>>pagina-aanduiding<<}
is; 4o. veinst er een, aan vallende ziekte onderhevig te zijn; 5o. geven sommige vrouwen voor, zwanger en van alle middelen ontbloot te zijn; 6o. bedelen andere voor hare kinderen, die, zeggen zij, aan de scharlaken koorts, of aan eenige andere ziekte, te bed liggen en aan alles gebrek hebben; 7o. vergenoegen zekere lieden, met valsche kwetsuren overdekt, zich met om eenig oud linnen te verzoeken of ook ledige flesschen om geneesdranken in te halen. Ik heb iemand gezien, die op deze wijs, in éénen dag, dertien pond wit linnen en vijf dozijn glazen fleschjes verzameld had. Het oud linnen en het glas vinden vervolgens altijd koopers.
De deaf-and-dumb-lurk, de lurk der doofstommen, is een bijzondere nijverheidstak, die mede geene onaardige winsten aanbrengt. De meesten dier deaf-and-dumb-lurkers zeggen ook goeder geluk. Allen hebben zij lei en grift bij zich, om hunne vragen en antwoorden op te schrijven. Eenigen hunner blijven soms hunne rol ook in den bedelaarsdoelen voortspelen, waar zij hunnen intrek nemen; maar daar wordt de list meestal door de overige bedelaars ontdekt.
De servant's - lurker, of lurker - dienstbode, is veeltijds netjes gekleed en gelijkt sprekend naar een' bediende uit eenig goed huis. Een ongelukkig toeval heeft hem zijne dienst doen verliezen, en ondanks de zeer goede getuigschriften, waarvan hij voorzien is, heeft hij er nog geene nieuwe kunnen vinden. Middelerwijl is hij tot het uiterste gebrek gebragt. Wie zou nu met zijnen toestand geen medelijden gevoelen? Ook is de lurker-dienstbode verzekerd, bijna overal, waar hij verschijnt, goed ontvangen te zullen worden, vooral door de knechts en meiden van het huis. Over het algemeen draagt ieder servant's-lurker een exemplaar van den court-guide bij zich, welk zakboekje hem de woningen van hoogeren en lageren Adel aanwijst.
De colliers - lurk (koolgravers - lurk) wordt door duizenden van lieden ter hand genomen, die in al hun leven geene koolmijn bezocht hebben, en niettemin voorgeven mijngravers zonder werk te zijn. Wil men hen gelooven, zoo is de mijn, waarin zij werkten, door inbraak van water overstroomd geworden of door eene aardstorting verstopt. De colliers - lurkers bereizen de Graafschappen in troepen van zeven of acht personen; sommigen derzelve geven aan de huizen gedrukte relazen van het ongeluk af, dat hen van arbeid beroofd heeft, en komen dit berigt eenige uren daarna

{==147==} {>>pagina-aanduiding<<}
terughalen; anderen daarentegen hebben schriftelijke verhalen bij zich, voor echt verklaard door valsche onderteekeningen van de eigenaars der mijn. De colliers-lurk brengt, door elkander genomen, veertien of vijftien schellingen daags op.
De weavers - lurk en de cottonspinners - lurk (wevers- en katoenspinners-lurk) zijn niet minder winstgevend. Zij worden op dezelfde wijs geoefend; alleenlijk ontmoet men sommige cottonspinners - lurkers, die katoenen garen te koop bieden, hetwelk zij voorgeven zelven vervaardigd te hebben.
Eindelijk de calenderer - lurkers (de klander-lurkers) zijn bedelaars, die aan de huizen rondgaan onder voorgeven van klanderers te zijn, welke ten gevolge eener handelskrisis of van de invoering van machinerie afgedankt geworden zijn. Bijna allen hebben zij gedrukte of geschrevene, maar steeds valsche getuigschriften bij zich, om als bewijs van hun voorgeven te strekken.
De highflyers of begging-letter-writers (de brief-bedelaars) vormen de tweede klasse hunner orde. Onder dezen algemeenen naam verstaat men al diegenen, die aan zekere lieden brieven rigten, vol met het verhaal van hersenschimmige rampen, en steeds eindigende met het verzoek om eenige hulp in geld of andere benoodigdheden. Te Londen en op de badplaatsen brengt deze broodwinning gewoonlijk van een' tot twintig schellingen daags op.
De shallow - coves zijn bedriegers, die het land afloopen, zich voor matrozen doende doorgaan, die schipbreuk geleden hebben; vooral tegen den winter nemen zij in aantal toe, en trekken rond bij benden van acht of tien personen. Elke troep heeft zijnen woordvoerder. De shallow - coves zijn in lompen gehuld, die ter naauwernood hunne naaktheid bedekken, en in de eerste plaats vragen zij om oude kleederen. Daar zij zorg dragen, zich steeds aan welgegoede gezinnen te wenden, is soms hetgeen zij krijgen in geenen deele te verachten.
De shallow-motts zijn vrouwen, die, even als de shallow-coves, bijna naakt gaan en om deksel vragen. Naar zij zeggen, zijn zij door zware en langdurige ziekte tot de uiterste ellende vervallen. Kan nu wel eenige vrouw haar, tot beschutting tegen de nijpende koude, een oud kleedje weigeren? Alwat men haar geeft, verkoopen zij. Ik weet eene shallow-mott, die, in den tijd van tien dagen, te Kingston

{==148==} {>>pagina-aanduiding<<}
aan den Teems, eene garderobe verzamelde, welke wel zeven of acht pond sterling waard was.
De klasse der cadgers, of der bedelaars van beroep, der bedelaars, die er voor uitkomen, verdeelt zich ook weder in verscheidene onderdeelen. Men noemt cadgers on the downright (erkende, openbare cadgers) die, welke van huis tot huis gaan bedelen; cadgers on the fly (sluik- of loop-cadgers) die op den tober (den grooten weg) bedelen. Het cadging on the fly is een zeer winstgevend beroep in den omtrek eener badplaats of van eenige groote stad. Zij, die er zich mede bezig houden, winnen meestal verscheidene schellingen daags. Wat betreft het cadging on the downright, (van huis tot huis) dit levert heden op verre na zooveel niet meer op als voordezen; doch niettemin wordt het nog door duizenden geoefend, die daarin eene ruime broodwinning vinden. Ik heb menigmaal cadgers on the downright met versmading spijzen zien wegwerpen, welke liefdadige lieden hun gegeven hadden, en waaraan menig ambachtsman gesmuld zou hebben. De jeugdige cadgers, die den naam van kiddies dragen, worden door hunne ouders in al de knepen van het beroep zoo goed onderwezen, dat zij niet zelden betere dagwinsten maken dan de cadgers van rijperen ouderdom.
Er zijn cadgers, die met krijt korte spreuken op kleine vlaggetjes schrijven en ronddragen; men noemt hen screevers. Over het algemeen gelijken die spreuken naar de volgende:

Hunger is a sharp thorn and biteth keen; 
I cannot get work, and to beg I am ashamed. 



Scherp is des hongers doorn, zijn steek niet te verdragen; 
Vergeefs zoek ik naar werk, en schaam mij hulp te vragen. 


Dit middel is bijna onfeilbaar. Overal, waar de screever zijne vlag opsteekt, zamelt hij een' ruimen oogst van browns (halve stuivers), en ziet ook wel meer dan een tanner en bob (halven en heelen schelling) in zijnen hoed vallen. Zijne ontvangst beloopt somwijlen zeven schellingen daags.
Bijaldien de cadgers steeds op dezelfde plaats, in steden of aan de groote wegen, zitten of staan, zoo behooren zij onder de soort, welke men onder den algemeenen naam van cadgers sitting of standing pad begrijpt. Sommigen van hen

{==149==} {>>pagina-aanduiding<<}
veinzen zich blind; anderen zeggen, dat zij met vallende ziekte behebt en buiten staat zijn om te werken. Menigmaal verzamelen zij aanmerkelijke geldsommen.
De match-sellers, of zwavelstokken-verkoopers, leven over het algemeen niet van de voordeelen, welke hun kleine handel hun opbrengt, maar van aalmoezen. Nimmer bieden zij hunne waar te koop in huizen, waar zij onderstand of in geld of in iets anders denken te vinden.
De cross - coves zijn de bedelaars, die den kost winnen on the cross, dat is te zeggen met stelen; want zij maken, wanneer de gelegenheid zich aanbiedt, geene zwarigheid, om alles weg te kapen, wat hun onder de hand komt; somwijlen zelfs veroorloven zij zich om te star the glaze, dat wil zeggen de glasruiten der vensters te breken of uit te snijden.
De prigs (zakkenrollers of beurzensnijders) bezoeken gewoonlijk de harddraverijen, kermissen, hanengevechten, enz. Het zijn meestal, gelijk ook de cross coves, jonge lieden, van hunne kindschheid af aan het landloopen en schooijen gewoon en die al de treken van het handwerk in den grond verstaan.
De palmers oefenen eenen zonderlingen tak van het beroep. Zij treden alle winkels binnen en vragen naar harp halfpence, (halve stuivers, die eene harp als muntstempel hebben) dertien gewone pence aanbiedende voor het bedrag van eenen schelling in harp halfpence (*). Door het lokaas van eenen stuiver winst op elke twaalf geprikkeld, mist de winkelier zelden, geheel den inhoud zijner toonbankslade op het blad derzelve uit te storten, om er de verlangde koperen muntstukjes uit te zoeken. De palmers pogen hem bij dit zoeken te helpen, en laat men zulks toe, zoo weten zij bijna altijd ettelijke stuivers tusschen hunne vingers weg te futselen.





Iets over der af te breken Delftschen toren.

De Delftsche toren zal afgebroken worden - zoo luidt het besluit van den Raad der stad Delft. Wederom staan wij dan op het punt van een der merkwaardigste overblijf-
{==150==} {>>pagina-aanduiding<<}
selen der oudheid in ons vaderland te verliezen, welke te allen tijde den Nederlander zoo belangrijk zijn. Verre zij het echter van ons, genoemd besluit, bijaldien het, gelijk wij vertrouwen, op den grondslag der noodwendigheid berust, af te keuren; integendeel, wanneer wij ons de vreeselijke ramp te Westzaan herinneren, en geloof slaan aan het gerucht van den bouwvalligen toestand des Delftschen torens, en daarbij bedenken, welke jammerlijke onheilen niet alleen, maar welke onherstelbare schaden aan de kerk, en de zich in dezelve bevindende graftomben van beroemde mannen en vrouwen, zouden veroorzaakt worden, indien ook dit gevaarte instortte, dan moeten wij ons verblijden, dat de Raad niet langer geaarzeld heeft dit besluit te nemen, ja de spoedige slooping van harte wenschen.
Om echter, tegelijk met de vernietiging van den toren, niet de herinnering aan vele van deszelfs bijzonderheden te doen verloren gaan, willen wij het volgende, goeddeels uit de Delftsche Stadsbeschrijvingen, dien toren betreffende, bijeenzamelen, om daardoor, ware het mogelijk, de weetgierigheid, natuurlijk door de voorgenomene slooping des torens bij sommigen opgewekt, eenigzins te bevredigen:
De bedoelde toren is die van de St. Hippolitus-kerk, welke, volgens de Beschrijving van Delft van dirk van blyswijck, evertz., in het jaar 1240, door zekeren bartholomeus van der made gesticht is. In den beginne was zij aan den heiligen bartholomeus gewijd. De reden dezer verandering is, zegt men, te zoeken in de Hoeksche en Kabeljaauwsche twisten, toen de inwoners van Delft, bij de belegering en verovering der stad in 1359 door Hertog albrecht van beijeren, ter afkooping van de plundering, aan den Hertog zouden betalen veertig- of, volgens anderen, zestigduizend oude schilden, daarenboven om vergiffenis vragen, terwijl hunne muren en wallen zouden afgebroken worden; maar eenige jaren daarna, in 1396, toen de Engelschen, in dienst van den Hertog, door de Friezen aangevallen, in gevaar geraakten van verslagen te worden, verzocht de Hertog eerst die van Dordrecht, daarna die van Haarlem hem bij te staan; doch daar deze weigerden zich voor de Engelschen in de bres te stellen, deed hij hetzelfde verzoek aan die van Delft, welke, ofschoon weinig in getal, de Friezen, na een hardnekkig gevecht, versloegen, en dus de Engelschen ontzetten; voor welke dienst zij door

{==151==} {>>pagina-aanduiding<<}
den Hertog wederom met al hunne privilegiën beschonken werden. Daar nu genoemde overwinning op St. Hippolitus-dag voorviel, besloten zij, in plaats van den heiligen bartholomeus, tot beschermer der kerk en der geheele stad, den heiligen hippolitus aan te nemen; thans echter is deze benaming vervallen, en is zij algemeen onder den naam van oude kerk, ter onderscheiding van de nieuwe, bekend.
De toren is geplaatst aan het westeinde der kerk. De tijd van zijne stichting is niet met zekerheid bekend; doch men vermoedt, dat hij omstreeks het einde der XIIIde eeuw gebouwd is. Dezelve is echter nimmer voltrokken en zoude, volgens van bleyswijck, t.a. pl., op de fundamenten van eenen ouden Romeinschen wachttoren gebouwd zijn; echter wordt dit door de nieuwe beschrijving der stad (*) voor eene loutere gissing gehouden. Zeker is het, dat hij niet op eens zijne thans kolossale hoogte verkregen heeft, maar op verschillende tijden is verhoogd; zijnde dit mede blijkbaar uit de veelvuldige soorten van steen, daar de onderste oneindig grooter dan de bovenste zijn, en bestaan uit zoogenaamde Delftsche moppen.
Opgetrokken tusschen de beide zijdaken der kerk, is de toren tot aan de spitsen van dezelve geheel vierkant, hebbende een vooruitstekend portaal van witten arduinsteen, dienende tot eenen ingang der kerk; even boven het hoogste dak is dit vierkant aan de vier zijden met twee bogen open, en geschikt gemaakt tot de bommelgaten voor het luiden der klokken.
Boven genoemd vierkant werk staan op de vier hoeken vier achtkante spitsen; de onderste helft van deze is van gebakken steen, regt opgaande, hebbende elk vak een langwerpig vierkant gat, door hetwelk men naar buiten zien kan. De bovenste helft is van hardsteen, spits opgaande, met een' appel en een ijzeren kruis daarop (†). Tusschen

{==152==} {>>pagina-aanduiding<<}
deze vier spitsen staan vier groote uurwijzers, wordende van onderen door twee leeuwen, houdende het wapen van Delft tusschen hen beide, onderschraagd. Deze zijn in het jaar 1605 gemaakt, zijnde het jaartal daarbij aangeteekend (*). Op iederen uurwijzer staat nog: eene spits, in welker basis men het wapen van Holland ziet.
In het midden der genoemde spitsen rijst eene grootere, doch ook achtkantige spits, welke de helft boven de andere uitsteekt. Deze is van boven tot onderen van hardsteen; doch ruim eene halve eeuw geleden is de benedenste helft, tegen het doorlekken, met leijen belegd, tot aan een' hardsteenen trans of omloop, rondom van buiten uitstekende: dit geheel geeft aan den toren een vrij goed aanzien, nog verhoogd door acht sierlijke vensters aan het boveneinde.
De geheele rigting des torens is hellende, als dreigde hij elk oogenblik in te storten. De berigten, welke wij hieromtrent in de Delftsche beschrijvingen aantreffen, komen allen daaromtrent overeen, dat de toren aldus door den bouwmeester, als eene proeve zijner kunst, zou gezet zijn (†).
Het bare intusschen geene bevreemding, dat men voor het instorten van denzelven beducht is. Immers wij lezen bij van bleyswijck, t.a. pl., bl. 137, dat er vroeger, door die van het klooster van st. agatha met die van de oude kerk, een verdrag gemaakt is, om een gedeelte van den toren te doen afnemen, (dat, voor zoo ver ons bekend is, niet gebeurde) om reden, dat dit klooster zeer digt onder

{==153==} {>>pagina-aanduiding<<}
denzelven lag, en alzoo bij den val des torens geheel zou vernield worden (*).
Voor zoo ver wij weten, is de toren nimmer door bijzondere toevallen beschadigd, behalve bij den grooten brand van het jaar 1536, (†) waardoor de tweede klok geheel gesmolten is.
De klokken, welke in den ouden Delftschen toren hangen, zijn eene meer bepaalde beschrijving waardig. Wij zullen eerst melding maken van die, welke er vroeger in waren, om daarna iets te zeggen van die, welke zich nu nog in den toren bevinden.
De eerste klok, welke vroeger alleen op feestdagen en bij voorname begrafenissen geluid werd, weegt, zoo men zegt, 18,000 ponden. Het omschrift, zoo in het Latijn als Hollandsch, met eene kleine afscheiding in twee randen om de klok, luidt aldus:
Sacro sanctae individuae Trinitati, uni soli Deo vero et vivo. S.
Dese Clock is gegoten, ter eere des Hoegwairdighe Heyligen Drievoudichheyts eens waerachtichs onderscheyden Godheyts, doer heindrich van trier, in 't jaer ons Heeren XVC LXX.
Kerckmeesters weesende sasbout cornelissoen, pieter van opmeer, jan sasboutssoen ende lambrecht michielsoen.
Bovenaan, in den eersten cirkel, staan 24 onbekende kop-
{==154==} {>>pagina-aanduiding<<}
pen. In het midden van deze klok zijn rondom nog vier andere aangezigten, onder welke aan de eene zijde deze woorden voorkomen: ut: litati et ornamento; waarschijnlijk zal dit utilitati moeten zijn, en alsdan beteekent het, dat dezelve tot nut en sieraad gegoten is. (*)
De tweede klok droeg het volgende opschrift, met oude letters of met verkorte en bijna halve woorden zeer digt in een' cirkel:

Anno XVCXXXVI, wilt wel verstaan, 
Heeft mij den brant heel doen vergaan, 
Maar doer genaden van boven, hogch' gepresen, 
Ben ic, Maria 't jair XXXIX, weder geresen. 
Gerrit van wou ende jan ter stege goeten mij. 


Hieruit blijkt dus, dat deze toren, zoo als wij boven zeiden, veel geleden heeft bij den brand van 1536.
De derde klok is de kleinste, doch de oudste, zijnde in 1450 gegoten; zij had het omschrift:

Regina celi letare alleluja 
Anno Domini MCCCCL. 
Regina is mijn naam 
Mijn gheluwt si Gode bequaem 
Gerrit van butendijc fecit 
Willem van cloterdijc fecit. 


Aangezien de tweede en derde klok gebarsten waren, werden deze in het jaar 1719 gesmolten en weder tot drie nieuwe klokken gegoten, welke op den 29 November van dat jaar in den toren zijn opgehangen. De eerste daarvan weegt 4225 pond, en is van boven versierd met een' rand van lofwerk, waarin zich eenige Engeltjes vertoonen, welke op oude Muzijkinstrumenten spelen. De klok draagt tot omschrift:
Laudate Dominum omnes gentes: Laudate eum omnes

{==155==} {>>pagina-aanduiding<<}
populi. Jan albert de grave me fecit, Amstelodami anno Domini 1719.
Als kerkmeesteren waren


Mr. dirk van groenewegen van der made.

Mr. adriaan van der goes, Heer van Naters.

Mr. ewout van der dussen, Heer van de Zouteveen.


Jan meerman.


Willem van ruyven.

Mr. maarten hoogenhoek.



De tweede klok, die 1752 pond zwaar is, is, even als de eerste, rondom met lofwerk van bloemen versierd en voert tot omschrift:
Servite Domino cum gaudio: me fecit jan albert de grave, anno Domini MDCCXIX.
Ook bij dezen staan de namen der genoemde kerkmeesters.
De derde klok, eindelijk, de kleinste, weegt 887 pond en draagt tot omschrift:
Sit nomen Domini benedictum. Jan albert de grave me fecit. Amstelodami anno Domini 1719.
Deze pronkt met bijna dezelfde versierselen als de twee voorgaande; ook staan de namen der genoemde kerkmeesters op dezelve.

Rotterdam.
K.J.R.V.H.


Treffende vraag van koning Frederik Willem III van Pruissen.

In een allerbelangrijkst werk over dezen Monarch, onlangs door zijnen Hofprediker, den Evangelischen Bisschop eylert, in het licht gegeven, deelt deze een gewigtig gesprek mede, eens tusschen den Koning en hem gehouden. In den loop van dat gesprek verhaalde de Vorst hem het volgende: ‘Uw voorganger, de Hofprediker pischon, stelde mij, verscheidene jaren geleden, een' Geestelijke uit Zerbst, met name sintenis, voor, die mij een aan mij opgedragen boek overreikte, hetwelk ten titel voerde Pistevon. Als ik naar de mij onbekende beteekenis hiervan vroeg, hernam de geleerde heer: ‘Ik heb gepoogd in dit boek het bestaan van God te bewijzen.’ - ‘Hebt gij,’ gaf ik hem ten antwoord, ‘ook reeds gepoogd het bestaan der zon te bewijzen, die daar zoo heerlijk door het venster schijnt?’


Groet en wedergroet.

Bij zijne laatste reis werd de tegenwoordige Koning van Pruissen door eenen Superintendent op deze wijs aangespro-
{==156==} {>>pagina-aanduiding<<}
ken: ‘U groeten duizenden, en nogmaals duizenden; U groeten duizenden van duizenden...’ - ‘Ik dank u wel zeer,’ viel hier de Koning den in zijne getallen verwarden spreker in de rede; ‘groet ze van mij weêrom, maar een voor een.’


De onmogelijke echtverbindtenis.

Eene romaneske jonge dame, in hare lectuur verdiept, doorwandelde eene romaneske landstreek, en viel daardoor onverhoeds in eene wijde beek, waar zij, hare geringe tegenwoordigheid van geest verliezende, groot gevaar liep te verdrinken. Toen zij voor het eerst de oogen weer opsloeg, lag zij reeds, te huis, in haar bed. Zij verklaarde haren ouderen, dat zij dengenen wilde trouwen, die haar het leven had gered. ‘Dat gaat niet, mijn kind!’ hernam de vader glimlagchend. - ‘Hoe! is hij reeds gehuwd?’ - ‘Och neen; maar uw levensredder is een Newfoundlandsche hond geweest.’






Op de hervatte vertooning van hondentrouw ten Amsterdamschen schouwburge.


Der Honden God, aan 't IJ met geestdrift aangebeên, 
Kroont hier, in 't heilig Koor, der Honden Kunst alleen. 



't Gaat wèl; men keert terug tot vroegre bastaardije, 
Gelijk 't gewasschen zwijn ter wentling in het slijk! 
Dat zich de schutspatroon van 't stomme vee verblije; 
Dra volgt het paard den hond, en de aap den ezel. - Wijk, 
O schim van Vondel, die weleer den wansmaak keerde; 
En, Muzen, ach, verlaat den tempel, u gewijd! - 
Waar men Verdienste en Deugd alleen bekroonde en eerde, 
Daar kroont men thans, met drift, den geest van onzen tijd. 
Maar, lokt men, hem ter gunst', de menschen weer met honden, 
Zijt dankbaar jegens 't ras, zoo schrander als gedwee, 
Dat thans, in ons geslacht, zijn' naasten heeft gevonden, 
En schenkt, in ' t heilig Koor, den honden vrije entrée! 


Febr. 1843.
ijntema.

Op bladz. 108, Meng., reg. 18 v.o., leze men: ‘de Macedonische veroveraar,’ in den eersten naamval.



{==157==} {>>pagina-aanduiding<<}

Mengelwerk.

Proeve ter beantwoording van de vraag: welke aanleiding heeft Jan Nieuwenhuyzen, als de stichter van de Maatschappij tot nut van 't algemeen, bij andere vaderlandsche genootschappen kunnen vinden, tot verbetering van de opvoeding en het onderwijs der jeugd?

Er wordt dezer dagen zeer veel gesproken over de opvoeding en het lager onderwijs. Zulks deed mij bijzonder aandachtig worden op derzelver trapswijze ontwikkeling, vooral in ons Vaderland. Voor zoo verre ik daartoe in staat was, ging ik de denkbeelden na, die men op verschillende tijden daarover koesterde, en stond ik stil bij de gebreken, die men bespeurde, aanwees en trachtte te verbeteren. Over zoodanige gebreken, in onzen leeftijd, te spreken, zulks is gevaarlijk en voorbarig, zoo lang men het nog met zichzelven niet eens is, of werkelijk datgene, wat voorgestaan en bestreden wordt, een gebrek is of niet. Men dient eerst wel op goede gronden te staan en vaste grenzen te kunnen wijzen, als men, bij voorbeeld, bepalen wil, of, en in hoe verre het lager onderwijs van godsdienstigen aard moet zijn; of, en in hoe verre de geestelijke personen werkelijk invloed op dat onderwijs moeten oefenen. Na alles, wat daarover geschreven is, hoop ik, dat eene prijsvraag, die door teyler's Genootschap is voorgesteld, nog meer licht moge geven, en dat men zich in die belangrijke vraag, door een afdoend antwoord, moge verheugen. Voor alsnog wil ik dus liefst over dit onderwerp zwijgen. Maar door dat onderzoek, inzonderheid naar de gebreken en verbeteringen, die van tijd tot tijd zijn aangewezen en daargesteld, kon het niet missen, of ik werd met hoogachting en eerbied vervuld voor eene Maatschappij, die zoo veel aan de verbetering van de op-
{==158==} {>>pagina-aanduiding<<}
voeding en het onderwijs der jeugd heeft toegebragt: de Maatschappij tot Nut van 't Algemeen. Deze toch beoogde, om vooral ook door dit middel de menschen wijzer en beter te maken; zij heeft daartoe gepaste wegen ingeslagen en zij heeft haar doel, in vele opzigten, bereikt.
Die over het schoolwezen in ons Vaderland geschreven hebben, tellen eene geheele omkeering in deszelfs aard en gevolgen van dien tijd af, dat nieuwenhuyzen deze Maatschappij heeft opgerigt. En zij doen wèl. Het gebrekkige in de opvoeding en opleiding der jeugd was wel vroeger gevoeld, maar niet verholpen. Reeds in 1709 gaven de Algemeene Staten een reglement, om gevolgd te worden in het aanstellen van voorlezers, kosters en schoolmeesters, waarin voorkomt: ‘dat, dewijl onder de voorlezers, kosters en schoolmeesters, bevorens aangesteld, eenigen zouden mogen wezen, welke niet allezins hadden de vereischte bekwaamheid, om hunne ambten conform dat reglement waar te nemen, aan dezelve vergund wordt, om hun leven lang hunne ambten te laten bedienen, ten hunnen koste, door gequalificeerde substituten; mits exhiberende aan Hunne Ed. Mog. attestatiën van de respective Klassen, onder welke de plaatsen of dorpen, waar zij voorlezers of kosters zijn, behooren.’ Zoo werden er van tijd tot tijd meer voorzorgen genomen en maatregelen in het werk gesteld. Maar men sla b.v. slechts op de Proeve eener beknopte Geschiedenis van het lager onderwijs in ons Vaderland, door den verdienstelijken a.j. berkhout in 1824 uitgegeven, en men zal zien, hoe veel er, tijdens de oprigting van de Maatschappij tot Nut van 't Algemeen, te wenschen overig bleef.
Het is dan ook genoeg bekend, hoe verdienstelijk deze Maatschappij zich te dien opzigte gemaakt heeft. Door den Staat en door het volk, door vreemden zoo wel als inboorlingen, is haar lof en hulde daarvoor toegebragt. Zij heeft dan ook, niet alleen de ligchamelijke opvoeding, maar inzonderheid het schoolwezen uitnemend verbeterd, door inrigtingen en werken, die tot dat schoolwezen zelf betrekking hadden, en door uitnemende schoolboeken, tot

{==159==} {>>pagina-aanduiding<<}
werkelijk gebruik voor de jeugd. Men ga slechts na de Gedenkschriften der Maatschappij, voor de eerste vijfentwintig jaren van haar bestaan; men zie slechts in de Lijst van hare Werken; men herinnere zich de namen van bakker, coulon, ten oever, boing, wester, floh, buis, bolhuis en visser, van martinus nieuwenhuyzen en van oosterwijk hulshoff, en zoo vele anderen; en men zal niet meer vragen, wat deze Maatschappij gedaan heeft.
Ik heb echter dikwijls mijzelven afgevraagd, of er bij de oprigting van deze Maatschappij misschien ook iets vooraf zij gegaan, 't geen jan nieuwenhuyzen en zijne vrienden niet alleen op het denkbeeld gebragt kan hebben, om aan de verbetering van opvoeding en onderwijs de hand te slaan (want hiertoe werden zij opgewekt en door het gevoel van hun menschlievend hart en door het aanschouwen van de bestaande gebreken), maar waardoor zij ook tot werkelijke verbetering werden geleid? Ik heb deze vraag nooit opzettelijk onderzocht of beantwoord gezien. Wel vond ik bij dezen en genen korte aanwijzingen, die mij op het regte spoor van onderzoek konden brengen, vooral in het boven aangehaalde werkje van berkhout; maar meestal werd in het algemeen gezegd: jan nieuwenhuyzen zag, dat de rigting van de reeds bestaande Genootschappen niet practisch genoeg was; derzelver werken waren te omslagtig, te geleerd en te kostbaar; hij wenschte dus eene Maatschappij te stichten, die, deze gebreken vermijdende, op eene eenvoudige, korte en duidelijke wijze werkzaam mogt zijn, om op eene doelmatige wijze het algemeen met nut te doen lezen, onderzoeken en verbeteringen daar te stellen, ter uitbreiding van kundigheden, tot verbetering van zeden, tot vermeerdering van waarachtig volksgeluk. Nu moest natuurlijk de verdere vraag bij mij ontstaan: welke Genootschappen waren dat, en wat hebben deze gedaan? En nu vond ik, op het aangewezen spoor, inzonderheid de Hollandsche Maatschappij der Wetenschappen te Haarlem en het Zeeuwsch Genootschap der Wetenschappen te Vlissingen. Ik zal de ver-
{==160==} {>>pagina-aanduiding<<}
diensten van deze beide Maatschappijen, in betrekking tot mijn onderwerp, nader ontwikkelen. Wat ik verder zeggen zal, is in zekeren zin wel bekend en ook niet bekend. Het is wel bekend aan hem, die de geschiedenis nader onderzocht mogt hebben; maar het is bij het algemeen niet bekend. Misschien zal iemand
zeggen: indien deze verbetering er slechts is, wat doet het verder af, hoe dezelve ontstaan zij? Maar ik meen, dat wij in eene zaak, die ons Vaderland en de menschheid in het algemeen zoo van nabij betreft, niet onverschillig mogen wezen. Wij moeten ook hierin vooral eere geven aan hem, wien eere toekomt; en bleef het ook enkel een onderzoek van historisch belang, ook dan zal ons zeker elke bijdrage welkom zijn, die ons eenigzins in nieuwenhuyzen's tijd en geest verplaatst en ons met de hulpmiddelen van zulk een groot man bekend kan maken. Want ook deze bijdrage kan niet strekken, om den roem van den Stichter onzer Maatschappij tot Nut van 't Algemeen in het geringste te verkleinen. Die roem zal hem blijven, ook bij het laatste nageslacht! Gelijk wij echter in alle ontwikkeling dikwijls een' trapswijzen voortgang bespeuren, zoo zal het ook hier zijn. Die reeds genoemde Maatschappijen, de Haarlemsche en de Zeeuwsche, hebben het koren aangedragen, 't welk door nieuwenhuyzen in de aarde is geworpen - en God heeft den wasdom gegeven! Ik zal dit eenigzins nader trachten te ontwikkelen.
Elke eeuw heeft veelal haar eigendommelijks, iets wat haar bijzonder kenmerkt en wat in het oog valt, als een uitvloeisel van den geest des tijds. Zoo heeft men de tegenwoordige eeuw wel eens, en in vele opzigten naar waarheid, eene eeuw van Genootschappen genoemd. Die zucht tot oprigting van allerlei Maatschappijen, werkende zoo wel tot genoegen als tot nut, dagteekent zich echter reeds sedert de laatste helft der vorige eeuw. Toen zag men immers zoo vele ontstaan, die ook spoedig weer verdwenen; waarvan sommige kort na de geboorte stierven, of vóór hoogen ouderdom verouderden, of althans niet lang genoeg stand konden houden, om eenigen uitstekenden

{==161==} {>>pagina-aanduiding<<}
naam te verwerven. Daar waren er echter ook andere, waarvan de grondslag toen gelegd is, en welke wij nog met eerbied begroeten. (*) En onder deze beslaan de Hollandsche Maatschappij der Wetenschappen te Haarlem en het Zeeuwsch Genootschap der Wetenschappen eene voorname plaats.
Over derzelver oprigting in het bijzonder te spreken, dit ligt hier buiten ons bestek. Genoeg, dat de Hollandsche Maatschappij in 1760 en 1761 begon met het uitschrijven van twee vragen, betreffende de ligchamelijke opvoeding van kleine kinderen; op de beantwoording van welke vragen in 1762 eereprijzen werden toegewezen aan m. david, Geneesheer te Parijs, ballexserd, te Genève, en onzen beroemden landgenoot petrus camper. De laatste deelt in zijne beantwoording ook voortreffelijke zedelijke wenken mede, omtrent de kinderen-tucht. De Maatschappij is alzoo voortgegaan en vroeg in 1763: ‘hoe moet men het verstand en het hart van een kind besturen, om het te eeniger tijd een nuttig en gelukkig mensch te doen worden?’ De antwoorden, daarop ingekomen van s. formey te Berlijn, van a. hulshoff en h.a. chatelain te Amsterdam en van korn. van der palm te Rotterdam, benevens nog een ongenoemde, werden bekroond. (†) Men heeft slechts deze verhandelingen te doorbladeren; en men zal er het verwijt niet aan kunnen doen, dat dezelve niet practisch of duidelijk genoeg zijn. Ik zou vele proeven daarvan bijbrengen kunnen; maar verwijs alleen naar datgene, wat b.v. formey mededeelt: over het inprenten van alge-
{==162==} {>>pagina-aanduiding<<}
meene kundigheden bij de jeugd, waardoor tevens de grondige kennis van alles zoo ligt verloren gaat (IXde deel, 1ste stuk, bl. 32); over schoone bedenkingen in de bespiegeling, die in de daad onuitvoerlijk zijn (bl. 60); over de leerwijzen op de scholen (bl. 257 enz.); over de openbare en huiselijke opvoeding en derzelver verband
(bl. 273); over het noodige, om de kinderen te leeren het liegen te haten, eerlijk, weldadig en vergevingsgezind te zijn, de welvoegelijkheid in acht te nemen enz. (bl. 417 enz.) Wie zal ontkennen, dat hier veel met ware menschenkennis, met regte kinderenkennis gesproken is? Er is naderhand bijkans geene enkele vraag door de Maatschappij tot Nut van 't Algemeen uitgeschreven, of men vindt dezelve hier of behandeld, of goede wenken daarover, of ze ten minste aangeroerd. Het is een stuk, den edelen Secretaris der Berlijnsche Akademie ten volle waardig. Zoo zijn ook de andere antwoorden zeer voortreffelijk te noemen en daarin zelfs nog uitmuntende boven formey, dat zij veel toepasselijk brengen op gebreken, juist hier te lande bestaande; iets, wat eerstgemelde natuurlijk minder kon doen. Vooral hulshoff en van der palm zijn bijzonder daarin te roemen.
Het is opmerkelijk, hoe nu de vraag van het Zeeuwsch Genootschap sluit op die, welke door de Hollandsche Maatschappij waren voorgesteld. Wij hebben gezien, hoe de laatste met de ligchamelijke opvoeding was begonnen, en hoe zij de zedelijke daarop had laten volgen. Bij de laatste was het schoolwezen wel degelijk in aanmerking genomen, ofschoon nog niet opzettelijk behandeld. Nu treedt het Zeeuwsch Genootschap te voorschijn en vraagt in 1779: ‘welke verbetering hebben de gemeene of openbare, vooral de Nederduitsche scholen, ter meerdere beschaving onzer natie, nog wel noodig? Hoe zou die op de voordeeligste wijze kunnen ingevoerd en op een' bestendigen voet onderhouden worden?’ Uit een aantal van ingeleverde stukken, vond het Genootschap goed, drie verhandelingen, als de beste gekeurd, op te nemen onder deszelfs Werken. (*) Zij

{==163==} {>>pagina-aanduiding<<}
waren van h.j. krom, te Middelburg, van den reeds gemelden k. van der palm (den vader van onzen beroemden Hoogleeraar) en van d.c. van voorst, te Cadzand.
Krom behandelt eerst de Nederduitsche scholen, toont derzelver gebreken aan en zegt vervolgens, hoe dezelve behooren ingerigt te zijn. Hij noemt ook de middelen, die strekken kunnen, om zulk eene verbeterde inrigting op de voordeeligste wijze tot stand te brengen en te behouden. Later handelt hij mede over de armen- of diaconie-scholen, over eene industrie-school en over de Fransche en Latijnsche scholen. Ook toen is er dus reeds aan eene industrie-school gedacht. Van der palm begint in eene omgekeerde orde. Terwijl hij bij ondervinding vele bestaande gebreken kende, brengt hij dezelve duidelijk en bescheiden onder het oog. Van voorst vangt aan met eene ontwikkeling, wat men door beschaafdheid en beschaving van eene natie hebbe te verstaan, en toont daarop, dat de scholen, gelijk zij toen bestonden, niet geschikt waren, om de jeugd daartoe op te leiden. Hij schetst een tafereel van het gewone onderwijs, ontvouwt deszelfs gebreken en wijst, even als de beide vorigen, meestal op dezelfde middelen tot verbetering. Inzonderheid roept hij mede de hulp der Overheid in, om zulk eene verbetering met vrucht in het werk te stellen.
Van de bekwaamheid veler schoolmeesters te platten lande zegt Prof. krom het volgende: ‘vele werden er nimmer toe opgeleid en zijn meer geschikt, om achter den ploeg te gaan en de harde kluiten der aarde te breken, dan om de harten der jeugd te vormen. Heeren, die de collatie hebben van de kosterijen of van het ambt van voorzanger, waaraan de post van schoolmeester doorgaans verbonden is, gaven dezelve dikwijls aan hunne bedienden, zonder behoorlijk acht te geven op hunne bekwaamheid of geaardheid. Men beschouwt het, helaas! als een ambtje, om er gedurende zijn leven eenig bestaan uit te hebben, voor iemand, die beter in staat is, om paarden dan om kinderen te dresseren. Sommigen hebben dan ook nog andere ambtjes, b.v. van de collecte, het secretariaat, admini-
{==164==} {>>pagina-aanduiding<<}
stratiën van landgoederen, rentmeesterschappen, enz., van welke zij meer werk maken, dan van de school; terwijl er eindelijk doorgaans meer gelet wordt op zijne bekwaamheid tot de kerkedienst, n.l. op eene goede stem, het wel lezen en zingen, dan op zijne geschiktheid voor de school.’ (Bladz. 15 enz.)
Verder maakt hij aandachtig op eene onverstandige en dikwijls te gestrenge tuchtoefening op de scholen, die wel eens meer in eene knorrige bui van den meester dan in eenig wezenlijk wanbedrijf van de scholieren gelegen is, zoodat hij er onder slaat, gelijk het spreekwoord zegt, als malle jan onder de hoenders (bladz. 21); - op het van buiten leeren, zonder oordeel of begrip, van dingen, die weinig of geene nuttigheid hebben; op het dikwijls verzuimen en te vroeg verlaten van de school; op het gebrek aan naijver en aanmoediging (bladz. 24).
Van der palm heeft bijzonder treffende opmerkingen, niet alleen over de meesters, die onderwijzen en de jeugd, welke onderwezen wordt; maar ook over de boeken, die men gewoonlijk gebruikt en de wijze, waarop zij gebruikt worden; en leidt dan telkens uit de kennis van het misbruik den weg ter verbetering af (bladz. 261 enz.) ‘'t Is waar.’ zegt van voorst, ‘vele Nederlanders zullen wonder ophooren, wanneer zij vernemen, dat men van gebreken en wel van groote gebreken in de scholen gewag maakt. Velen, en ik mag wel zeggen de meesten, zullen denken, dat alles hier zeer wèl gesteld is. De scholen toch zijn nog op denzelfden voet, als in hunne jeugd, en mogt het maar bij zulke denkbeelden blijven! De kundigste lieden ondertusschen in ons Vaderland, die niet maar oppervlakkig denken en oordeelen, zijn van gansch andere gedachten en schromen ook niet, op hoop van eene ware beterschap, hunne gedachten wereldkundig te maken’ (bladz. 321). Deze drie mannen hebben dat dan ook op eene bescheidene maar tevens vrijmoedige wijze gedaan.
Om deze verhandelingen meer algemeen verkrijgbaar te maken, daar de geheele verzameling der werken van het Zeeuwsch Genootschap niet in veler handen was, werden

{==165==} {>>pagina-aanduiding<<}
zij in 1781 ook afzonderlijk uitgegeven, bij p. gillissen, te Middelburg. Zoo, dacht men, zou derzelver lezing uitgebreider nut kunnen doen; en zeker het Genootschap heeft zeer wijselijk daarin gehandeld en het zal in deze verwachting niet zijn teleurgesteld.
Onder de beoordeelaars van deze drie stukken bevond zich ook g.j. nahuys, Hoogleeraar te Leiden. Hij had bij zijne recensie zeer uitvoerige aanteekeningen gevoegd, welke door het Genootschap zoo belangrijk werden geacht, dat men een Aanhangsel, bestaande in uittrekselen van 's mans beoordeeling, achter de verhandelingen heeft laten drukken. Wij vinden daarbij gedachten en voorstellingen, die wel degelijk nadere overweging verdienden. Inzonderheid was zulks het geval met de woorden, waarmede hij eindigt. Gelijk van der palm in zijne verhandeling gezegd had, dat vele van die aanwijzingen geschikt zouden zijn, om het schoolonderwijs aanmerkelijk te verbeteren: ‘indien zij niet in de bespiegeling blijven hangen, maar werkdadig in gebruik raken,’ zoo komt nahuys hierop terug. ‘Ik kan niet nalaten, hierbij te voegen een' hartgrondigen wensch, dat het edel oogmerk der Maatschappij tot dadelijkheid komen en ten uitvoer gebragt worden moge! Vele voortreffelijke plannen, in Prijsverhandelingen ter verbetering van zaken opgegeven, worden gelezen, met genoegen gelezen, goedgekeurd, gewenscht!.. Maar daar blijft het bij; het geschrevene blijft liggen en 't wordt weer vergeten. Och, of men het onderwerp dezer Prijsverhandelingen kon bezielen met eene kracht van uitvoering! Zou daartoe niet eenig middel voorhanden zijn? Mij dunkt, ja; zoo onze lofwaardige zoogenaamde Oeconomische Tak kon bewogen worden, om dit onderwerp, 't welk haar zoozeer van nabij raakt, zich aan te trekken en tot de uitvoering mede te werken. Tot welk einde het geschiktste middel misschien zou zijn, dat de Maatschappij het beste uit al deze verhandelingen door eene Commissie, hiertoe te benoemen, liet uittrekken, 't zamenbrengen en tot een volledig, beknopt en wel beredeneerd plan opstellen; dat deze hetzelve aan den Oeconomischen Tak aanbood, om

{==166==} {>>pagina-aanduiding<<}
het te overwegen, verder (zoo 't noodig ware) gemeenschappelijk te volmaken en middelen te beramen, om het op de beste wijze in practijk te brengen.’
Deze Oeconomische Tak was eene inrigting bij de gemelde Hollandsche Maatschappij der Wetenschappen te Haarlem. Toen deze Maatschappij in 1777 haar vijfentwintigjarig bestaan mogt vieren, werd die Tak, op voorstel en volgens het plan van den Heere van den heuvel, Griffier bij het Hof van Justitie te Utrecht, daargesteld, met het doel, om de welvaart van het Vaderland regtstreeks te bevorderen, vooral door den bloei van koophandel, land- en akkerbouw, handwerken en visscherijen. Uit alle oorden des Vaderlands boden zich deelnemers daartoe aan; men vormde verschillende Departementen, en reeds in het volgende jaar, 1778, toen de Tak deszelfs eerste vergadering hield, telde men 55 Departementen en 3000 Leden. Sommige geschiedschrijvers berigten, dat er sedert de Nationale Synode te Dordrecht, in 1618 en 1619, nooit ergens in Nederland zulk eene aanzienlijke en talrijke vergadering gehouden was, als deze vereeniging, één jaar na derzelver oprigting, te Haarlem hield. Het is opmerkelijk, dat het plan van dezelve, ook naar Oost-Indië gezonden, daar niet alleen gunstig werd opgenomen, maar dat men ook, ten gevolge daarvan, in ditzelfde jaar te Batavia eene Maatschappij stichtte, onder de zinspreuk: ten Nutte van het Gemeen.
Het is mij niet bekend, in hoeverre het Zeeuwsch Genootschap het voorstel van nahuys heeft gevolgd, en evenmin, of de Oeconomische Tak zich met plannen tot verbetering van het lager onderwijs onledig heeft gehouden. Maar zoo dit al niet van gevolg, althans niet van duurzaam gevolg geweest is, zoo is het evenwel niet onbelangrijk, hier iets anders op te merken, wat op het geheele bestaan der Maatschappij tot Nut van 't Algemeen een' grooten invloed heeft gehad, en waarin zij het voorbeeld van den Oeconomischen Tak is gevolgd; n.l. de verdeeling in Departementen. Het lag eerst in het plan van j. nieuwenhuyzen en de andere mede-oprigters der Maatschap-
{==167==} {>>pagina-aanduiding<<}
pij, om eigenlijk Edam voor de plaats des Bestuurs te houden, en slechts Leden, zoo werkende als betalende, door het geheele land heen, aan te winnen. Maar reeds in het eerste jaar na de stichting der Maatschappij, n.l. in 1785, zag men de noodzakelijkheid in, om het voorbeeld van den Tak te volgen en op alle plaatsen, waar zich een genoegzaam getal van leden bevond, afdeelingen, onder den naam van Departementen, daar te stellen. En het lijdt geen' twijfel, dat de Maatschappij door deze verandering van maatregel eerst datgene worden kon, wat zij geworden is.
Nahuys heeft de oprigting van deze Maatschappij niet meer beleefd; anders zou hij van deze zijde zijn' hartelijken wensch hebben vervuld gezien. De uitgave der bekroonde Verhandeling baarde algemeen niet weinig opzien. Men erkende velerwege de waarheid van de gemaakte aanmerkingen, en men kon ook niet anders begrijpen, of vele van de voorgeslagene middelen moesten doel treffen, indien zij slechts werden aangewend. Berkhout betuigt niet ten onregte, dat deze prijsvraag aan de algemeene belangstelling, in de zaak van het verbeterd onderwijs, den eersten schok gaf, en dat die antwoorden zoo veel hebben toegebragt, om de oogen te openen voor de gebreken der lagere scholen, dat men die mannen moet beschouwen, als den grondslag gelegd hebbende tot al die edele en vruchtbare pogingen, welke in lateren tijd tot bevordering van het groote doel zijn aangewend. (Zie zijne Geschiedenis, bladz. 18.)
Wij zouden ondankbaar zijn, als wij hier niet gewaagden van de pogingen, die reeds vóór de oprigting der Maatschappij tot Nut van 't Algemeen door enkele mannen in het werk zijn gesteld, om het schoolonderwijs te verbeteren. De nederige, maar in zijne nederigheid groote hendrik wester begon daar reeds mede in 1772 en maakte in 1780 een' aanvang met het vervaardigen van eigen schoolboeken, en de Provincie Groningen vooral zal het nooit vergeten, wat zij aan dien man verschuldigd is. Ook nieuwold deed in Friesland, wat wester in Groningen tot

{==168==} {>>pagina-aanduiding<<}
stand bragt, en van dien Wargaster Leeraar is het bekend, dat hij door de lezing van de Verhandelingen bij het Zeeuwsch Genootschap op het denkbeeld kwam, om het onderwijs te hervormen. Maar zonder den steun van eenige corporatie blijft zulk eene verbetering doorgaans te beperkt en is zij niet bestand tegen zoo vele vooroordeelen, die zich gewoonlijk tegen alles, wat nieuw is, verheffen. Dat had van voorst wel opgemerkt, en daarom was het eene gedachte van nahuys, die men van deze zijde zeer verstandig noemen moet, zich te wenden tot een ligchaam, als dat van den Oeconomischen Tak; een ligchaam, met zulk een' goeden geest bezield. Ook de Hervormde Klassis van Leeuwarden zag het noodzakelijke van algemeene medewerking in; en in 1786 (toen nieuwenhuyzen's stichting nog geene algemeene vermaardheid kon bezitten en men nog niet denken kon, dat men van deze zóó veel te verwachten had), benoemde zij eene Commissie, om die bekroonde Verhandelingen te onderzoeken en maatregelen tot verbetering van de scholen voor te slaan. Als lid van deze Commissie was ook nieuwold benoemd, en deze benoeming deed hem op zijn ingeslagen spoor, met des te meer ijver, volharden. Geringer zouden echter de vruchten van zijne volharding, van wester's verbeteringen, ook van martinet's, perponcher's en van alphen's werkjes voor de jeugd zijn geweest, zonder het ontstaan van zulk eene vereeniging, als door nieuwenhuyzen is tot stand gebragt.
Het moet ons natuurlijk moeijelijk vallen, ons geheel te verplaatsen in den loop van gedachten, die bij nieuwenhuyzen zullen opgekomen zijn en hem bewogen hebben, om ook inzonderheid op de verbetering van opvoeding en onderwijs te letten. Maar de man merkte zeker alles op, wat er in ons Vaderland, met betrekking tot dit belangrijk onderwerp, in zijnen tijd is omgegaan. Zulks mogen wij reeds dadelijk vooronderstellen; ja, als waarheid aannemen. Ook zijn zijne eerste medehelpers van dien aard geweest, dat zij geenszins onbekend met dat alles konden blijven. Wij zien dat ook uit den geest van de vragen,

{==169==} {>>pagina-aanduiding<<}
die zij kort na den aanvang der Maatschappij hebben voorgesteld en welker beantwoording zij bekroonden met het eermetaal; ja, uit den geheelen geest hunner bemoeijingen kunnen wij dat bespeuren. Gij behoeft slechts de Gedenkschriften der Maatschappij voor de eerste vijfentwintig jaren van haar bestaan, en de Lijst van hare Werken, waarop wij reeds vroeger gewezen hebben, na te zien.
Zoo heeft dan alles, wat de verbetering van opvoeding en onderwijs betreft, een' zeer natuurlijken, als ik het zoo uitdrukken mag, eenvoudigen gang genomen. De weg wordt door de Hollandsche Maatschappij der Wetenschappen gewezen; door het Zeeuwsch Genootschap ingeslagen; mannen als wester en nieuwold treden voorop; en de Stichter der Maatschappij tot Nut van 't Algemeen laat de geheele natie volgen, overwint de zwarigheden en brengt de verbetering tot stand. Mogten wij ons nooit over een' teruggang hebben te beklagen, en mogten allen wakende zijn!

Z.





Horloge astronomique van Schwilgué in de Hoofdkerk (Münster) te Straatsburg.

Het is een wezenlijk genot, landen te bezoeken, waar de natuur meer dan gewone schoonheid ten toon spreidt. Het is ook een groot genoegen, wanneer men bespeurt, dat de ontwikkeling van den menschelijken geest niet achtergebleven is. Het levert eene der aangenaamste afwisselingen op, de voortbrengselen van den vindingrijken mensch te beschouwen en de grootheid van den Schepper in de natuur te bewonderen. De stoutste gewrochten van den mensch vallen zeker af bij de minste voortbrengselen der natuur; zij kunnen den toets der vergelijking niet doorstaan. Doch waarom ook te willen vergelijken hetgeen voor geene vergelijking vatbaar is? De kleinste berg, als voortbrengsel der natuur, kan door geene kunst worden daargesteld; en de bergen, wier toppen, door altijddu-
{==170==} {>>pagina-aanduiding<<}
rende sneeuw en ijs gekroond, zich in de wolken verliezen, dulden geene vergelijking; zij staan éénig, zelfs te midden der natuur. Maar desniettemin streeft het menschelijk vernuft stout en met kracht omhoog in de bouwing der Pyramiden. Zij worden overschaduwd door de bergen van den geringsten rang; maar zij schitteren wederom als gedenkstukken van hetgeen de mensch vermag, gedreven door eene stoute gedachte, welke de krachten van velen tot één doel wist te doen zamenwerken. Het was een verheven denkbeeld, dat den bouwmeester van den Dom te Keulen en van het Munster te Straatsburg aanzette, dit denkbeeld in de wezenlijkheid over te brengen.
Al was ook het denkbeeld niet vatbaar, door éénen mensch ten uitvoer gelegd te worden, het is groot, iets uit te denken, waarmede de nog opvolgende geslachten bezig gehouden worden; - een plan te vormen, tot welks uitvoering eeuwen vereischt worden. De beide vermelde gebouwen zijn daarvan sprekende bewijzen. Wanneer men beide aanschouwt, men zoude bijna zeggen, zulk eene onderneming ging de zelfs vereenigde krachten der menschen te boven. De Dom te Keulen is tot dusverre onvoltooid gebleven, en zal hij wel immer voltooid worden, ondanks de pogingen, daartoe in de laatste dagen aangewend? De sierlijke toren, die zich stout boven het Munster, als een der hoogste van Europa, verheft, zal wel nooit den tweeden naast zich zien verrijzen, wiens plaats steeds open en ledig blijft. Maar, ondanks deze onvolmaaktheden, blijven het toch gedenkstukken, die eerbied en bewondering afpersen voor de krachten, welke de Schepper in den mensch gelegd heeft.
Het zijn toch zulke gewaarwordingen, welke bij ons opkomen, wanneer men een van deze beide gebouwen, maar vooral dat te Straatsburg (*) aanschouwt. Zij kwamen althans bij ons op, zoo dikwijls wij het Münster van buiten aanstaarden. Het zij dat wij den tempel binnen-
{==171==} {>>pagina-aanduiding<<}
traden, of den toren tot omtrent de spits beklommen, de taal is te arm, om uit te drukken, wat wij gevoelden, wanneer wij in de avondschemering onder de hooge gewelven wandelden, in de ruime kerk, op de zonderlingste wijze verlicht door een licht op de veelvuldigste wijze getemperd en de geschilderde glazen, door welke het henen valt. Zelfs op het midden van den dag, vooral bij zonlicht, was deze verlichting éénig in hare soort. Maar hoe dikwijls wij ook het Münster bezochten, wij zijn er als vreemdelingen in gebleven; er is te veel, om ook in dagen bezigtigd te worden. Telkens vernieuwt zich de indruk van het geheel, maar men vindt geenen, voor den reiziger geen' toereikenden tijd, om tot de bijzonderheden te komen. - Wij zouden in geen geval, om deze redenen, het durven ondernemen, ook eene slechts oppervlakkige beschrijving van dit fraaije gebouw te geven. Daarentegen willen wij liever iets mededeelen van een voortbrengsel van vlijt, kunst en geduld, sedert kort in het Münster geplaatst. Wij bedoelen het kunstig uurwerk (l'Horloge Astronomique de la Cathédrale de Strasbourg) van den Heer schwilgué, den vader. Menigwerf stonden wij voor het beeld van erwin van steinbach, (*) die het plan tot het Münster ontwierp en begon; hij schijnt het oog te
slaan op eenige beelden van zijne dochter sabina, die zeer bekwaam moet geweest zijn in de beeldhouwkunde; en van den Bisschop wernher, met het plan der kerk voor zich; het waren grootsche herinneringen uit lang verleden tijd. Met grooter genoegen echter ontmoetten wij kort vóór ons vertrek den grijzen schwilgué, die zich in zijn pas voltooid werk kwam verlustigen. Het was ons, of wij in zijne voldoening deel hadden, toen wij den hoogbejaarden kunstenaar met zijnen welgeslaagden arbeid gelukwenschten. Wij drukten met gevoel de hand van den bescheiden man, die met welwillendheid, maar zonder de minste zelfverheffing, onze eenvoudige maar welge-
{==172==} {>>pagina-aanduiding<<}
meende gelukwenschingen met hartelijkheid aannam. Het moet een onbeschrijflijk genoegen zijn, een' zoo belangrijken arbeid in een' reeds zoo vergevorderden leeftijd te mogen voltooijen en zich in den gang van het werk te verheugen. Het was ook ter naauwernood, dat het werk afgeloopen was, en schwilgué had zich in de laatste dagen nog zeer gehaast om het af te krijgen, ten einde het zoude kunnen bezigtigd worden door de vreemdelingen en geleerden te Straatsburg, bijeengekomen om het Congrès scientifique bij te wonen.
Om deze reden hebben wij, wier tijd bepaald was, het geheel in al deszelfs bijzonderheden niet meer zoo kunnen nagaan, als wij dit wel gewenscht hadden. Het zoude ons uit dien hoofde zeer moeijelijk vallen, eene eenigzins voldoende beschrijving van dit kunststuk te geven. Om hieraan te voldoen, zullen wij van eene mededeeling van het Institut des provinces gebruik maken. Toen dit kunstwerk ter bezigtiging werd opengesteld, vereerde het voornoemde Institut den Heer schwilgué eene zilveren medaille, en zag een Rapport, door den Heer de cussy uitgebragt, het licht, waaruit wij het volgende ontleenen.
Alvorens tot de beschrijving van het kunstgewrocht over te gaan, zullen wij een oogenblik bij deszelfs geschiedenis blijven stilstaan, zoo als zij wordt medegedeeld ook in een boekje: Notice sur Strasbourg, par c. schmidt.
De kunstenaar kreeg tot de vervaardiging van het uurwerk, zoo als dit thans daarstaat, aanleiding door vroeger reeds voorhanden geweest zijnde uurwerken, die naar den tijd, waarin zij vervaardigd waren, ook eene zekere vermaardheid verworven hadden.
Reeds in het jaar 1352 werd deze kerk van een uurwerk voorzien. Het moet toen reeds bijzonder op het algemeen gewerkt hebben, want er zijn vele vertellingen van afkomstig, die gedurende langen tijd in omloop geweest en gebleven zijn. Zoo verhaalt men onder anderen, dat men den vervaardiger van het toenmalig uurwerk van het gezigt zoude beroofd hebben, om op eene andere plaats niet nog een dergelijk of fraaijer te maken, enz. Het was in dien

{==173==} {>>pagina-aanduiding<<}
tijd vlak tegenover het tegenwoordige geplaatst, waarvan nog eenige overblijfsels, welke het toen gedragen of gestut hebben, in den muur zigtbaar zijn. Dit werk schijnt echter geenen al te langen tijd verduurd te hebben. Na twee eeuwen deed men pogingen om een nieuw uurwerk te laten vervaardigen, en wel onder het toezigt van eenige met roem bekende wiskundigen. De dood van eenigen deed het werk staken, hetwelk onvoltooid bleef. In 1571 kwam het derde uurwerk tot stand onder het toezigt van den kundigen conrad dasypodius, Hoogleeraar in de Wiskunde aan de Straatsburgsche Universiteit. Hij had zich eenen vriend toegevoegd, david volkenstein, een Sterrekundige te Augsburg. In dezen arbeid zag men als in eenen spiegel den stand der wetenschappen op het einde der 16de eeuw. Hij werd opgedragen aan de Gebroeders isaac en josias habrecht van Schaffhause; terwijl tobias stimmer, te Straatsburg, met de versiering van de kast, die het werk bevatte, belast werd. Het geheel werd op den 28 Junij 1574 voltooid. In 1669 werd het werk door michel habrecht en in 1732 door jacob straubhar hersteld. In 1789 hield het uurwerk op te gaan, en sedert werd de toestel in het Oeuvre-Notre-Dame bewaard. De Heer schwilgué heeft echter van dien overgebleven toestel geen gebruik kunnen maken; hij heeft slechts een en ander van het schilderwerk, waardig om bewaard te blijven, gebezigd, en eenige der niet beweegbare standbeeldjes eene plaats ingeruimd. Wat er van overgenomen is, heeft eene doelmatigere plaatsing of eene meer gepaste standplaats gekregen. Een groot aantal nieuwe, sierlijker beelden, met een sprekend voorkomen, zijn er bijgevoegd, met keurig en weluitgevoerd schilderwerk. Het werkt alles te zamen, om de bewondering voor dit
kunststuk gaande te houden.
Voorheen werden de aanwijzingen van dit uurwerk door de regeling van den tijd bepaald; zij moesten na korteren of langeren tijd telkens op nieuw geregeld worden: thans zal derzelver gang voortdurende wezen, ten gevolge van berekeningen op een' vasteren voet, schrander uitgedacht

{==174==} {>>pagina-aanduiding<<}
en geregeld. Zij steunen op den tegenwoordigen, gevorderden stand der wetenschap.
De Heer schwilgué heeft zijn werk den 24 Junij 1838 begonnen en den 2 October 1842 voltooid, bij gelegenheid van de tiende vergadering van het Fransch Wetenschappelijk Congres, te Straatsburg gehouden. Dit uurwerk dient om den tijd aan te wijzen, voor de tijdrekening, en om den loop der hemelsche ligchamen aan te toonen. Eene bewegende kracht in het middelpunt, op zichzelf reeds een uitgewerkt uurwerk, wijst buiten op eene uurwijzerplaat, die naar het kasteel gekeerd is, de uren met derzelver onderverdeelingen, de dagen der week en de daarmede overeenstemmende hemelteekenen. De verdere bewegelijke toestellen wijzen de gedeelten van het uur aan, welke door de vier tijdperken van het menschelijk leven hoorbaar gemaakt worden. Zij worden vertegenwoordigd door zoo vele beelden, welke zich gedurende den dag bij opvolging vertoonen. Over den nacht heeft de dood de heerschappij, als het beeld van de rust, waarin dan de geheele natuur gedompeld is. Het kind slaat het eerste kwartier; de jongeling het tweede; de man het derde; de grijsaard het vierde. Dit geschiedt telkens met twee opvolgende slagen. Een Genius doet den eersten slag, de vier leeftijden den tweeden. De dood, die hier zoo juist den verloopen tijd vertegenwoordigt, kondigt het uur aan. Terwijl hij deze gewigtige taak vervult, draait een kleine Genius, die tegenover den reeds vermelden staat, telkens een' zandlooper in de hand om. De naauwkeurige berekening van deze beweging heeft den Heere schwilgué meer moeite gekost dan de oplossing van vele anders ook niet gemakkelijk te ontcijferen vraagstukken. Hij ontmoette hier zwarigheden, welke buiten den kring vielen van zijne gewone, anders diepgaande berekeningen.
Op het slaan van twaalf uur volgt eene processie der twaalf Apostelen. Elk hunner buigt zich op eene bijzondere wijze, om christus te begroeten, die elk hunner zegent. In het oude horologie stond de Zaligmaker der wereld met den dood op dezelfde vlakte. Eene gelukkiger

{==175==} {>>pagina-aanduiding<<}
en meer verhevene gedachte heeft Hem, in wien het leven is, op eene hoogere standplaats gesteld. Terwijl de discipelen hunnen Goddelijken Meester de verschuldigde hulde brengen, laat een haan driemaal een zegevierend gekraai hooren; hij beweegt daarbij de vleugels en den staart, en is uitnemend bewerkt. De dagen der week worden verder door welgekozene beelden voorgesteld. Apollo verschijnt des Zondags; diana volgt des Maandags; mars op den hem gewijden dag, enz. De wagens, waarop deze Godheden gezeten zijn, bewegen zich op eene met regt dus te noemen ijzeren baan.
De wijzer, die bijzonder voor de tijdrekening dient, gaat over eenen omtrek van niet minder dan negen meters; hij wijst de maanden, den dag, de zondagsletter, de Heiligen, aan welke den dagen van het jaar gewijd zijn! Deze omloop is op 365 of 366 dagen berekend, en, opdat er niets aan ontbreken zoude, is er zelfs gedacht aan den schrikkeldag, die elke eeuw eens komt te vervallen. Ook de bewegelijke feesten worden niet minder naauwkeurig dan het overige aangeduid.
Indien men echter dezen arbeid naar waarde wilde schatten, zou men dit van het standpunt der wis- en sterrekunde behooren te doen; maar men zou daardoor ook in te vele bijzonderheden komen, welker kennis slechts het deel van weinigen is, zoo als de Heer de cussy zegt. Liever staan wij nog een oogenblik stil bij de uitwendige versiersels van dit kunstwerk. Het oude schilderwerk, schoongemaakt en opgehaald, draagt den stempel van eene kunst, welke onderscheiding verdient. Het is van verschillende meesters. Sommige afbeeldingen vertoonen veel uitdrukking; andere onderscheiden zich door derzelver naïveteit. Een ijverig voorstander van copernicus heeft hem met eenen meitak in de hand afgebeeld. Ondanks deze onderscheiding heeft hij voor ptolemaeus moeten wijken. De groote apollo, die zich omlaag bevindt, vertoont in zijne trekken geene overeenkomst met die, welke men anders aan den God des Lichts leent.
De schilder van het oude werk, niet zoo zedig als onze

{==176==} {>>pagina-aanduiding<<}
kunstenaar, heeft zeker gevreesd, dat zijn werk niet genoeg van hem getuigen zou, en dus zijnen naam overal geplaatst, waar er slechts gelegenheid toe was. Schwilgué heeft, als ware hij er toe gedwongen, den zijnen slechts op een klein metalen plaatje gegrift, naar hetwelk men zoeken moet. Men behoort hem dank te weten, dat hij, met zekeren eerbied voor zijne voorgangers, hunnen arbeid bewaard heeft, aan welken eene vereering door overlevering verknocht is.
Op het eerste gezigt zou men zeggen, dat de kleuren der beeldtjes te hard zijn; maar het is niet dan na herhaalde proefnemingen, dat men ze dus behouden heeft. Zachtere tinten deden zich bleek en dof voor. De tegenwoordige levendigheid past beter bij het schitterend licht, hetwelk de glazen in de kapel verspreiden. De verbindingen der metalen (alliage) in de verschillende gedeelten van het werktuig zijn ook voortreffelijk, en werden niet dan door langdurige nasporingen en herhaalde proefnemingen gevonden. De glans van het gebezigde metaal heeft niet gelukkiger kunnen gekozen worden, en vertoont aan het oog eene sierlijke overeenstemming met het rijk en vernuftig mechanismus, waardoor de oude toestel vervangen is.
Het is niet mogelijk, zoo als reeds gezegd is, in al de bijzonderheden van dezen merkwaardigen toestel te treden. Hij draagt de kenmerken, zoo wel in aanleg als uitvoering, van het genie. Vooral de gemakkelijkheid van werking en de overeenstemming van al de onderdeelen onderling treft en boeit. - Nog verdient de aandacht een allerkeurigst bewerkte meridiaan, die echter voor het oog door eene afsluiting verborgen is. Hij is door eenen hoek van de deur der kapel getrokken. De maker van dit kunstgewrocht heeft op deze wijze zijnen regulateur onder zijn bereik gesteld; en alle berekeningen zijn zóó ingerigt, dat, wanneer de tijd wederom zijnen invloed op dit stoffelijk gewrocht zal uitoefenen, het uurwerk te allen tijde zal kunnen hersteld worden, op de door den Heer schwilgué gelegde gronden.
Uit het medegedeelde, hoe veel het ook te wenschen

{==177==} {>>pagina-aanduiding<<}
overlaat, kan men opmaken, dat, toen de Heer schwilgué zijne welvolbragte taak had afgewerkt, er zich eene algemeene geestdrift voor het kunststuk en den kunstenaar vertoonde. Het moest iedereen treffen, die den kunstenaar bij zijn voltooid werk zag, hoe hij als een derde stond bij iets, hetwelk hem van zoo nabij aanging. Een zeker welbehagen was, ja, op het gelaat van den ouden man te lezen; maar het was meer weltevredenheid, als gevolg van dankbaarheid, dat hij zijne taak had mogen afwerken, dan wel trotsche zelfverheffing, gevleid door den lof, hem van alle zijden toegebragt. Toen wij hem ontmoetten op de plaats, waar zijne kunst de grootste zegepraal behaalde, trof ook ons zijn nederig en bescheiden voorkomen, dat zijner verdiensten de schoonste kroon opzet.
Wij eindigen met het overnemen van de hulde, door den Heer paul lehr aan schwilgué in deze regels gebragt:

Ton horloge, o schwilgué! fruit d'un labeur savant, 
Des astres dans leur cours retrace l'harmonie: 
L'Homme en face des cieux reconnait son néant; 
Mais ton oeuvre immortel atteste son génie. 


Dat is:

Uw kunstgewrocht, schwilgué! door vlijt en wijs beleid, 
Vertoont de harmonie der starren in haar kringen: 
Gevoelt de mensch in 't groot heelal zijn nietigheid, 
Zijn stout vernuft blijft uw onsterflijk werk voldingen. 







Balize en Yucatan.

Sedert de paketvaart over den Atlantischen Oceaan hare takken naar de Antilles en de Golf van Mexico heeft uitgebreid, heeft eene reis naar de Westindiën te naauwernood zoo veel bezwaar, als in de achttiende eeuw een overtogt van Londen naar Hamburg. De nieuwe maatschappij, met hare veertien stoom- en drie zeilschepen, doet tweemaal in de maand de postdienst tusschen Grootbrittanje en al de Westindische koloniën, de nabijgelegen kust van Zuid-Amerika, Honduras en tot in het diepst der Mexikaansche Golf;

{==178==} {>>pagina-aanduiding<<}
evenzeer zendt zij tweemaal 's maands hare schepen naar de Havanna, naar Nassau, voorts naar de aan den Atlantischen Oceaan gelegene havens der Vereenigde Staten en tot naar Halifax in Nieuw-Schotland. De linie van Engeland naar Barbados loopt over de Corunna, Ferrol en Madera, en de dienst op dezelve geschiedt regtstreeks. Tusschen Barbados en de Golf van Mexico zijn het intermediaire stoombooten, die zich naar de uiterste punten begeven. De groote retourlinie uit de Westindiën begint te Nassau, doet Barbados en Fayal aan, en gaat van daar naar Engeland. Op Nassau loopt ook de linie uit, die van Barbados naar de Mexikaansche Golf strekt. Op dit vereenigingspunt wisselen de beide liniën hare brievenmalen, en zijn elkander weêrkeerig behulpzaam bij het onderhouden der gemeenschap met de onderscheidene plaatsen, welke zij bedienen moeten.
Door het aanleggen van deze dienst, met hare daar zoo even vermelde zijtakken, onderhoudt de maatschappij eene snelle en gemakkelijke gemeenschap tusschen al de punten, eilanden en deelen van het vaste land, gelegen van Suriname ten oosten naar Mexico ten westen, en zuidwaarts van de Golf van Paria en Chagres tot Halifax in het noorden, daarbij al de voornaamste havens der Vereenigde Staten aandoende. De duur eener reis van Londen naar Amerika, heen- en wedervaart daaronder begrepen, is niet langer dan zestig dagen, en desniettemin hebben de reizigers daarbij gelegenheid, om op de meeste Westindische eilanden aan wal te gaan, er verscheidene dagen te vertoeven en de voornaamste havens van Amerika te bezoeken. De inwendige betimmering der stoombooten, die den Oceaan bevaren, is van nimmer te voren geziene pracht; de tafel kan den smaak der keurigste lekkerbekken voldoen, en (iets waarlijk zeldzaams in de geschiedenis der zeereizen) elk reiziger heeft eene bijzondere, ruime en luchtige slaapkamer te zijner beschikking. Zulke voordeelen maken alle verdere mededinging onmogelijk; ook was het met de stoomboot der transatlantische maatschappij, dat ik mij naar Balize in de Golf van Honduras begaf, waar dringende belangen mijne tegenwoordigheid vereischten.
De kusten van Honduras zijn digt bezoomd met kleine, houtrijke eilanden (jardines), die zich tot verre oostwaarts uitstrekken, en, door de ondiepten en riffen, waarmede zij omringd zijn, de nadering der haven van Balize uiterst

{==179==} {>>pagina-aanduiding<<}
moeijelijk maken. Op een dier eilandjes, Half-Monkey, ongeveer vijftien uren ten oosten van Balize, verheft zich een zestig voeten hooge lichttoren, die vier mijlen ver in zee gezien kan worden. Hier is de standplaats der loodsen, die de uit Europa komende schepen te Balize binnen moeten brengen; want tusschen al die eilandjes door is er slechts eene eenige, voor dezelve bevaarbare geul, namelijk die tusschen English-Key en Goff-Key; een vlaggemast doet ze van verre onderkennen. Deze vrij moeijelijke geul door zijnde, heeft men het vol gezigt op de kust van Balize, die zich in eene breedte van tweehonderd en zestig Engelsche mijlen uitstrekt. Van af het strand rijst de grond trapsgewijs tot eene aanmerkelijke hoogte; overal is hij met de heerlijkste bosschen overdekt, waarin groote moerassen en watervennen gevonden worden. Verscheidene prachtige rivieren dalen van het gebergte en ontlasten zich in de Golf van Mexico of in den Atlantischen Oceaan; de aanmerkelijkste derzelve is de Balize, aan welker mond de kleine stad ligt, die van dezen stroom haren naam ontleend heeft en de hoofdplaats der nederzetting is.
Alvorens men landt, krijgt men verscheidene rijen helder witte, schilderachtig door het groen van digt geboomte omgevene huizen in het gezigt; dit is Balize. Het paleis van den Gouverneur, eene groote kazerne en de hoofdkerk zijn echter de eenige gebouwen, welke opmerking verdienen. Vóór de stad, op een klein eilandje, ligt een fort, welks vuur te gelijker tijd de haven en de invaart der rivier beschermt. De stad Balize is regelmatig gebouwd; zij vormt een langwerpig vierkant, verdeeld door breede straten, die elkander regthoekig snijden, en den omsloten grond in blokken verdeelen, als de vakken van een groot schaakbord. In de haven ziet men geene andere schepen, dan een vrij gering getal brikken en schooners; maar zij ligt gepropt vol met vlotten, uit geweldig groote blokken mahoniehout bestaande, of beladen met hooge stapels van campeche-, salsaparil- en geelhout, wachtende naar het oogenblik, waarop zij naar Europa afgescheept kunnen worden. Tusschen al die vlotten heen varen aanhoudend cano's, van uitgehoolde boomstammen gevormd en door Negers bestuurd, die het oog op dezen houtvoorraad houden en de losgeraakte stukken, welke de stroom zou kunnen medeslepen, weder vastmaken. Deze arbeid is het eenige blijk van leven, dat

{==180==} {>>pagina-aanduiding<<}
men in deze haven ontdekt, waar overigens alles stil en doodsch is te midden der schoonste natuur.
De stad Balize ligt op eene zandige rots, slechts weinig boven het water verheven; maar haren omtrek, die bijna aanhoudend onder water staat, heeft men nog niet tot den landbouw geschikt kunnen maken. Het bronwater is er niet drinkbaar; de regen, in bakken opgevangen, dient voor alle huiselijk gebruik. De woningen zijn laag, van gelijke bouworde en gelijke bouwstof; zij bestaan namelijk uit hout, met eene laag kalk overdekt. Meestal hebben zij slechts ééne verdieping. De Balize deelt de stad in twee groote wijken, die door middel eener houten brug met elkander gemeenschap hebben. Alles schijnt slechts voor de oogenblikkelijke noodwendigheid gebouwd; bij den eersten opslag bemerkt men, dat het eene pas gestichte plaats is, nog onzeker, welke toekomst haar te wachten staat, doch alles in zich bevattende, wat haar bij den eersten gunstigen stoot kan doen groeijen en magtig worden. Treedt men de stad binnen, zoo zou men wanen, dat zij de uitsluitende eigendom der Zwarten is: haven, marktplein, straten, winkels zijn vol Negers. Op de achtduizend inwoners, die de gezamentlijke bevolking dezer hoofdplaats uitmaken, telt men slechts vijftienhonderd Europeërs. De Negers zijn er van een zeer fraai ras: groot, sterk, vlug, is daarbij hunne huid glad en glimmend als satijn; de mans dragen pantalons en hemden van witte, blaauwgestreepte katoenen stof; die stof vormt ook de kleeding der vrouwen, maar hare rokken hebben van onderen een breed, roodwollen passement. Zij gaan blootsvoets, en, daar zij over het algemeen welgevormde beenen hebben, schorten zij haar kleed gaarne min of meer op. In de ooren dragen zij groote, zilveren ringen, en om den hals hebben zij gouden of zilveren ketens, of ook wel, wanneer zij deze kostbare metalen niet bezitten, een enkel roodwollen koord. Al het krijgsvolks der bezetting behoort tot het Neger-ras; het komt van
Jamaïka, of is ook wel op de Afrikaansche kust geworven. Het zijn uiterst welgemaakte lieden, van eene rijzige gestalte en van een fraai voorkomen. Zij dragen de roode uniform der Engelsche infanterie, en wanneer zij in slagorde geschaard staan wanneer hun hagelwit lederwerk op hunne breede borst zich kruist, wanneer de bajonetten boven hunne hoofden glinsteren, zien zij er waarlijk krijgshaftig uit. Hun

{==181==} {>>pagina-aanduiding<<}
gedrag is onberispelijk, want zij zijn fier op hunnen krijgsmansstand; met zelfbehagen geven zij zich den titel van heeren der Koningin (Queens gentlemen), en zien hunne landslieden, die het veld bebouwen, met versmading aan.
Voor het overige, en ondanks dit gevoel van trotschheid der aangeworvene Negers, is er geene kolonie, waar blanken en zwarten in betere overeenstemming leven, dan te Balize. Sedert de eerste oprigting dier volkplanting zijn de slaven er altijd met zachtheid behandeld geworden. Het zij wegens de soort van arbeid, die in dit gedeelte der Engelsche koloniën de voorname bezigheid uitmaakt, of om welke andere redenen het ook zijn mag, de slaaf is er steeds slechts als de medehelper van zijnen meester beschouwd geworden; hij had deel aan deszelfs moeiten, arbeid en vermaken; zelfs gevoelden de twee rassen geenen weêrzin, om zich aan elkander te verbinden. Ook heeft, lang vóór den daartoe door de regering bepaalden tijd, de volkomene vrijverklaring der Negers zonder eenig gevaar te Balize kunnen afgekondigd worden; en van hunnen kant stemden deze, door een gepast gevoel van dankbaarheid gedreven, aan den Gouverneur en aan de Koningin een adres, waarin men de volgende uitdrukkingen opmerkte: ‘Onze verknochtheid aan Engeland is onwankelbaar; nimmer zal onze genegenheid jegens hetzelve voor eenige proef bezwijken, en wordt het vaderland, dat ons aangenomen heeft, te eeniger tijd bedreigd, zoo zullen wij ons gelukkig achten, al strijdende voor hetzelve ons leven te laten.’ Eene edele taal, die ongelukkiglijk in de andere koloniën geen weêrklank gevonden heeft.
De eerste stichting van Balize wordt toegeschreven aan zekeren Schotschen Boucanier, wallace geheeten, die zich in Yucatan gevestigd had, om jagt op de Spaansche gallioenen te maken, welke de opbrengst der mijnen van Mexico en van Peru naar Europa moesten overvoeren. Te midden der riffen en eilandjes, met welke de Yucatansche kust zoo digt bezet is, vonden de zeeroovers eene veilige wijkplaats. Nog heden ten dage wijst men te Balize het punt aan, waar wallace zijne woning neêrgeslagen had. In deze standplaats versterkte hij zich door het aangaan van verbindtenissen met de Moskieten-Indianen; desgelijks riep hij tot zich een groot aantal avonturiers, die, even als hij, op de kust van Honduras zeeroof, of wel handel met de Indianen

{==182==} {>>pagina-aanduiding<<}
kwamen drijven, of ook, zonder verlof der Spanjaarden, het verf- of meubelhout kwamen hakken, hetwelk aan de Golf van Honduras (*) of aan de baai van Campeche groeit. Tegen de helft der zeventiende eeuw waren de Engelsche zeeroovers geslaagd, eene vaste verblijfplaats te Balize te vestigen. De Spanjaarden beproefden in 1659 en 1678, hen van daar te verdrijven; maar, daar Engeland hen onder zijne bescherming nam, zag Spanje, in plaats van in zijne onderneming te slagen, de Engelschen zich van Campeche meester maken en geheel het schiereiland Yucatan bezetten. De vijandelijkheden werden in 1680 hervat, en ditmaal dwong Spanje de Engelschen, om geheel het deel der kust, hetwelk zich langs de Golf van Mexico uitstrekt, te ontruimen. Dit voordeel echter was van korten duur; weldra begonnen de Engelschen hunne togten in de binnenlanden op nieuw, en eene onverwachte omstandigheid deed hunne aanmatigingen in werkzaamheid verdubbelen.
Omstreeks dezen tijd bragt de broeder van den vermaarden Dr. gibbons, een zeeman, die een koopvaardijschip, hetwelk op de Westindiën handel dreef, onder zijn bevel had, als ballast, verscheidene blokken van zeker zwaar en bijzonder hard hout naar Europa. Te Londen aangekomen, zond hij die balken aan zijnen broeder, die destijds bezig was, in Covent-Garden een huis te doen bouwen. De ambachtslieden echter, dit hout te hard voor hunne werktuigen vindende, wilden het niet gebruiken, en langen tijd bleef het, half vergeten, in den tuin des Doctors liggen. Eenige jaren daarna kreeg men in het hoofd, om uit eene plank van datzelfde hout, die bij de zwaardere blokken was, eene linnenkist te doen vervaardigen. De schrijnwerker klaagde weldra, even gelijk de timmerlieden gedaan hadden, over de buitengemeene hardheid van het hout, die al zijn gereedschap bedierf; maar de Doctor raadde hem, zwaarder gereedschap te bezigen, en eindelijk kwam de kist tot stand. De fraaije kleur van het hout, de menigvuldige vlammen, aderen en kringen, die er den glans van verhoogden, deden den Heer gibbons besluiten, nog een ander meubelstuk uit hetzelfde hout te doen vervaardigen. Ditmaal stelde hij een

{==183==} {>>pagina-aanduiding<<}
zeer bekwaam kabinetmaker te werk, die door vlijt en zorg zijnen arbeid tot eenen hoogen trap van volkomenheid bragt: het vervaardigde was een bureau-secretaire. Gibbons, uiterst verheugd over den goeden uitslag, toonde het bureau aan al zijne vrienden. De Hertogin van buckingham kon het niet genoeg bewonderen, en verzocht den Doctor, haar zijn hout te willen overlaten, om daaruit dergelijke meubelstukken te doen vervaardigen. De smaak voor dit hout breidde zich gedurig verder uit, en weldra werd het gebruik van het mahoniehout in Engeland algemeen. De eerste blokken van hetzelve waren uit de Golf van Honduras gekomen; naar dat gedeelte van Amerika zonden de reeders dus hunne schepen, om de markt er mede te voorzien.
De Boucaniers, om aan de menigvuldige navraag te voldoen, zagen zich gedwongen, de grenzen hunner houtvellingen al verder en verder uit te breiden, en ondanks de pogingen der Spanjaarden, die hen zoo goed zij konden te keer gingen, drongen zij steeds dieper in de binnenlanden door. Eindelijk, in 1784, besloten de Spanjaarden tot het benoemen van Commissarissen, om de streken grondgebieds te bepalen, waar het den Engelschen avonturiers vrij zou staan hout te hakken, zonder dat zij evenwel regt zouden hebben, er vaste woonplaatsen te vestigen. Ziedaar de eenige grond van aanspraak, waarop Engeland het bezit zijner kolonie te Balize en de ontzettende uitbreiding, welke het aan dezelve gegeven heeft, doet berusten. Wel hebben de Spanjaarden nog eene laatste maal, in 1798, eene poging gedaan, om de Engelschen uit hunne haven te verdrijven; maar, ofschoon hunne expeditie uit vijfduizend man troepen bestond, mislukte dezelve geheel; en sedert die nederlaag der oorspronkelijke bezitters beschouwt Engeland de vestiging in Honduras als eene volkplanting, welke het met even goed regt bezit als die, welke krachtens uitdrukkelijke traktaten aan hetzelve behooren. Toen, later, de Spaansche koloniën zich onafhankelijk verklaarden, wilde de Republiek van Midden-Amerika tegen deze aanmatiging beroep inbrengen; maar zij had met eene te sterke tegenpartij te doen, en, zelve door binnenlandsche oorlogen verteerd, heeft zij alle poging, om hare regten gewapenderhand te doen gelden, moeten opgeven (*).

{==184==} {>>pagina-aanduiding<<}

Sedert het eind der achttiende eeuw zijn de vellingen van mahoniehout te Balize in eene zeer snel aangroeijende progressie toegenomen: tegenwoordig houdt de helft der bevolking zich met dien tak van nijverheid bezig, terwijl de andere helft zich met koop- en smokkelhandel geneert. Daar ik zeer verlangende was kennis te bekomen, hoe het met deze houtvellingen eigenlijk toeging, huurde ik eene der schuiten, die onder den naam van pit-pans bekend zijn, en acht sterke roeijers namen op zich, mij in korten tijd, de Balize opwaarts, naar de works of houtwerven te brengen.
De pit-pan is de oude, oorspronkelijke, van een' uitgehoolden boomstam gemaakte cano, waarmede de Indianen vóór de aankomst der Spanjaarden de groote rivieren en de kusten van dat werelddeel bevoeren; de Europeanen hebben er slechts eenige versierselen bijgevoegd, zonder den grondbouw te veranderen. Te Balize zijn de pit-pans van onderscheidene grootte, naar gelang van die des booms, uit welken zij gevormd zijn; maar alle zijn naar hetzelfde stelsel gebouwd. Er zijn er, die tot veertig voeten lengte hebben, op eene breedte van zes voet. Die, welken ik gehuurd had, was van deze klasse. Hij was uit een' stam van cedermahonie uitgehoold, welk hout niet ligt in het water verrot en door geene wormen wordt aangetast. Groot of klein loopen al de Balizer pit-pans van voren en van achteren spits toe, zoodat de beide stevens uitwendig in niets van elkander verschillen. Tien voet van den achtersteven staat eene roef of tent, gelijkende naar de caros der Venetiaansche gondels; maar hier vindt men, in plaats van mollige kussens, ter naauwernood gladgeschaafde planken, en in plaats van kostbare, met goud en zijde geborduurde stoffen, een eenvoudig katoenen voorhangsel. Dit moge zoo zijn; men bevindt zich

{==185==} {>>pagina-aanduiding<<}
in die enge kajuiten regt op zijn gemak; er is vrije doorspeling van frissche lucht, en men is er volkomen tegen de hitte beschut.
Mijne bemanning bestond uit acht forsche Negers, van welke er zes, paar aan paar op drie banken gezeten, met eene verbazende vlugheid zes voet lange riemen deden werken; twee anderen hielden zich aan den achtersteven, elk insgelijks met een riem in de hand, waarmede zij, als met een roer, het vaartuig bestuurden. Aller pogingen ondersteunden elkander hierbij zoozeer van pas, dat, hoewel wij tegen stroom oproeiden, onze pit-pan pijlsnel door het water schoot. Om nog meer eenparigheid in hunne bewegingen te brengen, zong mijn volk koorsgewijs eene soort van eentoonig lied, vol van hesche keelklanken, die mij het oor verscheurden; een allerwildst gezang, maar in volkomene overeenstemming met de tooneelen, welke zich voor mijn oog ontrolden; want reeds weinige mijlen van Balize kon men zich gemakkelijk verbeelden, in eene geheel onbekende wereld te zijn. De boorden der rivier zijn steil en vreeswekkend; de boomen, welke men er gewaar wordt, zijn met mos en rivierslib bedekt; eindelooze lianen omstrengelen ze, en zij reiken hunne zwartkleurige takken tot verre over den stroom, alsof zij de cano's, welke haar bevaren, wilden aangrijpen en stuiten; terwijl slangen van allerlei soort en beslijkte kaimans zich in den modder of in het oeverriet wentelen. Daar ik, na eenige uren varens, nog geen spoor van bewerking ontdekte, kon ik mij niet onthouden aan den bevelvoerder te vragen, waar toch de werven waren.
‘De oevers der Balize,’ gaf hij mij ten antwoord, ‘zijn reeds lang van mahoniehout ontbloot; derhalve heeft men de vellingen dieper landwaarts in moeten verplaatsen, aan de rivieren en waterloopen, welke zich in dien stroom ontlasten. Wij hebben nog slechts een kort eind wegs te varen, en dan zullen wij weldra in derzelver nabijheid zijn.’
Inderdaad zagen wij eerlang vlotten mahoniehout, die gereed gemaakt werden om de Balize af te zakken; Negers waren bezig de blokken aaneen te hechten, terwijl op den oever der rivier gedurig wagens gelost werden, die met hout beladen uit het binnenste der bosschen aankwamen; in de verte hoorde men reeds het gekras der zaag of het dof geklots der bijl, en van afstand tot afstand zag men in het

{==186==} {>>pagina-aanduiding<<}
bosch dwarrelende rookwolken opgaan, welke de plaatsen aanwezen, waar men zich door middel van vuur toegang tot de mahonieboomen had moeten banen. Eindelijk was alles leven en beweging: aan den oever, in het woud, rondom de wigwams, overal bevlijtigde men zich, om spoed aan den arbeid bij te zetten. De tijd van landen was nu daar, en ik steeg aan wal, om de bewerking in al hare bijzonderheden te leeren kennen.
Zoodra men eene voegzame plaats tot eene houtwerf heeft uitgekozen, wordt er eene soort van gehucht of kamp gebouwd, om de arbeiders tot huisvesting te dienen; vervolgens baant men eenen weg naar de binnendeelen van het bosch. De werklieden verdeelen zich in ploegen van dertig of veertig man, die onder bevel van eenen commandeur arbeiden. De meest ervarene en sterkste van den troep dringt onverzeld in het woud. Met de bijl baant hij zich een' doorgang, tot dat hij hier of daar eene hoogte ontmoet; alsdan klimt hij op eenen boom, waartoe hij natuurlijk den grootsten kiest, om des te ruimer uitzigt in het rond te hebben. Daar deze opsporing in de maand Augustus plaats heeft, om welken tijd de bladen van den mahonieboom eene roode kleurtint aannemen, heeft zijn geoefend oog weldra de plaatsen onderscheiden, waar die boomen in de grootste hoeveelheid aanwezig zijn. Hu klimt hij van zijnen stam naar beneden, hakt zich op nieuw eenen weg door het bosch, en niettegenstaande de duizend omwegen, welke hij daarbij gedwongen is te maken, bereikt hij met bewonderenswaardige schranderheid de boomen, welke hij van zijnen kijktoren in de verte gezien had. Door middel van een fluitje geeft hij zijnen makkers kennis van de plaats, waar hij zich bevindt, en deze snellen nu toe, om die gene der boomen, welke de commandeur hun aanwijst, te vellen.
Gewoonlijk worden de mahonieboomen zeven of acht voeten boven den grond afgezaagd; lager is derzelver stam vol knobbels, die het hout min bruikbaar zouden maken. Wanneer de boom geveld ligt, zaagt men den stam nog verder in ettelijke stukken, om hem te gemakkelijker te vervoeren, en wel in diervoege, dat de grootste blokken geene zestien of achttien voet in lengte te boven gaan. Daarna worden de blokken van schors ontdaan en gekantregt, zoo om het gewigt daarvan nog meer te verminderen, als om dezelve met meer gemak en zekerheid gedurende het trans-
{==187==} {>>pagina-aanduiding<<}
port te kunnen verwerken. In December, wanneer de vellingen ten einde zijn, legt men de wegen aan, en begint de aardwerken, welke de glijbanen of hellende vlakken moeten vormen; want de mahonieboom wordt het meest op steile plaatsen gevonden, in kloven van rotsen, waar zijne sterke wortels eene vaste standplaats vinden. In Februarij hebben de zware regens een eind genomen; met half April heeft de zon den grond genoegzaam gehard, en alsdan begint de vervoer. Zelden is de afstand tusschen de plaats, waar de boomen geveld en waar zij te water gebragt kunnen worden, meer dan twee uren gaans: nu eens plaatst men de blokken op wagens, die door ossen getrokken worden; dan weder alleenlijk op rollen, welke men met handspaken voortwerkt. Onder zoo brandend eene luchtstreek is dit een moeijelijke arbeid; ook wordt dezelve, om hem minder afmattend te maken, bijna altijd des nachts bij fakkelschijn verrigt.
Zoodra de blokken aan den oever van eenen woudstroom of van een riviertje gekomen zijn, welks bed geschikt tot het afdrijven geacht wordt, teekent men dezelve met een gloeijend ijzer en laat ze aan den waterkant liggen. In den regentijd ligt de voller wordende stroom deze blokken op, en voert ze af naar de Balize, waar men afschuttingen gemaakt heeft, om het naar beneden komende hout te stuiten. Hier vereenigt men dezelve tot vlotten, en nu dalen zij met den stroom af naar zee, onder bestuur van de Negers en derzelver opzigters. Op deze wijze wordt dit hout, hetwelk door geheel Europa zoozeer gezocht en overal het voorwerp van zoo uitgebreid eenen handel geworden is, geveld en tot inscheping gereed gemaakt. De bijzonderheden van al de deelen dier bearbeiding en de zonderlinge levenswijs der genen, die er zich mede bezig houden, hadden mij zoo groot eene belangstelling ingeboezemd, dat de nacht mij te midden van het bosch verraste, en dat ik besloot er tot des anderen daags te blijven.
(Het vervolg en slot hierna.)


Misdaad en boete.

(Een Corsikaansch Verhaal van betty paoli.)

De dag was reeds aan het ondergaan; de met sneeuw bedekte toppen der bergketen, waardoor Corsika wordt door-
{==188==} {>>pagina-aanduiding<<}
sneden, verdwenen in het onzekere schemerlicht; te naauwernood kon het oog de witte zeilen, die de zee doorkliefden, nog onderscheiden. Uit het nabijzijnde dorp weerklonk het Ave-Maria, als een vroom avondgebed, in het woud, in welks donkere schuilhoeken een jonge man met rassche schreden op en neêr ging. De heilige rust der natuur, de stille vrede, die in den hemel en op de aarde heerschte, scheen geenen invloed op hem te hebben; want, in plaats van zich met de beschouwing van het liefelijke tooneel bezig te houden, zag hij vorschend en onafgewend naar het smalle voetpad, dat uit het dorp in het open veld en naar het woud voerde. Dikwijls ontglipten hem enkele uitroepingen, van welke het moeijelijk zou te zeggen geweest zijn, of het klagten of verwenschingen waren; met des te meer zekerheid was het te zien, dat hij iemand wachtte, aan wiens komst hem grootelijks gelegen was. Wij willen hem intusschen van naderbij beschouwen.
Girolamo, zoo heette de jonge man, droeg de eenvoudige, maar goed kleedende dragt, die algemeen door de Corsikanen van den geringeren stand wordt gedragen; wambuis en broek van bruin linnen, een sjerp van lichte kleur als gordel, en het nationale schoeisel, welks afkomst van de oude sandalen onmiskenbaar is. Een blaauw netje, resilla, hing over zijn rijk en koolzwart haar. Zijne gestalte was schier minder dan middelbaar van grootte, en had iets smachtigs, doch zonder den minsten schijn van weekelijkheid. Het scheen veeleer, dat de geheele mensch slechts uit spieren en zenuwen bestond, zoo vol veerkracht waren al zijne bewegingen en zijn gang. Zijn gelaat, door zon en lucht verbrand, was niet schoon, maar merkwaardig en in het oog vallend door eene uitdrukking van sombere vastberadenheid en geweldigen hartstogt; de diep liggende oogen, de dunne lippen, de krachtig vooruitstekende kin waren teekenen van die bedwongene hevigheid en onbuigzame halsstarrigheid van karakter, die tot de grootste opofferingen, maar ook tot de verschrikkelijkste daden voeren, die martelaars en misdadigers vormen. Een enkele blik op den jongen Corsikaan was voldoende, om de zekerheid te verschaffen, dat hij aan het vreedzame leven des landmans noch gewoon noch ook daarvoor geschikt was; aan de trotsche ongedwongenheid van zijn voorkomen herkende men veeleer den vrijen zoon van het gebergte, wiens tent de blaauwe hemel,

{==189==} {>>pagina-aanduiding<<}
wiens woning het donkere woud, wiens geheele rijkdom zijn goed geweer was.
Na eene poos wierp zich girolamo, het op- en nedergaan moede, op den grond, en, den arm op eenen boomtronk, het hoofd op den arm gesteund, ging hij voort in de boven aangewezene rigting heen te staren. ‘Zij zal ook heden niet komen,’ mompelde hij eindelijk zachtkens, ‘ook heden niet, en mij blijft niets, dan de ellendige troost: misschien morgen!’ Hij stond op, om heen te gaan; op dit oogenblik vertoonde zich eene vrouwelijke gestalte op het voetpad, die met haastige, maar onzekere schreden zich naar het bosch spoedde. Girolamo's adelaarsoog herkende haar, ondanks de toenemende duisternis. Met éénen sprong was hij bij haar, en, met onstuimige hevigheid zijne armen om haar heen slaande, riep hij met gesmoorde stem: ‘Margarita!’
De maan was intusschen opgegaan en wierp haar helder licht op de gestalte der jonge vrouw. Haar eenvoudige, donkerkleurige opschik, de witte sluijer, die van haar hoofd nederviel, deed haar kennen als eene Corsikaansche contadina, eene soort van vrouw, die van onze boerinnen evenveel verschilt als een granaatappel van een' wilden appel. Bij ons moet de vrouw in zwaren arbeid deelen; de inspanning, die maar al te dikwijls hare krachten te boven gaat, laat op haar voorkomen onuitwischbare sporen achter, misvormt hare leden en doet haar oud worden, vóór dat zij nog volkomen haren bloei heeft bereikt. In Italië is dat anders. Daar overwerkt niemand zich, en ongehoord zoude het zijn, indien eene vrouw zich met de vermoeijende werkzaamheden bezig hield, die aan deze zijde der Alpen haar rijkelijk deel zijn. De bodem moge daardoor veel minder opbrengen, maar de ondervinding leert, dat het voorkomen der menschen daarbij niets verliest; want met welgevallen rust het oog op die zuidelijke gestalten met hare ongedwongene, losse houding, schoonen ligchaamsbouw en schrander uitzigt. Het onwedersprekelijkste bewijs voor de juistheid dezer opmerking leverde margarita zelve. Ontheven van de zure moeite, om hare dagen, bij den brandenden zonnegloed, op het open veld door te brengen, had zij nog de volle schoonheid harer achttien jaren behouden. Zij bezat wel niet de stevige, roodwangige schoonheid van het noorden; maar hare huid, wier kleur de lichtste nuance van het barnsteen herinnerde, was van ongemeene fijnheid en doorschijnendheid; hare trek-
{==190==} {>>pagina-aanduiding<<}
ken waren klein, maar scherp Grieksch besneden, en hare groote, diepe, zwarte oogen schitterden als zonnen. Wat de bekoorlijkheid van haar liefelijk gelaat nog verhoogde, was het spoor van een zwaar zielelijden, dat haar helder voorhoofd als een donker floers omschaduwde en zich in de vuurroode, weemoedig
vertrokken lippen vertoonde. Hoe jong margarita ook was, zij scheen reeds veel smart te hebben geleden, misschien reeds vele misstappen te hebben begaan. Waarschijnlijk stond het getal der tranen, die zij reeds vergoten had, in geene verhouding tot het getal harer jaren.
Margarita was de vrouw van den rijken pachter gennaro baretti. Hare ouders, verblind door de ruime omstandigheden, waarin gennaro verkeerde, en of zijne gebreken over het hoofd ziende, of die niet van zoo veel belang rekenende, hadden haar als vijftienjarig meisje met hem in den echt verbonden. Zoo was zij de gade van eenen man geworden, die, in plaats van door goedheid en zachtmoedigheid het onderscheid der jaren en het onaangename van zijn voorkomen te doen vergeten, het er veeleer op scheen toe te leggen, om de onverschilligheid, waarmede zij, als een onnadenkend kind, hare hand in de zijne gelegd had, tot afkeer te doen overgaan. Het gevoel van oud en leelijk te zijn kan zelfs een zachter karakter verbitteren; in gennaro's hard en ruw gemoed klom dit gevoel tot grimmige vijandigheid tegen alles, wat jong en schoon was, en ook margarita moest de onvriendelijkheid, waarmede de natuur hem had behandeld, ontgelden. Evenwel beminde hij haar op zijne wijze; maar ook in de drift, die zij hem inboezemde, lag de vernederendste hoon, dien eene vrouw kan ondervinden; want zij bestond nergens anders in, dan in gemeene zinnelijkheid, die, slechts genot wenschende, zich om hart en ziel niet bekommert. Woeste ijverzucht is de gewone gezellin van zulk eenen hartstogt; zij was het ook bij gennaro, en zelfs toen margarita nog onschuldig was, had zij van zijnen argwaan, van zijne toen nog ongegronde jaloezij veel te lijden gehad.
Drie jaren lang had margarita aan de zijde van gennaro een leven geleid, welks ellende slechts kan begrepen worden door de vrouw, die een gelijk lot heeft te verduren. Zij verlangde te sterven; maar de dood rukt slechts den gelukkige weg en spaart den lijder, die naar hem smacht.

{==191==} {>>pagina-aanduiding<<}
Gennaro's hardheid, zijne opvliegendheid namen dagelijks toe, en daarmede de ellende van margarita, tot dat er eindelijk eene verademing kwam in den jammer van de ongelukkige vrouw. Een liefhebber van processen, gelijk de meesten zijner landgenooten, zag gennaro zich genoodzaakt, om, gedurende verscheidene weken, naar Ajaccio te gaan, waar eene regtszaak, waarin hij met eenen nabuur was gewikkeld over eenige stukken lands, moest worden beslist. Margarita bleef alleen achter. Ongetwijfeld beging gennaro eene groote onvoorzigtigheid, toen hij haar achterliet; eenen slaaf zijne ketenen gedurende eenige uren af te nemen, heeft slechts ten gevolge, dat de zucht naar vrijheid des te levendiger in hem wordt opgewekt. Zoolang baretti tegenwoordig was, drukte zijne tegenwoordigheid haar zoo zwaar neder, dat er geen denkbeeld van geluk bij haar kon oprijzen; toen hij was vertrokken, en zij van stilte en rust was omgeven, rees er in haar een gevoel op, als ware er toch nog geluk op aarde te vinden.
Een noodlottig toeval voerde juist omstreeks den tijd, toen margarita door de afwezigheid van haren man grootere vrijheid genoot, girolamo campeggio naar Calendaro. Hij kwam om eenige bloedverwanten te bezoeken, die hij in het dorp had; in plaats echter, dat hij naar zijne woonplaats terugkeerde, nadat hij zijn oogmerk had bereikt, maakte hij nog langer van de gastvrijheid zijner betrekkingen gebruik; hij had margarita leeren kennen, en eene rampzalige, schuldige neiging was tusschen beiden ontstaan. Met wanhopige, alles vergetende teederheid hechtte margarita zich aan den eenige, wiens hart van liefde en medelijden voor haar klopte; wat girolamo betreft, hij zou met blijdschap voor haar zijn gestorven. Hij beminde haar des te vuriger, hoe ongelukkiger zij was, en gelijk hij weldra haar alles op de wereld werd, zoo werd ook zij het eenig voorwerp zijner gedachten. Zelfs het gevaar, dat bij ontdekking beiden bedreigde, gaf aan hunne betrekking eene nieuwe huiveringwekkende bekoorlijkheid.
Hunne schuldige vreugde was echter slechts van korten duur. Gennaro keerde terug, en zijne ofschoon lang voorziene terugkomst trof zijne vrouw, die zich harer misdaad was bewust, als een vernielende slag. Eerst nu, daar de mogelijke gevolgen van haren misstap haar zoo vreeselijk nabij schenen, voelde zij al de grootheid harer schuld. Vroe-
{==192==} {>>pagina-aanduiding<<}
ger had zij deze niet gekend; door geweldigen hartstogt verblind en verdwaasd, had zij niet aan de toekomst gedacht, en haar geweten was voor de inspraak van haar hart verstomd. Nu ontwaakte het met verdubbeld geweld; het bewustzijn van hare misdaad vergiftigde hare spijze, strooide doornen op hare legerstede en liet haar dag noch nacht rust. Maar al te levendig gevoelde zij, dat er geene redding voor haar mogelijk was; want, al had zij ook de kracht gehad, zich aan hare misdadige liefde te ontrukken, girolamo had haar bij het heil zijner ziel gezworen, dat hij haar nooit, zelfs niet op haar eigen bevel, zou verlaten.
Het vroegere leven vol ellende begon op nieuw. Gennaro, door het verlies van zijn geding wrevelig en verbitterd, en door onbepaalden, maar daardoor des te onredelijker en thans, helaas, maar al te gegronden argwaan verteerd, behandelde zijne vrouw met gruwzame hardheid en ruwheid. Hij bewaakte haar streng; slechts zelden, en dan nog alleen in vlugtige oogenblikken, kon zij girolamo zien, wiens hartstogt in zijnen haat tegen gennaro nieuw voedsel vond. Duistere plannen rezen in zijne ziel op; hij wees ze eerst met ontzetting en afgrijzen terug; maar zij kwamen gedurig weder, tot dat zij hem gemeenzaam werden en hij hun den toegang tot zijne ziel niet meer sloot. In den aanvang speelde hij met die booze gedachten als met jonge tijgerkatten; eindelijk overmeesterden zij hem; hij voelde ze aan zijn hart knagen, zonder dat hij zich meer wist te verdedigen. De oorspronkelijke wensch: ‘O, ware gennaro dood en margarita de mijne!’ veranderde weldra in het afschuwelijke besluit: ‘Gennaro moet sterven en margarita de mijne worden!’
Dit besluit was het, dat girolamo op den avond, waarop beide elkander in het bosch bij Calendaro ontmoetten, aan de huiverende vrouw mededeelde. Te vergeefs bezwoer zij hem met tranen van wanhoop daarvan af te zien; de jonge Corsikaan bleef onbewogen en antwoordde koel en somber: ‘Ik heb u mijn besluit slechts daarom medegedeeld, om u de keuze tusschen gennaro en mij te laten. Een van ons moet sterven; schat gij zijn leven hooger dan het mijne, werpt gij u voor hem, om hem te beschermen, dan blijft mij niets over, dan het wapen, dat ons van hem moest ontslaan, tegen mijzelven te keeren. Er moet een einde aan komen; eén offer moet vallen. Kies tusschen ons!’

{==193==} {>>pagina-aanduiding<<}

Buiten staat om te antwoorden, wrong margarita angstig de handen; haar eenig antwoord was een diep gesteun. Zelfs het koudste hart is niet zoo eigenbatig, als een vurig, woest gemoed zijn kan in oogenblikken van hartstogt. Girolamo, die voor zijne geliefde gaarne en vrolijk duizend dooden zou hebben getart, bleef ongevoelig voor hare tranen, zonder mededoogen voor haren jammer. Misschien ging zijne waanzinnige verblinding zooverre, dat hij in hare droefheid eene zoodanige meende te zien, die moet worden doorgeworsteld, als men tot het geluk wil komen.
‘Wij moeten voor heden scheiden,’ zeide hij eindelijk, kort afbrekende; ‘men zou u te huis kunnen missen. Kwel u niet nutteloos, maar overweeg alles, en beslis, wie leven, wie sterven moet. Ik geef u éénen dag bedenktijd; morgen verwacht ik u weder hier, om uw besluit te vernemen. Doch bedenk u wèl: gennaro of ik! Er is geen middenweg. En nu, vaarwel!’ Hij wendde zijne schreden naar het sombere woud.
Margarita bleef nog eenige oogenblikken stijf en bewegingloos tegen den boomstam leunen; huivering en ontzetting overvielen haar. ‘God, God, in welk eenen afgrond ben ik verzonken!’ zuchtte zij;’ toen raapte zij haren moed bijeen, en sloeg met wankelende schreden, bedwelmd en alsof zij naar de strafplaats ging, den weg naar hare woning in.
Welke keuze margarita ook doen mogt, hare ellende was onvermijdelijk. Zij had te kiezen, of ze medepligtig wilde worden aan eene gruwelijke bloedschuld, of de oorzaak van girolamo's dood; want dat deze zijnen eed: ‘Gennaro of ik!’ houden zou, daarvan was zij even zeker, als van de wanhoop, die hare borst vervulde. Dikwijls meende zij een besluit te hebben opgevat; maar weldra huiverde zij weder daarvoor terug en voelde zich even radeloos en wanhopig als vroeger. Wanneer de menschelijke wil tot geene beslissing kan komen, maakt gewoonlijk een toeval een einde aan den strijd; zoo ging het ook hier. In hare vreeselijke geestverwarring, waarbij slechts één denkbeeld hare ziel vervulde, had margarita zich aan een of ander verzuim in de huishouding schuldig gemaakt, hetgeen den schielijk opbruisenden toorn van gennaro opwekte. Ruwe menschen hebben de gewoonte, bij elken twist, dien zij aanvangen, alle vroegere, bijna vergetene onaangenaamheden weder op te halen, en zich daardoor hoe langer zoo

{==194==} {>>pagina-aanduiding<<}
meer in het harnas te jagen; ook gennaro had deze hatelijke gewoonte. Bij gelegenheid van dezen zeer onbeduidenden twist wond hij zich door allerhande herinneringen van vroegere oneenigheden tot zulk eene woede op, dat hij, zichzelven niet langer meester, en door het stilzwijgen van de verstomde margarita nog meer aangehitst, de bevende vrouw in het gezigt sloeg. Het bloed der Corsikaansche bruiste kokend op; de geheele wraakzucht van haar volkskarakter ontwaakte in haar; hare keus was bepaald. Gennaro te dooden scheen haar in dit oogenblik evenmin eene misdaad, als het eene misdaad is, een gevaarlijk wild dier neder te vellen. Zij wierp hem eenen doorborenden blik toe; een vreeselijk dreigende glimlach speelde om hare van woede verbleekte lippen, en zwijgend verliet zij het vertrek. Bijna onmiddellijk daarop werd gennaro door een' zijner knechten weggeroepen; en naauwelijks had hij het huis verlaten, of margarita, van zijne afwezigheid gebruik makende, hulde zich dieper in haren sluijer en ijlde naar het bosch, waar girolamo haar reeds wachtte. Zijne eerste vraag was: ‘Hebt gij uw besluit genomen?’
Eene onbeschrijfelijke huivering beving haar nu, toen zij gereed stond, om het woord uit te spreken, dat een menschenleven zou kosten; maar de gedachte aan de zoo even ondervondene mishandeling sloeg, als eene woeste vlam, in haar hart op; elk ander denkbeeld verdween uit hare ziel, en zij antwoordde: ‘Doe, zoo als gij wilt!’
‘Dan is gennaro morgen een lijk.’
‘Het zij zoo!’ hernam zij somber met naauwelijks hoorbare stem, terwijl zij, als eene onnoozele, met den zoom van haren sluijer speelde en zich met stuipachtige hevigheid aan girolamo's omarming onttrok. Haar bewustzijn scheen eerst toen terug te keeren, toen girolamo haar verklaarde, op welke wijze hij de misdaad wilde volbrengen.
‘Uwe slaapkamer,’ zeide hij, ‘is op de eerste verdieping; bij het aanbreken van den dag van morgen zal ik aan het venster kloppen. Gennaro, over zulk een vroegtijdig bezoek verwonderd, zal uit het bed komen, om te zien, wie zijne rust verstoort. Mijn kogel zal hem het antwoord geven.’
‘En zoo gij ontdekt werd?’ vroeg zij huiverend.
‘Onmogelijk! Het huis ligt buiten het dorp, digt bij het

{==195==} {>>pagina-aanduiding<<}
bosch, waarin ik mij terstond na de daad kan verbergen, om eerst eenige uren later te Calendaro terug te keeren. Bedenk daarenboven, dat alles gebeuren zal bij de eerste morgenschemering, als het gansche dorp nog in diepen slaap ligt, en uwe vrees voor ontdekking zal verdwijnen.’
Girolamo deelde haar nog met verschrikkelijke koelbloedigheid eenige nadere bepalingen mede, waarop de beide schuldigen van elkander scheidden.
Het uur van rusten was gekomen. Gennaro, misschien spijt gevoelende over zijne hevigheid, of toevallig zachter gestemd, wenschte zijne vrouw vriendelijker, dan gewoonlijk, goeden nacht, blies de lamp uit, en ging naar bed. Zwijgende en geheel ontdaan had margarita al zijne bewegingen gadegeslagen, naar ieder woord uit zijnen mond geluisterd. Zij dacht er aan, hoe deze mensch, die daar nu nog in volle levenskracht voor haar stond, binnen weinige uren voor haar zou liggen als een koud, onbezield, bloedig lijk, door hare schuld gedood! De gedachte: Het is de laatste maal! geeft zelfs aan de meest gewone dingen eenen geheimzinnigen ernst; hoe ernstig en treurig moeten dan de laatste woorden van eenen mensch zijn! Bij den nachtgroet van gennaro voelde margarita het bloed in hare aderen als verstijven; een wanhopige angst overviel haar, en eene vreeselijke stem weerklonk in haar binnenste: ‘Het is het laatste woord, dat gij uit den mond zult hooren van hem die als een offer van uwen misdadigen hartstogt moet vallen!’ Vergeefs trachtte zij zich elke beleediging te herinneren, dien zij ooit van gennaro had ondervonden. Bij het naderen van het beslissende oogenblik scheen haar ieder onregt, dat hij tegen haar had gepleegd, gering en vergeeflijk, en haar eigen gedrag was zijne verschooning. Zij poogde den vroegeren toorn, de gloeijende wraakzucht in hare borst te doen ontwaken; te vergeefs, zij vond geen rust. Met iedere minuut groeide hare namelooze benaauwdheid aan; werwaarts zij zag, het was haar, als zag zij overal een' donkeren bloedstroom vloeijen. Gennaro's rustige ademhaling scheen haar het rogchelen van eenen stervende. Een lichtstraal van boven viel in hare verduisterde ziel. ‘Hij zal niet sterven! Neen, dat zal hij niet!’ klonk eene stem in haar binnenste. Zij wilde hem wekken, hem alles bekennen, met gevaar van haar
eigen leven het gevaar, dat hem bedreigde, afwenden, hem van den dood, zich zelve van het eeuwige verderf red-
{==196==} {>>pagina-aanduiding<<}
den. Maar daar schoot haar de gedachte aan girolamo voor den geest, en zij verzonk in nog dieper' afgrond van jammer. Mogt zij het lot van den man, die zijn leven en dood in hare hand had gesteld, aan de willekeur van gennaro prijs geven? Was het verraden van den geliefde verschoonlijker, dan het verraden van haren echtgenoot? En als girolamo om haar moest sterven, zou zij dan niet evenzeer, als door gennaro's vermoording, bloedschuld op hare ziel laden?
De storm, die in de borst van margarita woedde, gunde haar geene ligchamelijke rust. Zij verliet hare legerstede, wierp eenen doek om, en trad aan het venster. Het was een heerlijke nacht, zoo stil, zoo heilig, alsof er op aarde geen jammer, geene zonde was; klaar en helder straalden de sterren naar beneden. De geest des Heeren scheen over de schepping te zweven, en, van onbeschrijfelijke aandoening overweldigd, zonk margarita op hare knieën. Zij bad niet met woorden, maar hare verzuchtingen stegen op tot God, opdat Hij haar redding zond in haren nood. Eindelijk vond zij woorden en tranen, en met de gevouwene handen tegen hare borst geklemd, bad zij: ‘Heer, als er een offer vallen moet, laat mij dat offer zijn!’
Naauwelijks was dit woord over hare lippen, of zij sloeg, als door eenen plotselingen electrieken schok getroffen, hare handen voor haar gelaat. Eene huivering overviel haar, maar eene uitdrukking van blijmoedigheid kwam op haar gelaat. Bijna zonder het te weten had zij den prijs gevonden, waarvoor zij de anderen kon loskoopen. Zij peinsde eenige oogenblikken, boog het hoofd op de borst, en zeide zachtkens: ‘Zoo geschiede het!’ En nu verhief zich hare ziel nog inniger tot God; zij bad om vergiffenis en kracht. Eene boogere kalmte kwam over haar; zij kuste het kruisbeeld en begon voor hetzelve hare biecht af te leggen.
De uren verliepen het eene na het andere; reeds verkondigde eene lichte streep in het oosten het aanbreken van den dageraad. Margarita bleef bidden; maar de ongelijkmatigheid harer ademhaling, hare krampachtig zamengedrukte handen, het kille zweet, dat op haar voorhoofd stond, verrieden, dat zij gevoelde, dat de beslissing van haar lot nabij was. Eens bad zij, door vrees overweldigd: ‘Kan het zijn, red mij van den bloedigen dood, o God!’ Het was de laatste strijd van den levenslust. Zij overwon hare zwakheid, en sprak: ‘Ik ben gereed!’

{==197==} {>>pagina-aanduiding<<}

Men begon de voorwerpen flaauw te kunnen onderscheiden. Margarita hoorde buiten voetstappen; zij stond schielijk op van den grond, waarop zij knielde; het oogenblik was daar; girolamo klopte aan het venster. Gennaro ontwaakte, en stond op het punt om uit het bed te stappen, toen margarita hem half luid toeriep: ‘Blijf liggen! Ik ben toch op, en zal wel zien, wat er is.’
Zij sloeg een kruis, beval hare ziel den God der erbarming, en rukte snel het venster open. Op hetzelfde oogenblik viel een schot. Margarita stortte ter aarde. De kogel had haar hoofd verbrijzeld. Girolamo, die na het tikken eenige schreden achteruit was gegaan, om te beter te mikken, had bij het schemerlicht slechts eene witte gedaante gezien en vuur gegeven.
Eerst toen hij eenige uren later in het dorp terugkeerde, hoorde hij de vreeselijke waarheid. Hij alleen kon de ontzettende gebeurtenis, voor allen een raadsel, ontcijferen, en antwoordde somber op de vraag, wie toch de booswicht zijn kon, die de ongelukkige vrouw had vermoord: ‘Ik ben het!’
Hij gaf zich aan het geregt over. Zijn proces werd te Ajaccio gevoerd; de strengheid der wet deed een doodvonnis verwachten. Was het de welsprekende verdediging van zijnen advocaat, of het zien van zijne sombere, stomme, maar wanhopige smart, die den regter tot een zachter oordeel stemde? Tegen alle verwachting werd levenslange gevangenisstraf over hem uitgesproken. Het was meer, dan zijn verdediger had durven hopen.
Deze trad na het voorlezen van het vonnis den schuldige nader, om hem, bij het harde lot, dat hem wachtte, te troosten met de gedachte, dat het nog erger had kunnen zijn. ‘Uw leven is gered,’ zeide hij. Girolamo, die tot dusverre gezwegen had, verhief zijn gebogen hoofd, en antwoordde met eenen doordringenden blik: ‘Mijn leven? Ach, ik had een doodvonnis gehoopt!’





De rozenölie in Indië

In de nabijheid van Benares ligt de stad Gasipore, die wereldberoemd is geworden door de bereiding van de kostbare rozenölie, attar geheeten. De aankweeking van rozen maakt, benevens de vervaardiging van de attar, de hoofdbezigheid

{==198==} {>>pagina-aanduiding<<}
uit der inwoners. In de nabijheid van Gasipore is eene streek van ongeveer 150 akkers land in kleine rozenvelden afgedeeld, die te zamen van alle zijden met muren zijn omringd, om alle beschadiging te voorkomen. De velden worden door de eigenaars met de daarin geplante rozenstruiken aan de rozentuiniers verpacht, en deze beijveren zich natuurlijk, om een zoo groot mogelijk aantal van rozen te kweeken. Als de oogst gunstig uitvalt, zoo geeft ieder akker, waarvoor ongeveer zestig ropijen als pacht wordt betaald, omstreeks 200,000 rozen, en deze hoeveelheid wordt aan de gegadigden voor 100 tot 140 ropijen verkocht.
In de maand Maart, als de rozen beginnen te bloeijen, komen de destillateurs uit Gasipore, en treffen met de eigenaars en pachters eene overeenkomst omtrent den prijs, die bij den verkoop tot rigtsnoer zal dienen.
De zoogenaamde attar is eene olieachtige, roomachtige zelfstandigheid, die zich op de oppervlakte van het gedestilleerde rozenwater vormt. Dit laatste, welks bereiding algemeen bekend is, wordt in een groot, metalen vat gedaan; en, ten einde het indringen van het stof te verhinderen, wordt de opening van het vat met nat neteldoek bedekt. Het vat wordt dan twee voet diep in de vochtige aarde ingegraven en gedurende eenen nacht daarin gelaten. Des morgens drijft er op het rozenwater een dun vlies van eene vettige zelfstandigheid, dat zorgvuldig afgeschuimd en in kleine fleschjes gedaan wordt. Deze zelfstandigheid is de attar. Zoodra men eene zekere hoeveelheid heeft bijeenverzameld, wordt de zuivere essence door koude van het mede ingeschepte water en door hitte van het bezinksel gereinigd. Wanneer namelijk de attar door blootstelling in de koude lucht verstijft, wordt het water daarvan gemakkelijk afgezonderd; en als vervolgens de overblijvende massa gesmolten wordt, zoo zinken alle onreinheden op den bodem. De attar, die in kleine fleschjes wordt bewaard, heeft eerst eene groenachtige kleur, die eenige weken later in lichtgeel verandert. De prijs van dit reukwerk is verbazend hoog. Dr. jackson, Geneesheer bij de Oostindische Compagnie te Gasipore, geeft daaromtrent de volgende berekening. Uit honderdduizend rozen worden omstreeks 180 grein attar gewonnen; dikwijls is de hoeveelheid nog grooter. De attar, die in den bazar wordt verkocht, is gewoonlijk vervalscht. Zelfs de rijkste inboorling zou er den

{==199==} {>>pagina-aanduiding<<}
gevorderden prijs niet voor betalen, en de onvervalschte waar wordt slechts aan Europeërs verkocht. In het jaar 1839 werden 180 grein tegen 90 ropijen verkocht; dit maakt een halve ropij voor het grein, dat is, zesmaal de prijs van het zuivere goud.
Volgens de berekening van Dr. jackson bedraagt de waarde der rozen, jaarlijks aan de destillateurs te Gasipore verkocht, bijna 20,000 ropijen, en naar den gewonen prijs van het rozenwater geeft de verkoop daarvan eene winst van 40,000 ropijen. Te Benares is het rozenwater een voornaam handelsartikel, hetwelk bij de rijkere inboorlingen en vooral bij de Rajahs veel aftrek vindt.


La Force.

Deze vreeselijke gevangenis was in oudere tijden een hôtel der Hertogen de la force, een van Frankrijks voornaamste stamhuizen. Destijds ademde alles lust en vrolijkheid in de volste mate rondom deze hoogadellijke heeren; liefde, eerzucht, dicht-, schilder- en toonkunst vlogen als op hunne wenken. Thans is het paleis van rijkdom en grootheid niets anders meer dan een poel van onreinigheid, waar duisternis, verbastering en wanhoop den schepter zwaaijen. Het is niet langer eene voor menschen gebouwde woning; het is eene ijzeren kooi voor wilde dieren. Hier ziet men, tusschen deze akelige muren, eenen gevangene, hoe hij, met zijn aangezigt op den grond liggende, over roof en sluipmoord peinst; daar eenen ander, die, in koortsige beweging, zich in zijne treurige cel onophoudelijk heen en weder keert, als zocht hij eene opening, door welke hij ontsnappen kon; elders een' derde, die een' brullenden schaterlach uitstoot, terwijl hij vol woede krampachtig de vuisten balt. In hunne trekken grimt de woestheid des tijgers; den naam van mensch verdienen zij niet meer, daar zij geen berouw meer kennen! Doch treuriger dan dit alles is, dat zich, in een' nevenkerker, niet mans, niet jongelingen, neen, kinderen bevinden. Ongelukkige wezens! Zij zijn in dezen poel geraakt, sommigen wijl zij vroeg het voorbeeld hunner ouders gevolgd zijn, anderen wijl zij nimmer den zoeten kus eener moeder gesmaakt hebben, de meesten echter wijl zij reeds in hunne jeugd die onzedelijke plaatsen bezocht hebben, waar klucht-
{==200==} {>>pagina-aanduiding<<}
spel en melodrama hunne lessen van ondeugd en schande tot de geringst mogelijke prijzen uitdeelen. Een van de opzieners der gevangenis, een ernstig man, begaafd met het juiste en bedaarde oordeel, hetwelk de beschouwing van zooveel ellende somwijlen mededeelt, zeide ons:
‘Ik verheug mij, te kunnen zeggen, dat ik met poëzij en schouwburg niets te maken heb; geen tweemaal in mijn leven heb ik een melodrama zien spelen; ook ken ik den naam van niet een' eenigen acteur of actrice. Sedert twintig jaren bevind ik mij binnen deze muren ingesloten, zelf nog meer een gevangen dan alle die, welke ik bewaken moet; desniettemin ben ik even volkomen als iemand dergenen, die het grootste belang in de zaak stellen, met al de misdrijven en misdaden bekend, die in eenig stuk, welk het ook zij, dat op onze schouwburgen den grootsten toeloop heeft, voorkomen. Zoo dikwijls er van deze arme kinderen meer dan gewoonlijk hier gebragt worden, zeg ik tot mijzelven: zij hebben zeker weder de eene of andere groote misdaad op het tooneel zien schitteren; en hierin vergis ik mij nooit. Zoo worden mij b.v., sedert verscheidene onzer uitstekendste schrijvers op den onzaligen inval gekomen zijn, om de eerloosste fielten met geest, bevalligheid, vernuft, fijne manieren, en al wat tot de hoogere beschaving behoort, uit te rusten, dagelijks nette jonge heertjes in zwarte rokken toegevoerd, wier dassen naar den laatsten smaak geplooid zijn, die haarringen dragen, minneverzen op de muren schrijven, en van veroveringen spreken, gelijk de Hertog van caumont de la force, wiens hôtel hun thans tot gevangenis strekt, in vroegere tijden mag gesproken hebben. Ook dit blijft niet zonder werking, wanneer de tooneelspelers de rollen der boosdoeners zoodanig overdrijven, dat zij daarmede pronken en in met bloedbevlekte galeiboeven-dragt fier daarhenen treden. Daarin ligt de oorzaak, waarom ik mijne jonge bandieten doorgaans reeds voor de eerste maal, met lompen en wonden bedekt, tot mij zie terugkeeren. Zij maken ook dan reeds geene verzen meer, maar spreken in de gruwelijkste dieventaal, die immer door heidens en ander geboefte in hunne sluiphoeken uitgedacht geworden is. Maar deze taal is, juist wijl de ondeugd en gemeenheid zich
daarin zoo kenmerkend vertoonen, door de schrijvers onzer eeuw opgenonomen, en met opzigt tot haar dialekt, hare chronologie enz. even zoo zorgvuldig bestudeerd geworden, als zij weleer

{==201==} {>>pagina-aanduiding<<}
de poëzij van karel van Orleans of die van Koning rené bestudeerd hebben. Maar, Mijnheer, hoe beklagelijk is het niet, dat hoogbegaafde mannen, zoo als b.v. victor hugo, de gevaren van zulk eene sophisterij niet hebben ingezien! Aan hem en aan vidocq - deze laatste is er hem nog in voorgekomen - hebben wij te danken, dat boeven-spreekwijzen, zoo als vroeger de dieven naauwelijks gewaagd zouden hebben, elkander in de diepste duisternis toe te fluisteren, thans zonder bedenken of schaamte in gezelschappen naar de mode gebezigd worden. Zij komen bij meest al onze lievelingsschrijvers voor, en vormen in de dramatische tableaus den voornamen inhoud der gesprekken. Men zegt niet meer, dat iemand op den grooten weg vermoord geworden is; neen, het heet: On a fait suer le chêne sous le grand trimart. Ook wordt er geen bloed meer vergoten, maar raisinée. Spreken heet: agiter le chiffon rouge, en de Guillotine is l'abbaye monte-à-regret. De liefhebberij voor dit gruwelijk neologismus is zoo ver gedreven geworden, dat men de minneliedjes der boeven uit de gevangenissen heeft doen opzamelen, om dezelve onder de eerste klassen der maatschappij te doen zingen. Welk een verbasterde smaak, de gemeenste gedachten en voorstellingen als 't ware tot de zijne te willen maken! Ik moet bekennen, Mijnheer, dat zoo iets mij verontwaardigt; maar wat kan iemand als ik daarin anders doen, dan steeds bij de hand te zijn, om al de roovers en moorders op te nemen, die door zulke letterkundige misgeboorten geschapen worden? - Worden bandieten van veertig of meer jaren hier in la Force, die antichambre van het schavot of van de galeijen, binnennengebragt, zie dat doet mij weinig aan: het zijn in de ondeugd verharde menschen, harten van ijzer, die niet
meer te breken noch te vermurwen zijn; maar, wanneer men mij misdadigers brengt van nog naauwelijks vijftien jaren, kinderen, die nog onder de roede behoorden te staan, en ik dan hoor, dat het de voorstelling van roof, moord en andere gruwelen op openbare schouwtooneelen geweest is, die hen zoo vroeg op den weg der ondeugd gevoerd heeft, dan bloedt mij, hoe oud en verstaald ik ook ben, het hart in het lijf!’
Wat de goede oude man mij daar gezegd heeft, komt mij voor, de beste geschiedkundige verhandeling te zijn, welke over de hedendaagsche dramatische kunst der Franschen gehouden kan worden.



{==202==} {>>pagina-aanduiding<<}

De Britsche bisschop en de landprediker.

Een met kerkelijke waardigheden over en over bekleede, geweldig rijke en daarbij uiterst zuinige Bisschop, op zekeren tijd eene rondreis door zijn stift doende, kwam ook in een dorp, hetwelk de standplaats van een' karig bezoldigden Landprediker was. De mindere geestelijke ging den Prelaat zijne opwachting maken, in de heimelijke hoop, dat hij hem ten eten zou noodigen. Maar de Bisschop, die veel te zuinig was, om de stille wenschen van eene hongerige maag te raden of althans te voldoen, noodigde hem niet. Toen de teleurgestelde geestelijke heenging, zeî hij tot hem: ‘O, gij kondt mij een groot genoegen doen, indien gij in het logement de Gouden Stokvisch, dat digt bij uwe pastorij ligt, een eenvoudig middagmaal voor mij wildet bestellen.’ De Prediker nam den last op zich, en, toen hij in de herberg gekomen was, vroeg hij den kastelein om pen, inkt en papier. Vervolgens stelde hij hem eene lijst van personen ter hand, voor welke de hospes, zeide hij, zoo snel mogelijk een goed middagmaal in gereedheid moest brengen. Een paar uren later verscheen zijne Eminentie, en vond, tot zijne verbazing, eene tafel voor zes personen gedekt. - ‘Waarom zoo veel couverts?’ vroeg de Bisschop den meesmuilenden waard. - ‘Ik heb mij stiptelijk aan de lijst van den Eerw. gehouden,’ antwoordde deze, ‘en juist zoo veel couverts opgezet, als hij mij gasten opgeschreven heeft. In de eerste plaats voor den Bisschop van Oxford.’ - ‘Dat ben ik,’ hernam de Prelaat. - ‘Voor den Deken van Cherwell.’ - ‘Dat ben ik ook,’ zeî de Bisschop. - ‘Voor den Aartsdiaken van Gloucester.’ - ‘Dat ben ik mede.’ - ‘Voor den Prebendarius van Cambridge.’ - ‘Weder voor mij.’ - ‘Voor den Kapellaan van Warwick.’ - ‘Ook
die ben ik.’ - ‘Voor den Grootprior van Berkshire.’ - ‘Nogmaals voor mij. Dat is fraai; ik ben een enkel persoon, heb slechts ééne maag, en moet er nu voor zes betalen! Maar, de man heeft gelijk, waarom heb ik hem ook niet ten eten gevraagd?’ - ‘Wil ik hem doen roepen?’ - ‘Nu ja, het eten is toch besteld; mij is het wèl!’ De geroepen geestelijke at voor vijf.



{==203==} {>>pagina-aanduiding<<}

Verraderlijke biechtstoel.

Herschel verhaalt het volgende, in zijn werk: Over het Geluid. In de hoofdkerk te Girgenti, op het eiland Sicilië, wordt het zachtste gefluister, van den grooten westelijken ingang, langs eene kroonlijst, met de grootste duidelijkheid, tot achter het hoofdaltaar, tweehonderd-en-vijftig voet verre, geleid. Door een ongelukkig toeval was juist op het eerstgemelde punt de biechtstoel geplaatst. Geheimen, die nimmer bestemd geweest waren openbaar te worden, werden op deze wijs, tot schrik der biechtvaders en tot ergernis der gemeente, bekend, daar nieuwsgierigen zich aan het tegenovergestelde punt (te weten achter het hoofdaltaar) plaatsten, welk hoorpunt men toevallig scheen ontdekt te hebben. Dit duurde, tot dat eindelijk een luisteraar, wiens nieuwsgierigheid daardoor gestraft werd, dat hij zijne eigene vrouw zich van ontrouw hoorde beschuldigen, de zaak bekend maakte; waarop de biechtstoel verplaatst werd.


Verschil van ouderdom.

Men vroeg eens iemand, hoe het toch kwam, dat het haar op zijn hoofd reeds zoo grijs en dat van zijnen baard nog zoo zwart was. ‘Dat moet u niet bevreemden,’ antwoordde hij; ‘mijn hoofdhaar is immers twintig jaar ouder dan mijn baard.’


Liever een venster dan het huis.

Een boer, die gaarne en veel zijn glas leegde, had daarvan een ontstoken oog gekregen. De dokter, die de oorzaak bemerkte, vroeg hem vrij naïf: ‘Hoor eens, vriendlief, drinkt gij niet een weinig?’ - ‘Dat kan ik juist niet zeggen,’ antwoordde de boer; ‘want ik drink duchtig.’ - ‘Nu, zoo gij dat zuipen niet laat, kan ik uw oog onmogelijk genezen.’ - ‘Niet? adieu dan! liever een venster minder, dan het geheele huis onder den voet.’






{==204==} {>>pagina-aanduiding<<}

Gedachten bij de ontvangst der tijding van den dood mijner geliefde.


Niet eens een laatst vaarwel werd mij, o God! bespaard, 
Geen handdruk aan den rand van 't graf, dat haar verbeidde, 
Geen zuchtje ving ik op van haar, die mij zoo waard, 
Zoo innig dierbaar was, sinds ons het noodlot scheidde! 
Ach, waarom heeft men mij die tijding nu gemeld? 
Waarom mij niet steeds in den zoetsten droom gelaten? 
Want immers met den slag, die haar heeft neêrgeveld, 
Is ook mijn vreugd ten einde, en moet ik 't aanzijn haten. 
Verleidelijke hoop, waartoe mij opgebeurd? 
O droombeeld van geluk, dat vlood toen ik ontwaakte! 
Waarom den nevel mij voor de oogen weggescheurd, 
De sluimering gestoord, die mij zoo zalig maakte? 
Waarom, o wreede Dood! wierp me uwe koude hand 
Den slagboom in den weg op 't spoor dier zaligheden? 
Waarom 't accoord ontstemd, de strakke snaar ontspand, 
Den draad van mijn geluk wreedaardig afgesneden? 
Had ik haar nog aanschouwd, toen ze in uwe armen lag; 
Slechts éénen blik ontroofd, vóór zij mij had begeven; 
Had ik haar hand gedrukt op dien rampzaalgen dag; 
Haar nog voor 't laatst omhelsd aan d' oever van het leven: 
O! dan zou 't, bij het leed, dat door mijn' boezem woelt, 
Een balsem zijn der smart, die 't minnend hart moet dragen; 
Een troost in 't bitter wee, dat mijne ziel gevoelt, 
Dat ik haar sterven zag, het oog op mij geslagen! 
Ook van dien zwakken troost werd ik door u beroofd; 
Uw offer viel ..... het viel, ja! maar zij leeft hier boven! 
Dat denkbeeld treft mijn ziel; - 't is mij door God beloofd, 
Dat ik haar weêr zal zien; die hoop kan niets me ontrooven. 
'k Heb, door mijn' rouw vervoerd, u rekenschap gevraagd, 
O Dood! 'k herneem de vraag; gij kunt geen antwoord geven; 
Uw daden zijn bepaald; alleen wat God behaagt 
Wordt door u uitgevoerd; Hij slechts is Heer van 't leven. 
Ik treed beschaamd terug. Door droefheid aangevuurd, 
Vergat ik, dat men niet mag in de toekomst lezen; 
Dat Hij, de Almagtige, ons aller lot bestuurt, 
En dat, wat Hij beschikt, tot ons geluk moet wezen. 


Curaçao, den 5 Sept. 1842.
c.m. nuboer.






{==205==} {>>pagina-aanduiding<<}

Mengelwerk.

Heeft onze republiek zich na den Utrechtschen vrede van 1713 ten onregte aan de buitenlandsche politiek onttrokken?


Door Mr. Hugo Beijerman.

Men kan de Geschiedenis onzer Republiek, sedert zij door de Europesche Mogendheden als Onafhankelijke Staat erkend werd, in twee groote tijdvakken verdeelen: in dat sedert den Munsterschen tot aan den Utrechtschen vrede, of van 1648-1713: en in dat, sedert dien vrede tot aan hare slooping, in 't laatst der vorige eeuw.
In het eerste dier twee tijdvakken is de rol, die Nederland in Europa speelt, geheel anders dan in het laatste. In het eerste heeft de Republiek, waar het de regeling der belangen en onderlinge betrekkingen in ons werelddeel geldt, een veelvermogende stem: in het laatste is die stem al zeer zedig en bewaart de Nederlandsche Staat zelfs veeltijds het stilzwijgen geheel en al.
Gewoonlijk wordt de politiek jegens de overige Magten van Europa gedurende het laatste tijdvak voorgesteld als eene slaperige, trage, droomige, loome en slappe politiek. Het is, alsof de Republiek door de schuld en de bekrompenheid harer Staatslieden uit eigen beweging, vrijwillig, buiten noodzaak dat figuur prijs gaf, 't welk zij tot nog toe onder die Magten vertoond had, en dat haar van regtswege toekwam.
Zou misschien een andere voorstelling meer met de waarheid overeenkomen?
Volgens deze levert het laatste tijdvak ons het tafereel van een' kleinen Staat, die door het ophouden van zeer buitengewone omstandigheden in Europa, geheel buiten

{==206==} {>>pagina-aanduiding<<}
zijne schuld ook opgehouden heeft, en, volgens den noodwendigen loop der dingen, wel ophouden moest, een ver boven zijne natuurlijke middelen verheven en daarom verbazing verdienenden rang onder de overige Staten van Europa te vervullen.
Gelukte het mij, de laatste voorstelling aannemelijk te maken, dan zouden de liefhebbers van het Vaderland, en bijgevolg ook van de historie van dat Vaderland, van twee zijden daarbij kunnen winnen. Vooreerst zou het tijdvak van 1648-1713 hun nog grootscher voorkomen, dan nu reeds het geval is; want zij zouden er opmerkzaam op worden, hoe de Nederlanders door hunne schranderheid en kloekheid vroeger veel meer hebben in te brengen gehad, dan hun eigenlijk, volgens hunne natuurlijke hulpmiddelen, toekwam. Ten tweede zouden die vrienden van 't Vaderland en diens geschiedenis bedaarder blijven bij het beoordeelen onzer buitenlandsche politiek na het jaar 1713; want wie kan zich over den noodwendigen loop der wereldsche zaken bezwaren? Wie er zich gekrenkt door gevoelt is zeker geen wijze! Had de Republiek vroeger meer dan haar geregte deel in eer en aanzien, het zou blijken dat zij later, na 1713, toen de wereld weder wat veranderd was, een niet veel kleiner deel in die eer en dat aanzien gehad heeft, dan waarop zij eigenlijk aanspraak kon maken. Het verheugende, 't Nationaal gevoel verheffende, werd op die wijze nog heugelijker, nog verheffender; het smartelijke tevens minder smartelijk.
Ja zelfs kon deze voorstelling ons het besef wel wat dragelijker maken van het weinige, dat wij thans in Europa vermogen. Hebben wij altijd het hoofd vol van 't geen de Republiek in de 17de eeuw was, en zien wij in haren hoogen rang van toen niet iets zeer buitengewoons en, gelijk al 't buitengewone, iets kortstondigs en voorbijgaande, dan heeft onze tegenwoordige betrekkelijke magteloosheid iets pijnlijks. Vergelijken wij daarentegen den rang, welken wij thans bekleeden, onzen invloed op de Europesche zaken, met de krachten, welke wij thans zonder overspanning kunnen ontwikkelen, dan gevoelen wij

{==207==} {>>pagina-aanduiding<<}
ons wat minder treurig gestemd. De magt zal toch wel den maatstaf voor 't gezag opleveren.
Het betreft hier dan een poging om tot grooter lof voor de Nederlanders der 17de eeuw, en tot vermindering van blaam voor die der 18de, zoo mogelijk het standpunt wat te verzetten, waarop de beschouwer hunner handelingen zich gewoonlijk plaatst.
't Geen mij echter bijna afschrikt en zeker geweldig doet huiveren is, dat ik hier onder de schare van hen, die 't gewone standpunt aanbevelen, ook zulke mannen opmerk als den wijsgeerigen, ons Vaderland doorgaans zoo toegenegen Geschiedschrijver a.h.l. heeren. In zijn bekend Handboek toch zegt deze afkeurend van de Republiek na 1713: ‘Ook een Staat geldt zooveel, als waarvoor hij zich uitgeeft.’ Mislukt mijne poging, dan is toch altijd de wil ter zake der mogelijke gevolgen te prijzen.
Laat mij de aandacht vestigen op de gemoedsstemming, waaruit het beoordeelen onzer Staatslieden voor en na 1713 ontspringt. Die gemoedsstemming schijnt wel een zweem van nationalen hoogmoed te hebben, en is dat zoo, dan straft deze ook hier zich zelven. Daarbij komt in de tweede plaats, dat men doorgaans het eigenlijk doel miskent, waarom de Republiek in de 17de eeuw gedurig in oorlog was.

I.

Door toevallige omstandigheden krijgen wij aanleiding, om ons klein plekjen gronds en de bewoners daarvan, al sedert het begin onzer Geschiedenis, voor gewigtiger te houden, dan zij waarlijk geweest zijn. Die streelende opvatting, gretig ingezogen door een op zich zelf niet te misprijzen, welligt loffelijk nationaal gevoel, maar dat ligt iets van nationalen hoogmoed krijgt, is aanstonds geschikt om ons oordeel eene valsche rigting te geven en ons in den waan te brengen, dat aan ons land en diens bewoners, vroeger altijd een eerste rang onder de volken van Europa heeft toebehoord.
Naauwelijks hebben wij het eerste deel van welke Vader-
{==208==} {>>pagina-aanduiding<<}
landsche Historie ook, geopend, en zijn wij de eerste bladzijde daarvan begonnen te lezen, of wij ontmoeten de Batavieren op hun eiland, en alles spant samen om ons overdreven denkbeelden van beide te geven.
De toevallige omstandigheid, dat de Romeinen in de ligging van dat eiland een geschikt militair punt opmerkten, om van daar hunne heerschzuchtige plannen van verovering naar Britannië en Germanië te vervolgen, gaf al vroeg zeker, alleen op de schaal van zulke werelddwingers te leggen, gewigt, en bij gevolg zekeren toevalligen luister, aan dat waarlijk op zich zelf weinig beduidend eiland. En dat de Batavieren niet onder het juk gebracht werden als zoo vele andere vrij wat magtiger stammen, dat zij de vrienden en bondgenooten der Romeinen heetten en misschien in den beginne waren, hebben zij aan die voor de wereldveroveraars geschikte ligging van het eiland en nog meer misschien aan de armoede der bewoners te danken gehad. Mogelijk stak het den Batavieren nog in den krop, dat hunne vaderen, ten gevolge van burgertwisten, een vrij wat aangenamer woonplaats hadden moeten verlaten, om zich neder te zetten op een plek, welke toen zeker meer geschikt was voor amphibiën, dan voor menschen, en voegden zij zich dus gemakkelijker naar de plannen der Romeinen, wanneer die het op Germaniëns vrijheid toelegden. Maar wat men ook van de gelijkheid moge gezegd hebben, welke er tusschen de twee zich verbindenden bestond, zeker is de vraag niet voldoende te beantwoorden, wat de Romeinen den Batavieren toch in de plaats gaven voor de jongelingen, welke deze zich verpligtten onder den Adelaar te doen oprukken? Of zou het de belofte geweest zijn, dat zij de Batavieren niet wilden mishandelen? En toch bleven die mishandelingen niet lang achter. Welk eene gelijkheid van volk tot volk! (*)
Was het niet iets toevalligs geweest, waaraan dat vrij dikwijls lezen van die woorden Batavorum Insula en Batavi, eiland der Batavieren en Batavieren, moet toegeschre-
{==209==} {>>pagina-aanduiding<<}
ven worden; was het de belangrijkheid van de toenmalige bewoners onzes Vaderlands geweest, waarom vindt men dan zoo zelden bij de Romeinsche Schrijvers melding gemaakt van de Friezen, die toch wel vijf zesde gedeelten van ons tegenwoordig grondgebied in hadden en den Romeinen niet onbekend waren?
De grootsche onderneming van een' man, met uitstekende talenten begiftigd, maar die niet berekende, dat Romes uur nog niet geslagen had, van claudius civilis, brengt al mede veel toe, om dien naam der Batavieren reeds vroeg te verheerlijken; doch dat moet ons niet verblinden, en nimmer doen vergeten, dat de stam, waartoe hij behoorde, hoe dapper ook, slechts een zeer kleine stam was, en het land, door dien stam bewoond, op zich zelf slechts een weinig beteekenend stukjen gronds, of om juister te spreken, moeras.
Niet heel lang of tot den naam der Batavieren toe is uit het geschiedblad verdwenen, en hoe weinig vinden wij dan vermeld van de oorlogen, welke de Friezen, (de bewoners van ons Vaderland heetten toen bijna allen zóó,) tegen de Franken gevoerd hebben.
Onze geschiedschrijvers hebben met prijsselijken ijver het meeste bijeengezocht, wat ons Vaderland in de Middeleeuwen betreft. De betrekking, die elk, wiens beschaving geen verkeerde rigting nam, op zijn geboortegrond gevoelt, onze vaderlandsliefde, zeg ik, moet ons zulke berigten regt welkom maken, ook zelfs al boezemde al wat locaal is niet reeds daarom alleen zekere belangstelling in. Er is op den vaderlandschen bodem niets voorgevallen, wat ons meer zou moeten doen blozen over onze Vaderen, dan andere Volken over hetgeen toen bij hen plaats vond; maar er is toch ook, dunkt mij, niets te ontdekken, waarop wij bijzonder trotsch zouden kunnen wezen. Want dat de waardigheid van Roomsch-Koning Graaf willem van Holland opgedragen werd, zal toch bij geschiedkenners

{==210==} {>>pagina-aanduiding<<}
niets afdoen voor het aanzien van Holland te dier tijde. Het is overbekend, hoe er met die kroon toen rondgeloopen, hoe zij door velen afgewezen was: en als het aanzien van den Vorst, wien men haar bood, hier iets had afgedaan, dan was de Graaf van Gelder (hooger titel had deze toen nog niet) een aanzienlijker persoon, dan die van Holland, want de Geldersman was een der zulken, die de gevaarlijke eer hadden geweigerd. Wat die kroon willem gegolden, of liever, gekost heeft, weet elk; en toch vindt men de gebeurtenis in onze Jaarboeken met zekeren ophef vermeld.
Zoo als wij opmerkten, alles wat voorviel op plaatsen, welke wij bewonen, of waar wij ons bevinden, heeft reeds daardoor alleen voor ons zeker belang. Het is om vele redenen zeer verklaarbaar, dat wij, van jongs af aan, gewezen op onze Grafelijke en Bisschoppelijke tijden, al vroeg de feiten, hier te lande bedreven, beginnen te beschouwen als gewigtiger, dan die waarvan het tooneel verder verwijderd lag. De mensch gaat bij zijne gewaarwordingen van zich zelven en 't geen hem het naaste is, uit; en dat moet hij wel. 't Geen ons, of onze huisgenooten betreft, al is het een beuzeling, zal ons geheel andere gewaarwordingen inboezemen, dan vrij wat gewigtiger voorvallen, maar die op een afstand bij vreemden plaats hebben. Zoo is het ook met onze vroegere geschiedenis: maar hoe sommigen in de Riddereeuwen ons schitterend tijdperk kunnen zien, zoo als zij doen, is mij nooit regt duidelijk geweest, al loochen ik ook niet, dat Gelderland, Holland, Utrecht, Friesland, kortom, dat elk onzer Gewesten regt dappere Ridders heeft aan te wijzen. Maar er waren elders even goede Degens.
Nog onlangs bleek het mij, hoe weinig onze Middeleeuwsche Geschiedenis de bijzondere aandacht tot zich trekt van oogen, gewoon het geheel, en dat al vrij naauwkeurig, te overzien. Ik bedoel eene plaats uit frederik christoffel schlosser's Weltgeschichte in zusammenhängender Erzählung. In het ten jare 1839 uitgekomen 4de deel van dat anders doorwrocht werk, spreekt

{==211==} {>>pagina-aanduiding<<}
hij op bl. 358 van een tijdvak onzer historie, 't welk ons, en te regt, zeer veel belang inboezemt, een tijdvak, waarin de Hoeksche en Kabeljaauwsche twisten uitbraken: maar hoe spreekt hij er van?
‘Na den dood van willem IV in 1345 hadden zijne drie zusters, volgens het bestaande regt en de gewoonte in Holland heerschende, aanspraak op eene verdeeling van de vaderlijke bezittingen, en de gemalin des Duitschen Keizers lodewijk was de oudste: maar de keizerlijke regtsgeleerden wisten redenen op te sporen, waarom haar zoon alles alleen moest beërven. De jonge regtskennis diende hier, als in Tyrol, om dat, wat duidelijk onregt was, te ondersteunen. De Staten echter der Nederlanden waren geneigd om lodewijk's plannen te bevorderen, daar zij de onlangs bijeengevoegde gewesten’ (hij zal daar Henegouwen en Holland mede bedoelen) ‘niet van elkander wilden gescheiden zien. Volgens het gevoelen zijner regtsgeleerden dan, verklaarde de Keizer Holland, Zeeland en Henegouwen tot leenen, die met willem's dood, als den laatste uit het huis van avennes, aan het Duitsche rijk vervallen waren, en als zoodanig gaf hij die aan den minderjarigen willem, zoon zijner tweede gemalin, en zond hem naar de Nederlanden, om zich in het bezit te stellen. De moeder des jongen Graven werd er met gejuich ontvangen, en als voogdes over haren zoon erkend: ook keerde zij, na het overlijden des Keizers, als Regentes derwaarts terug, en bestuurde het land tot aan haren dood in 1351. Als vervolgens de jonge graaf willem hopeloos krankzinnig werd, kwam het land aan zijnen broeder albrecht van Beijeren.’
Wie zou in deze voorstelling van den overgang der grafelijkheid van Holland en Zeeland uit het Henegouwsche huis in dat van Beijeren iets vermoeden van 't geen toen werkelijk gebeurd is? Wie zou vermoeden, dat toen, en wel ter oorzake dier opvolging, de schrikkelijke burgeroorlog ontvlamde, die met alverterend vuur een goed deel van ons vaderland gedurende anderhalve eeuw geteisterd heeft? Ik ben het volkomen met hem eens, die vindt, dat deze

{==212==} {>>pagina-aanduiding<<}
plaats de geschiedkennis en naauwkeurigheid van schlosser geen bijzonder groote eer aandoet: zooveel dwalingen bijna als woorden; en wanneer wij van elders niet wisten, dat hij een groot geschiedkundige is, hieruit zouden wij het bij geene mogelijkheid kunnen gissen. - Die onkunde wordt nog te bevreemdender, daar het toch de historie geldt van een volk, 't welk een eeuw of drie later zulk een belangrijke rol in de geschiedenis van Europa zal gaan spelen, en al was het daarom alleen voor den staatkundigen en wijsgeerigen vriend der menschheid, die de oorzaken der nationale ontwikkeling gadeslaat, iets bijzonder uitlokkends moet hebben. Maar ook dit zelfs heeft het Holland en Zeeland dier dagen, in het oog van schlosser, niet van betrekkelijke kleinheid en onbeduidendheid kunnen redden.
Moet dan zulk eene behandeling of beter mishandeling onzer geschiedenis ons den maatstaf niet eenigzins aan de hand geven, waarmede een onpartijdig vreemdeling die meet? ‘Maar bedenk, dat hij een vreemdeling is,’ zegt een mijner lezers; echter die vreemdeling is schlosser, en dat zulk een zóó dwalen, of de zaken zoo verkeerd, zoo valsch gekleurd voordragen kan, bewijst ten minste, dat onze geschiedenis, uit dat tijdvak althans, zoo geweldig schitterend niet is, en dat er vaderlandsche oogen en vaderlandsche harten toe noodig zijn, om daar al het schoone van te zien, al het gewigtige van te gevoelen.
De vooringenomenheid met hetgeen men den roem der vaderen noemt, steekt zonderling af bij deze minachting eenes vreemdelings. Die vooringenomenheid verblindt en verblindde waarlijk maar al te dikwijls onze bekwaamste mannen. Of zou de vlijtige bearbeider van Hollands Rijkdom, zou Mr. elias luzac niet een geweldig vergrootenden bril hebben op gehad, toen hij de plaats schreef, welke ik nu ga mededeelen? Luzac, die in genoemd werk zooveel moeite doet om te toonen, dat de handel der Hollanderen reeds vóór de tijden der Republiek hoogst gewigtig was - eene stelling, waarvan ik de waarheid in vele opzigten gaarne erken - luzac schroomt niet te beweren,

{==213==} {>>pagina-aanduiding<<}
dat wij reeds in de 16de eeuw even zeer tegen de Franschen en Engelschen opgewassen waren, als, volgens zijn zeggen ten minste, in de 17de. Ja hij gaat nog verder en schept er behagen in te doen opmerken, dat Holland en Zeeland toen alléén deden, wat de geheele Republiek in de 17de eeuw naauwelijks vermogt. Maar ik wil de geheele plaats, daar zij niet lang is, mededeelen, opdat elk zelve moge beoordeelen, hoe overdreven de uitdrukking is, waarvan hij zich bedient, en erkennen, dat ik hem niets laat zeggen, dan 't geen waarlijk zijne woorden zijn.
Op bl. 120 van het 1ste deel staat het volgende te lezen:
‘Men kan zich herinneren, dat françois de I, Koning van Frankrijk, naauwelijks van Madrid, alwaar hij langen tijd, als krijgsgevangen, was opgehouden, in zijn rijk teruggekeerd zijnde, met den Koning van Engeland een verbond sloot tegen karel den V. Straks rustten de Hollanders en Zeeuwen eene aanzienlijke vloot uit om de zeemagt der beide Koningen te keer te gaan, zich verders met die van Antwerpen, 's Hertogenbosch en de Staten van Braband, ter beveiliging hunner scheepvaart, vereenigende. De scheepvaart der Hollanderen was toen reeds zoo hoog geklommen, dat zij zich in staat zagen, om tegens de vereenigde krachten van twee der grootste Zeemogendheden van Europa te kunnen opkomen. In de laatstvoorledene eeuw, hebben zij, voor de derde reize, den roem gehad, van der gansche vereenigde zeemagt dier twee zelfde volken, naamelijk van Frankrijk en van Engeland, het hoofd te bieden. Op dat tijdstip schijnt de zeemagt van het Gemeenebest, haaren grootsten luister vertoond te hebben; daar in de gebeurtenis, zoo even aangeroerd, het slechts twee Gewesten zijn, naamelijk Holland en Zeeland, welke eene zoo aanzienlijke zeemagt uit hunnen schoot opleveren.’
Te kunnen opkomen tegen de vereenigde krachten van twee der grootste Zeemogendheden van Europa! Als wij ons later daar voor een oogenblik op mogen beroemen, dan is toch de voorstelling van het tijdens karel V gebeurde, zoo als luzac die geeft, verbazend geschikt, om

{==214==} {>>pagina-aanduiding<<}
de denkbeelden en meening zijner goedhartige, erg noch list vermoedende lezers op den dwaalweg te brengen. Wordt hier niet met woorden gespeeld? Engeland en Frankrijk onder hendrik VIII en frans I de grootste Zeemogendheden van Europa! Men denkt onwillekeurig, men moet wel denken aan Fransche en Engelsche vloten, als in 1672 en 1673 de havens dier Rijken uitliepen. Maar 't is elk bekend, hoe de Marine dier twee natiën er vóór elizabeth en vóór lodewijk XIV uitzag. Ik zal hier niet opmerken, dat Holland en Zeeland toen gedeelten uitmaakten van het rijk des magtigen karel's, die zijne vijanden de handen niet ruim liet: ik wil enkel de aandacht op die Zeemogendheden, die grootste Zeemogendheden van Europa gevestigd hebben om te doen toestemmen, dat iets letterlijk waar kan zijn, en tevens zeer geschikt om onjuiste begrippen te geven. Het is inderdaad te bejammeren, dat luzac vergeten heeft, ons de zeeslagen toen geleverd, en de admiraals, die de twee koninklijke en die onze vloten aanvoerden, te noemen.
Genoeg hier, van onze vroegere geschiedenis. Als gebeurtenissen vermeldende, zonder welke latere gebeurtenissen onverstaanbaar zijn; als de kiemen bevattende van instellingen, welke zich later ontwikkelden en grooten invloed op het lot van volgende geslachten hadden en nog op het onze hebben; als de geschiedenis, in één woord, van ons vaderland; als de band, welke ons met het voorgeslacht samenhecht; als de zonen hunne vaderen doende aanschouwen en kennen, - is die geschiedenis buiten allen twijfel voor ons de belangrijkste van alle geschiedenissen, mits men de gewijde buiten sluite. Doch dit moet ons nooit doen vergeten, dat ons vaderland slechts een zeer klein stukjen is van het kleinste der werelddeelen, dat de landschappen, welke wij bewonen, zeer langen tijd landschappen zijn geweest van weinig beteekenis voor andere natiën, en dat de naam van Hollander, later een zoo te regt beroemde naam, nog zoo heel dikwijls niet in de ooren klonk, zelfs van geburen.
Een samenloop van omstandigheden doet ons in de 16de

{==215==} {>>pagina-aanduiding<<}
eeuw eene in der daad geweldige, ik mag wel zeggen voorbeeldelooze, krisis op de allerverbazendste wijze doorworstelen. Zulk een Vorst als philips II, zulke helpers als hij had en juist in die volgorde op ons afgezonden, als geschied is; zulk een beginsel als het Protestantisme, gevoegd bij prijsstelling op het behoud der burgerlijke inrigtingen, laat mij liever zeggen, zulk een vrees voor dwang naar lijf en ziel, waardoor aller gemoederen tot een hoogen graad van geestdrift worden opgewonden; zulk een man als de eerste willem, daarna maurits en frederik hendrik, en ook zij (zoo als anderen reeds opgemerkt hebben) juist in die orde op elkander volgende; zulk een knoop van staatsbelangen ons gunstig in de voornaamste ons omringende Monarchijen, die zich toen tegen het huis van Oostenrijk moesten kanten, - het levendig besef bij Frankrijk en Engeland, dat de burgeroorlog aan de krachten van het Habsburgsche huis moest knagen, hoe die ook uitviel: want verkreeg philips zijn wensch, één der heerlijkste paarlen in zijne kroon was voor lang, misschien voor altijd haar glans kwijt; slaagden de opstandelingen, ook dit moest de magt van dit huis verminderen - dat alles en veel meer is er noodig geweest, om de groote uitkomst te weeg te brengen, welke wij, niet zonder er de hand des Albestuurders in op te merken, zien te weeg gebracht.
Als ik van een samenloop van omstandigheden spreek, als ik veel aan den tijd toeschrijf, denke toch niemand, dat ik onzen vaderen iets van hunnen roem wil benemen: maar de omstandigheden doen zooveel af: elk die de wereld een weinig kent, zal het onzen huygens gaarne nazeggen:

Tijd doet en tijd doet niet, Tijd geeft en wil niet geven. 


En op eene andere plaats:

Want kunnen hoeft zijn tijd, syn stae, syn overslagh. 


Als menig beroemd en teregt beroemd man zijnen naam daaraan te danken heeft, dat hij van de omstandigheden, dat hij van het gunstig oogenblik gebruik wist te maken, waarom zullen wij dan ook eene natie niet roemen, als zij

{==216==} {>>pagina-aanduiding<<}
dat verstond te doen? Dat is veel meer dan bestaande, dan natuurlijke krachten slechts ontwikkelen.
Vele oorzaken hadden al vroeg onze vaderen ijverig en wakker gemaakt. Hun land was den Hollanderen en Zeeuwen steeds een duur houkind, en het leverde weinig op, en toch, het ontbrekende moest ergens gevonden worden. Hunne Vorsten deden gedurig groote beden, want zij waren eerzuchtig en gingen huwelijksverbindtenissen met veel aanzienlijker vorstenhuizen aan, welke op grooten voet geboden te leven; zij werden daardoor ook al vroeg in de staatzucht en de oorlogen hunner veel magtiger naburen gewikkeld, en dat alles moesten de landzaten betalen. Arm zijn is en was in een klimaat als het onze schrikkelijk. Bij de noodzakelijkheid kwam een vlijtige geaardheid en goede aanleg. Vlaanderen, het nabijgelegen en bloeijende Vlaanderen wees ons den weg: dat had zijn vroegen welvaart te danken aan zijne ligging tusschen de landen van 't Noordelijk Europa en die van het toen zoo welig tierende en rijke Italiaansche, Spaansche en Portugesche Zuiden. Tot die streek, aan de kusten der Noordzee zoo centraal, behoorde ook ons vaderland, dat de gemakkelijke gemeenschap met Engeland even goed bezat als Vlaanderen, en in die met Duitschland door zijn riviermonden nog iets boven Vlaanderen vooruit had. Al vroeg bezielde de handel onze gewesten, die er zoo uitnemend voor gelegen waren. Wij zijn den Engelschen en Franschen een eeuw anderhalf of twee vooruit geweest in 't gewigt daarvan te doorgronden. Weten is magt! Reeds onder philips de Goede hief men in Holland excijnsen op bier, koren, zout, turf en andere levensnoodwendigheden, ten einde met dat geld handelsvoordeelen in het Noorden te koopen. Wie dacht toen in Engeland of
Frankrijk aan zoo iets? Wie zou het geld, voor zoo iets geheven, daar in die eeuw goed besteed gemeend hebben? Wij lezen echter niet, dat iemand hier te lande over die belasting morde. Elk schijnt toen reeds begrepen te hebben, dat de dus uitgegeven penningen door de welvaart, welke zij onder het volk verspreidden, tiendubbele renten opbrachten!

{==217==} {>>pagina-aanduiding<<}

Dat was het fundament gelegd voor 't gebouw van Neêrlands grootheid!
Later werden wij door onze vijanden de Spanjaarden zelve tot den wereldhandel gedwongen, en het geluk wilde, dat zij ons in de gelegenheid stelden, om de Portugesche bezittingen in Oost en West als vijandelijke bezittingen te mogen beschouwen.
Dat was het gebouw van Neêrlands grootheid heerlijk opgetrokken!
Dat wij andere natiën zoo vooruit geraakt waren, en dat niet alleen in handel, maar ook in industrie, welke er mede samenhing; dat wij uit de zee haalden, wat anderen er niet wisten uit te halen; dat wij de koopmarkt der wereld hier vestigden en schatten op schatten hoopten, dat was wel gedeeltelijk geluk, maar toch nog meer wijsheid dan geluk. Als wij zoo vol zijn van de grootheid van ons land vóór de Spaansche tijden, dan speelt de Nationale hoogmoed, te zeer opgewekt door een' overdreven dunk van nog vroegere eeuwen, ons een zonderlingen trek. Dan vinden wij in dien bloei der Republiek, gedurende de periode van 1648-1713, niets zeer verwonderenswaardigs; wij vinden dan integendeel dien bloei al vrij natuurlijk; wij zien dan de schranderheid, de kloekheid, de ondernemingszucht en het beleid van de Nederlanders der 17de eeuw ligt te veel voorbij. Hadden wij reeds in de 16de eeuw zulk eene zeemagt, als luzac wil, wat wonder, dat wij die in de 17de bezigden.
Toen later de Engelschen onder cromwell en de Franschen onder colbert ons de bron van onze welvaart hadden afgezien, toen ook nog andere natiën, behalve die twee, de oogen openden en uit haren slaap ontwaakten, en haar wettig deel in den handel terug namen, toen moesten wij ophouden de vrachtvaarders van Europa te wezen, toen moest, om allerlei redenen, ons deel wel schraler worden: dát was onvermijdelijk; dát lag in den aard der dingen. Wij moeten ons er niet over bedroeven, dat de zaken toen haren natuurlijken loop namen; wij moeten ons er veeleer over verheugen, dat die er te onzen voordeele zoo lang buiten gebleven waren.

{==218==} {>>pagina-aanduiding<<}

Andere natiën waren in hare ontwikkeling achterlijk, maar daarom kon die ontwikkeling toch niet altijd uitblijven, of wij zouden een wonderwerk te onzen behoeve hebben moeten vorderen. Wij waren onze geburen wel vooruit gesneld, maar deze waren grooter van gestalte, konden dus later, toen zij maar eens een behoorlijk gebruik van hunne beenen hadden leeren maken, ook grooter stappen doen, en de tijd moest komen, dat zij ons inhaalden. 't Is waarlijk al heel veel, wanneer zij ons niet ganschelijk achter zich gelaten hebben; wanneer wij, al is het dan ook passibus non aequis, al is 't met ongelijken tred, vrij wel mede geslenterd zijn en nog vrij wel mede slenteren.
Ik heb gelezen, dat onze vaderen zich zelven een graf gegraven hadden, door willem III op den Engelschen troon te zetten, want dat wij daardoor als een ranke boot in 't zog van den Britschen driedekker geraakt zijn, die ons voortaan op het sleeptouw neemt. Ik geloof er niets van. Engelands tijd was dààr om te worden wat het worden kon. Engeland moest groeijen, wij minder worden; dat wilde de loop der wereld. Als ik geboekt vind, hoe de achtingwaardige witsen en anderen verwachtten, dat de Engelschen eenige wijzigingen te onzen voordeele in de Navigatie-acte zouden maken, en wel uit dankbaarheid, omdat wij hun onzen willem gebracht hadden, dan moet ik meesmuilen, en denk: wat waren zij, die dat verwachtten, goedhartig. Heilige eenvoud! Dankbaarheid van den éénen Staat jegens den anderen! Geloove er aan wie wil, even als aan weldaden, door regeringen belangeloos aan elkander bewezen. Maar die komen in de politiek ook niet te pas. Men mag dankbaar zijn en weldaden bewijzen uit eigen beurs. De voogd mag geen post van dien aard op de debetzijde zetten in de afrekening met zijn pupil. Hadden wij slechts in de politiek welbegrepen eigenbelang en regtvaardigheid tot drijfveêren der daden; waarlijk! de volken behoefden weinig meer dan dat (*).



{==219==} {>>pagina-aanduiding<<}

II.

Te dikwijls wordt het doel miskend, waarom onze vaderen oorlog gevoerd hebben.
Wij bezadigde, nadenkende Nederlanders laten ons, waar het op de schatting van Nationale eer en grootheid aankomt, even zeer door krijgsroem en liefde tot hetgeen schittert verblinden als andere volken, op welke wij ons vermeten in dat opzigt neder te zien, alsof zij ijdel, ja onchristelijk waren. Dit doet ons in de oorlogen, welke de Republiek gevoerd heeft, al ligt vergeten, waarom die eigenlijk gevoerd werden, en ons den staat van vrede na 1713 als een' staat van vadzige werkeloosheid beschouwen.
Als men hoorde verhalen van eene Natie, die, ten gevolge van een 80 jaren lang tegen den magtigsten Koning van Europa op leven en dood gevoerden oorlog, en met de alleruiterste inspanning van krachten, hare onafhankelijkheid afgedwongen had: dat zij vervolgens slechts vier jaren in vrede bleef, om dan in strijd en wel in allerfelsten strijd te treden met geburen, die hetzelfde geloof in het godsdienstige en staatkundige toegedaan waren: als men dan al verder hoorde verhalen, dat zij, na het eindigen van dien kamp, de wapenen niet aflegde, maar aanstonds verviel in oorlogen, waarin hare vloten zich niet schielijk genoeg van de Spaansche zee naar de Sond konden reppen, om toch nergens te laat te komen: dat zij naauwelijks haren zin in het Noorden had gekregen, of zij meette hare krachten andermaal met diezelfde geloofsgenooten, hare naaste geburen: dat zij toen hare vaandels plantte op den vijandelijken bodem, de hoofdstad van het zeer magtige rijk harer vijanden den grootsten schrik aanjoeg en den Koning er van op zijnen troon deed verbleeken: dat zij naauwelijks het oogenblik van vrede met die magtige Zeemogendheid kon verbeiden, of zij wapende zich tegen de grootste Europesche landmagt van die en van onze dagen: dat zij, den grootsten Monarch van zijnen tijd door dwang naar haren wil gezet hebbende, de rust slechts drie jaren aanhield,

{==220==} {>>pagina-aanduiding<<}
als wanneer zij met al hare geburen in een allerhevigsten oorlog geraakte, die niet eindigde dan om in een anderen te vervallen, gedeeltelijk begonnen, omdat zij door middel harer soldaten en matrozen een naburig Vorst van zijn Koningstroon gedreven en een landgenoot in zijn plaats gezet had: dat zij dien kamp negen jaren lang vol hield, om na slechts drie van rust een hoofdrol te aanvaarden in een Europeschen, neen, in een wereldstrijd, waar het gansche Koningrijken gold, en dien strijd elf jaren lang volhield, en wel met de alleruiterste hardnekkigheid; - als dat verteld wierd aan iemand, die met de geschiedenis der laatste eeuwen onbekend was, dan zou hij, die het hoorde vertellen, er geen oogenblik aan twijfelen, of die natie was er eene, welke in oorlog haar ware element vond.
Van 1566 tot 1713, een tijdvak van 147 jaren, heeft onze Staat er naauwelijks 30 in vrede geleefd, en nu zwijg ik nog van de eeuwigdurende veete der Barbarijsche Staten op de Noordkust van Afrika.
En echter: hoe ver zou men van de waarheid verwijderd zijn, als men die natie niet hield voor de vredelievendste, de meest oorlog schuwende van alle, welker naam de Geschiedenis vermeldt; eene natie, die nooit bedoelde zich te vergrooten en niets wilde, dan dat elk zoo veel mogelijk in 't ongestoord genot van het zijne zou blijven en dat het haar vergund zou wezen, overal vreedzaam handel te drijven; eene natie, die, om goede, inzonderheid voor haar geldende redenen, een afschuw had van alle verandering; eene natie, welke men verweten heeft, en nog verwijt, dat zij zoo gaarne bij het oude bleef, maar die ook, (behalve dat het blijven bij het oude, mits niet te ver gedreven, het behoud kan zijn van een kleinen Staat,) dat blijven bij het oude voor haren handel van het alleruiterste gewigt moest achten, en in elken zweem van nieuwigheid, misschien door een duister voorgevoel, verslimmering van haren toestand moest vooruitzien.
Hoe gaarne zou ik over het vredelievend beginsel, waaruit al die oorlogen gevoerd werden, nog veel zeggen en

{==221==} {>>pagina-aanduiding<<}
jan de witt daaromtrent tegen kluit verdedigen; maar de ruimte laat het niet toe.
Genoeg, dat het oorlog voeren, alleen en waarachtig om den vrede te verwinnen en elk zoo veel mogelijk in 't genot van het zijne te laten, juist de fraaiste zijde er van wezen moet in het oog, ik zeg niet van den Christen alleen, maar ook van den Staatkundigen Wijsgeer. Maar hoe weinigen houden dat vredelievend beginsel bij het lezen van de dappere daden onzer Vaderen bestendig in het oog. Dat het voor die Vaderen een gedwongen fraaijigheid was, al die dapperheid, staat bij mij vast. Niet in dien zin, alsof zij, als het er op aan kwam, niet van harte gedurfd zouden hebben; maar, al durvende, wilden zij toch liever niet. Voor de ruyter zou het niet aangenaam geweest zijn, als men van hem gezegd had, dat hij om den roem streed! 't Lieve Vaderland en diens nooden, dat waren de prikkels, welke die edele heldenziel spoorden. Had iemand iets van 't gevaar des Vaderlands kunnen afnemen, gaarne had de ruyter dien even veel van eigen roem afgestaan. Ik ben er ook, om zulks in 't voorbijgaan te zeggen, zoo volkomen overtuigd niet van, of de ruyter wel meende, dat de Engelschen zóó bang voor ons waren, als onze Poëten zeggen, dat zij geweest zijn; want: opgewassen tegen de Engelschen? in moed, ja; in zeemanschap en oorlogskunst, meer dan ja; maar in stoffelijke krachten, - neen! Ik sprak daar van het onaangenaam gevoel, 't welk al die oorlogen bij de tijdgenooten opwekten. Hoe zal het met de Proza-menschen geweest zijn, als de Dichters van die dagen er, in weerwil van al hun gloed, niet eens mede ingenomen waren, hoewel zij de wapenfeiten der onzen in heerlijke zangen hebben vereeuwigd: en dat was pligt voor wie 't kon. - Als ik een hunner in edele verontwaardiging hoor uitroepen:

Mij grouwelt van den dagh, die niet en sal verouwen 
Doe 't huylen in mijn buyrt der brullende kortouwen 
Quam storen mijne rust, door 't dreunen en 't gedruys 
Van mijne vensteren en glaesen in mijn kluys. 



{==222==} {>>pagina-aanduiding<<}

(Westerbaen spreekt van den 10 Augustus 1653, toen de edele maarten harperszoon tromp voor het verdrijven der Engelsche vloot van onze bezette kust met zijn leven betaalde); als ik een ander, die tevens een Staatsman en een man van veel gezond verstand was, in 't voorbijgaan van den roemrijksten strijd tegen Engeland, van dien, welke met den togt naar Chatam eindigde, hoor zingen:

Men haet dat donderen, en lange zijn wij 't moe: 


dan spreekt hij in dien regel, volgens mijn oordeel, het algemeen gevoelen uit van zijne tijdgenooten.
Maar in dien geest lezen de meesten onze Vaderlandsche Geschiedenis niet. Als kind krijgt men het leven van de ruyter of de beschrijving van 's derden willem's wapenfeiten in handen, en de indruk is blijvend en zoo, dat men, wanneer er na 1713 niet meer gestreden wordt, alles laf en vervelend vindt.
Er is waarlijk een zonderlinge overhelling in den mensch naar hetgeen blinkt en schittert. Ook in dat opzigt zijn wij over het algemeen kinderen. Begrijpelijk, ik gevoel het, is de verblinding, welke velerlei soorten van roem en ook krijgsroem doen onstaan; maar beter toch, zoo niet de roem maar welbegrepen Staatsbelang ons drijft.
Het gebeurde mij, eenigen tijd geleden, met een zeer verdienstelijk man, en die door uitgegeven geschriften een belangrijk deel onzer geschiedenis heeft opgehelderd, in gesprek te geraken over de tijden, welke wij beleven. Ik moet bekennen, dat ik eenige bezwaren uitte over den toestand onzes Vaderlands, vooral wat de geldmiddelen betreft. ‘Hoe onverdiend,’ zeide ik, ‘zijn wij in een chaos van verwarring gedompeld.’ - ‘'t Is waar,’ hernam hij, ‘maar wij zullen toch een regt goed figuur in de historie maken. De roem in dien tiendaagschen veldtogt behaald en dan die Citadel van Antwerpen!’ - Hij vond, om kort te gaan, dat wij ons ten slotte nog wel verheugen mogten, over het beleven van zulke, als hij ze noemde, glorierijke dagen.

{==223==} {>>pagina-aanduiding<<}

Wij hebben uitmuntend geschreven boeken vol heldendaden te lande en ter zee. Waarom zou de eer der Vaderen ook in dat opzigt vergeten worden? Ik zal aan de grootsche bedrijven dier Vaderen niet knagen; wie dat doet, hem mogen de tanden verstompen. Echter: wij moeten door dat alles niet al te heldhaftig gestemd worden, en dat vooral niet in de beoordeeling onzer geschiedenis overbrengen.
Wij zagen, dat er al van de vroegste tijdperken onzer vaderlandsche historie af, vele toevallige omstandigheden hebben samengeloopen, om den beoefenaar daarvan een hooger dunk van het land te geven, dan eigenlijk met de waarheid bestaanbaar is, dan de inwendige kracht van dat land gedoogt. Onze verbazende handel zelfs was een gevolg minder van natuurlijke hulpbronnen en eigen rijkdom in voortbrengselen, hoewel onze ligging zeker goud waardig was, dan wel van de traagheid en achterlijkheid van andere Europesche volken, en de verblinding hunner Beheerschers. De verdienste van vroeger ontwikkelde kennis omtrent hunne ware belangen en ijverig gebruik maken van de verzuimen van anderen behoort onzen Vaderen geheel toe, dat blijft hun groote lof. Nadat de Nederlanders in 1648 tot een onafhankelijke natie geworden waren, was hun streven alleen, om in 't gerust genot van die onafhankelijkheid en van dien handel te blijven. Te regt zeide willem IV in 1749: ‘De Commercie is voor de Republiek als de opperste schakel van een ketting: komt die opperste schakel te breken, de geheele ketting met al wat er aan vast is, zal eensklaps moeten nederstorten.’ Daarom ook voerden de Nederlanders in de 17de eeuw oorlog op oorlog. Men kan geen scherper vonnis over de buitenlandsche besturen dier eeuw uitspreken, dan dat zij de vredelievendste der natiën gedurig dwongen tot het aangorden der wapenen.
Op het einde der 17de eeuw echter en in 't begin der 18de plaatsten zich de Nederlanders al te veel op den voorgrond in de buitenlandsche politiek. Meer dan aan den misschien reeds wat te hoogen dunk, welken jan de

{==224==} {>>pagina-aanduiding<<}
witt van zijn geliefd Vaderland koesterde, hadden zij dit te wijten aan den overgrooten invloed van willem III, een in verscheiden opzigten uitstekend man, ook, omdat hij één grootsch denkbeeld, het vernederen van lodewijk XIV, zijn gansche leven door getrouw bleef: zoo iets kan niet in alledaagsche zielen vallen. Willem III was echter meer een Europeaan, dan een Nederlander, en vorderde meer van de Republiek voor zijne plannen, dan hare belangen medebrachten. De Successie-oorlog was de erfenis, welke willem ons naliet, zeggen zijn voorstanders. Hoe dit onze dankbaarheid jegens zijne nagedachtenis moet vergrooten, is niet regt duidelijk. Of willen die lofredenaars dankbaarheid vorderen voor de gelegenheid, waarin hij ons stelde om nog meer lauweren te plukken? Genoeg: die oorlog werd bestierd door zijne kweekelingen in het veld en in 't kabinet. De ontzettende uitbreiding en ontwikkeling, welke lodewijk XIV aan zijne legermagt gegeven en waar hij der Franschen welvaart aan opgeofferd had, dwong ons, hun legers tegen te stellen, ver ons vermogen te boven gaande. 't Gevolg was ook voor ons, en in dubbele mate, uitputting.
Nu komt er eindelijk verademing. Onze verbruikte middelen zouden ons tot vrede gedwongen hebben, ook al had de wensch der natie niet, zoo als hij deed, onveranderlijk naar vrede gestrekt, en al was die niet begeerd geweest, zoo als men naar een lang gemisten zegen reikhalst, juist omdat die lang ontbeerd is. Ook hier had plaats wat altijd plaats heeft, werking brengt tegenwerking te weeg; naar gelang de eerste sterker was, ook de laatste: die reactie werkte in verscheiden opzigten.
Maar met den vrede van Utrecht in 1713 is ook de Staat van Europa veranderd. Lodewijk XIV, die reeds 72 jaren Koning geweest is, - veel te lang en met veel te veel opschudding, - lodewijk XIV, dat perpetuum mobile in de politiek zijnes tijds, is eindelijk van het tooneel getreden. De belangen van den Regent, hertog van Orleans vorderen, dat hij zich aan Engeland en ons aansluite. Altijd hadden wij slechts de keuze gehad tusschen

{==225==} {>>pagina-aanduiding<<}
Frankrijk en Engeland, maar thans zijn zij verbroederd, die twee mededingers, en buiten groote botsing van belangen met ons; de Protestantsche opvolging in het Huis van Hanover is verzekerd. Vredelievende Ministers, een walpole in Engeland, een kardinaal de fleury in Frankrijk geraken aan 't bewind.
Wij, ten einde adem gestreden, met financiën zoo rampzalig, dat alleen het ongeluk onzer dagen mij belet, den toenmaligen schuldenlast ongehoord te noemen, - wat wil men toch van ons? Wat moesten onze Staatslieden dan toch doen? Zal ik het antwoord geven? God danken, dat het eindelijk aan de Republiek weder vergund was, in vrede te leven: dat eindelijk de Republiek weder getrouw mogt worden aan hare bestemming. Niet dan ondanks zich zelve, niet dan met groot gevaar en om een grooter te ontgaan, was zij gedurig in het strijdperk verschenen. Wilde zij alleen die krachten gebruiken, welke geen uitputting en ten slotte den dood veroorzaakten, dan was het al sedert lang gebleken, dat die krachten niet meer tegen de krachten harer geburen opgewassen waren. Was het niet wijs en staatkundig in te zien, hoe de betrekkelijke verhouding der magten tot elkanderen nu stond; in te zien, dat anderen zich ontwikkeld hadden en de Republiek op de hielen volgden: moest de Republiek dan een wedloop aanvangen, waarvan de uitkomst niet in haar voordeel kon en minstens doelloos zou wezen. Elk Staatsman moest beseffen, dat de omstandigheden veranderd waren, en wat was het onvermijdelijk gevolg daarvan? - dat onze Staatslieden een stelsel, waarbij de Republiek zich niet meer als vroeger op den voorgrond plaatste, moesten aannemen, zoo als zij aangenomen hebben.
Heeren erkent, dat wij de ondervinding verkregen hadden, hoe weinig er voor ons te winnen viel, als wij aan de twisten der groote Mogendheden deel namen, en hij zegt, dat het sedert tot een grondbeginsel van Staat werd, ons daar zooveel doenlijk buiten te houden. - Wij hielden ons zoo veel mogelijk buiten die twisten, en was de buitenlandsche politiek ons altijd gevaarlijk en kostbaar

{==226==} {>>pagina-aanduiding<<}
geweest, zij had in de eerste helft der 18de eeuw nog het weinige aanbevelenswaardige verloren, dat haar soms vroeger kenschetste. Nooit is de staatkunde zeer naauwgezet geweest, maar 't was, vooral na den vrede van Utrecht, een politiek van logen, bedrog, omkooping en kleingeestige kuiperijen, een politiek, die alle grootheid miste. Maar al hielden wij ons zoo veel doenlijk buiten de twisten der groote Mogendheden, wij onttrokken ons echter niet geheel aan de buitenlandsche belangen; brachten het tractaat van barriére, waarover ik mij hier niet behoef te verklaren, vrij goed voor ons ten einde; zonden 6000 man naar Engeland, om george I op zijn troon te houden; sloten een drievoudig verbond met Engeland en Frankrijk, en deden nog veel meer, wat als bekend mag ondersteld worden.
‘Ook een natie,’ zegt heeren, ‘geldt voor dat, waar zij zich voor uitgeeft.’ Dat ‘ook’ doet mij vermoeden, dat de treffelijke Schrijver hier in gedachte de natiën bij enkele menschen vergeleek. Misschien moet men dit gezegde van heeren meer toeschrijven aan het fraaiklinkende, puntige en in den eersten opslag treffende er van, dan wel aan 's mans diepe overtuiging, dat het altijd doorgaat en waarheid, volkomen waarheid behelst. Dat overkomt schrijvers van vernuft wel eens meer, en zij zijn er niet onbevoegder om tot het voeren der pen, al moet men hen dan ook met dubbele behoedzaamheid lezen. Ik blijf er alleen een oogenblik bij stilstaan, omdat de bekwame Geschiedschrijver, zoo als in den beginne opgemerkt werd, het gezegde als tegen ons geldende aanvoert, en men met regt veel gewigt aan zijn oordeel hecht. Verre zij het van mij, te ontkennen, dat natiën, evenzeer als menschen, door zedelijke kracht veel vermogen. Niemand kan zulks minder loochenen dan een Nederlander. De geschiedenis treedt als getuige op, dat ook ten aanzien der volken de eens opgevatte meening van 't geen zij kunnen, geen onbeduidende zaak is; dat ook groote Rijken door gebrek aan zelfgevoel, door 't niet genoeg beseffen van eigen waarde, gezonken zijn ver beneden dien rang, waar hunne natuurlijke hulpmiddelen hun regtmatige aanspraak op kon-
{==227==} {>>pagina-aanduiding<<}
den, ja op moesten geven: of om 't met een oud Hollandsch spreekwoord uit te drukken: ‘Wie zich zelf een schaap maakt, de honden bijten hem.’ Maar is er toch ook niet een ander Vaderlandsch spreekwoord, dat dus luidt: ‘Als men den haan hoort kraaijen, moet men niet altijd gelooven, dat het dag is;’ en zou het zoo fraai klinkend gezegde van heeren toch niet wat te algemeen, wat te onbepaald zijn? Van een burger in den Staat wil ik zijn gezegde in zekere mate, hoewel
ook dan met veel beperkingen, beämen: van een Staat in betrekking tot andere Staten komt mij dat bedenkelijker voor. Ik weet, dat men er behagen in geschept heeft, de volken bij enkele menschen te vergelijken, wat jeugd, mannelijken leeftijd en ouderdom betreft. Thans kan ik niet onderzoeken, in hoeverre zulk een beschouwing waarlijk juist is? doch hier zij het genoeg, te doen opmerken, dat de burgers onder zekere wetten staan, die elk bij zijn leven en eigendom trachten te bewaren; dat er daarentegen voor de natiën niets dergelijks ingevoerd is: dat onder deze het regt van den sterkste geldt, een regt, dat meestal op de beleefdste en tevens brutaalste wijze wordt uitgeoefend. Dit alleen reeds verandert het gezigtspunt. Maar wat is er hier lange redenering noodig? Levert onze geschiedenis zelve niet de bewijzen op, welke de onjuistheid van heeren's gezegde in het helderste daglicht stellen, en tevens aantoonen, dat ons zinken in de meening van andere natiën althans niet daaraan moet toegeschreven worden, dat wij ons na 1713 te veel aan de buitenlandsche politiek onttrokken hebben?
Niemand zal kunnen beweren, dat wij ons in de oorlogen tegen lodewijk XIV, en vooral in den Spaanschen successie-oorlog, niet kras genoeg gehouden hadden. Waarlijk, wij hadden ons het voorkomen gegeven, alsof wij een Mogendheid van den allereersten rang waren: en toch - helaas ik vrees, dat men ons al vóór den Utrechtschen vrede die achting niet meer toedroeg, waarop onze inspanning van krachten ons regt zou hebben moeten geven; dat wij niet meer dien invloed hadden, welken de door ons aangenomen houding ons, volgens heeren, moest

{==228==} {>>pagina-aanduiding<<}
verzekeren. Of behielden niet de Engelschen Gibraltar, dat wij gezamenlijk met hen veroverd hadden, voor zich alleen, en dat zonder bijna onze toestemming te vragen? Of hoonde men onze Republiek niet, onder voorwendsel van ellendige en niets waardige twisten en kloppartijen, tusschen een hoop livereiknechts des graven van rechteren en van menager in de Malibaan bij Utrecht voorgevallen? Of durfde niet een polignac ons toeduwen: ‘wij zullen bij, over en zonder u onderhandelen?’ Maar wat spreek ik van dergelijke beuzelingen? Was niet de vrede zonder ons door onze Bondgenooten de Engelschen met de Franschen een besloten en overeengekomen zaak, en werden wij niet gedwongen, naar de pijpen dier twee te dansen?
‘De deelneming,’ zegt de Schrijver van De staatkundige partijen in Noord-Nederland - ‘de deelneming aan de buitenlandsche geschillen tot op den Utrechtschen vrede had door uiterlijk aanzien den kanker bedekt, die ons inwendig bestuur verteerde; de vrede, die ons met een groot gedeelte der onkosten van den gevoerden oorlog belastte, deed weldra de diepte kennen, waarin wij verzonken waren.’ En zoo is het. Wel mogt de Republiek ten jare 1713 met floris V in zijn kerkerhol uitroepen:

Aan 't vallen was ik lang, maar gisteren kwam ik neêr. 


Als namelijk het staan op die plaats, waar men door onvermijdelijke omstandigheden op behoort te staan, vallen kan heeten.
Wel geloof ik, dat de hooge toon, welken sommigen onzer gezanten zich onvoorzigtig nu en dan veroorloofden, ons vele vijanden heeft berokkend; maar ik geloof niet, dat eenige natie zich langer naar ons geschikt heeft dan zij volstrekt moest, en dat men buiten 's lands de uitputting van ons staatslichaam zeer wel kende, al hadden wij die ook nog zoo zeer willen verbloemen.
Niet ons zediger worden, niet ons aflaten van overal een woord mede te spreken, ja soms het hoogste woord te voeren, maar het losser en losser worden van een band, in de hachelijkste oogenblikken van gevaar gelegd, ik

{==229==} {>>pagina-aanduiding<<}
spreek van de Unie van Utrecht, - een band, die ook alleen kon dienen voor zulke en dergelijke tijden van nood, als waaraan hij zijn samenweefsel verschuldigd was, en die, toen de vrees voor vernietiging door buitenlandsche vijanden ons begeven had, veel te zwak moest bevonden worden, om botsende, kleingeestige, plaatselijke belangen aan het algemeen welzijn ten offer te doen brengen; het onveranderd laten van 't geen men in zijne magt had, inwendige misbruiken, terwijl men thans de hulpmiddelen voor die dagen soms zoekt in wat men toen niet in zijne magt had, het veranderen van de krachten der Republiek in evenredigheid tot andere staten; onze inwendige misbruiken, zeg ik, onze georganiseerde Aristocratie, die partijschappen onvermijdelijk maakte; niet de kleinheid van het leger, maar het Nepotismus bij de begeving der officiersplaatsen; het schrikkelijk verwaarloozen onzer zeemagt; later onze verwaandheid op krachten, welke wij niet meer bezaten; de stormvlagen eindelijk, die over Europa losbraken en veel magtiger volken schokten dan ons: zietdaar, wat ons voor eenige oogenblikken zelfs ons volksbestaan gekost heeft.
Wat is de slotsom dezer gansche redenering?
Als het ken u zelven voor een mensch van het hoogste belang is, ook voor een volk is de les vol beduidenis. Niemand zal er zich met reden over kunnen bedroeven, dat hij de lengte van volle zes voet niet bereikt heeft, of geen Hercules-krachten ontving. Even weinig zal eene Natie zich daarover behoeven te bezwaren, dat zij niet talrijker is, of geen grooter stuk lands beslaat, dan haar ten deele viel. De mensch, is hij wijs, vraagt zich, alleen af, of hij gewoekerd heeft met dat, wat hem gegeven was? Zoo ook eene Natie. Of hij gearbeid heeft, toen het tijd was te arbeiden, dan of hij toen de handen slap liet nederhangen? Zoo ook eene Natie.
De roemrijke periode van 't begin der Republiek tot aan den vrede van Utrecht is, laat het onduitsche woord mij vergund zijn, een abnormale toestand. Wij hebben toen meer invloed geoefend, meer van de goederen dezer

{==230==} {>>pagina-aanduiding<<}
aarde genoten, dan wij ooit zouden hebben mogen verwachten. De periode na den vrede van Utrecht, is als men onze natuurlijke hulpmiddelen gade slaat, onze normale toestand; 't was ons nog vergund handel, zelfs veel handel, te drijven, al was het ook geen wereldhandel meer, die overal den prijs der waren vaststelde: 't was ons vergund in vrede te leven: maar wij konden ons niet meer zoo luisterrijk in Europa vertoonen als vroeger; want de omstandigheden zijn sterker dan de menschen, en bij gevolg ook sterker dan de Natiën. In die omstandigheden vinden onze staatslieden na 1713 hun kwijtbrief, voor zoo ver de buitenlandsche politiek betreft. Ten aanzien van hun binnenlandsch beheer zou het niet zoo gemakkelijk zijn hen te verdedigen.
Wij behooren ons te verheugen, dat alles in Europa ons vergunde, zoo lang in den abnormalen staat te verblijven; dat de achterlijkheid van anderen ons zoo lang eene plaats ingeruimd liet, welke niet ons, maar hunzelven toekwam. Wij moeten er ons dus noch over ergeren noch over bedroeven, dat na 1713 alles in Europa meer in zijnen eigenaardigen en natuurlijken toestand geraakte. Onze lagere rang in Europa na 1713 is het gevolg van noodzakelijkheid. De luister, dien de Republiek in hare buitenlandsche betrekkingen gedurende de 17de eeuw ten toon spreidde, was het gevolg van gelukkige en schrander in ons voordeel aangewende, doch uit haren aard voorbijgaande omstandigheden.
Door deze mijne voorstelling wordt de vroegere grootheid der Republiek veel heerlijker, en haar latere zediger toestand, - ook die, waarin wij ons thans bevinden? - veel dragelijker.






Balize en Yucatan.

(Vervolg en slot van bl. 187.)

In deze oorden heeft de natuur, met milde hand, eenen onbeschrijfelijken overvloed en verscheidenheid harer gaven uitgestort; overal onder mijne schreden was de grond met

{==231==} {>>pagina-aanduiding<<}
bloemen en vruchten bedekt, zoo verschillend in gedaante, dat ik soms niet wist, aan welken stengel ik derzelver voortbrenging zou toeschrijven. Duizenden klimplanten omstrengelen de boomen en bedekken dezelve met haar vreemdsoortig loof. In die holten, waar de takken zich aan den stam hechten, groeijen geweldig groote Bromelia's, met bloemen of aren van scharlaken of andere niet minder schitterende kleuren. Van dezelve hangen digte bossen wortels tot op den grond neder, die den reiziger menigvuldige verhinderingen in den weg leggen. In moerassige streken verheffen zich, in digte groepen, op lange stengels, de groote en schoone eironde bladeren der Heliconia's, die niet zelden acht à tien voet hoog en met wonderlijk gevormde donkerroode of vuurkleurige bloemen versierd zijn. Onmogelijk kan men zich naar eisch verbeelden, welk een wild voorkomen de lianen aan de bosschen van Amerika bijzetten. Op de eene plaats vormen zij eene menigte van hangend en dooreengeslingerd touwwerk, naar scheepswant gelijkende; wat verder, in hun opwaarts streven door rotsen gestuit, omstrengelen zij dezelve met hunne reusachtige armen, bedekken ze met hunne bladeren, en schieten vervolgens op tot naar den top der hoogste boomen; somwijlen reiken zij over de stortvloeden henen, en strekken den door overstrooming verrasten reiziger tot eene natuurlijke brug; meest altijd dienen hunne festoenen en kronkelslingers tot zitplaats aan eene menigte veelsoortige papegaaijen, apen, vogels en insekten, die behagen scheppen, zich door den adem der windjes op dezelve te laten schommelen. Ondanks de levendige bewondering, welke een zoo grootsch en voor mij zoo nieuw tooneel bij mij verwekte, week ik voorzigtiglijk, uit schroom voor jaguars en nachtdauw, onder het berookte dak van eenen wigwam, waar de bewoners mij gastvrij aan hun maal lieten deelnemen. Eenige sneden versch schilpaddenvleesch en een agouti vormden het festijn;
Negers en Europeanen wedijverden in hoffelijkheid, om de honneurs van hunne gemeenschappelijke woning te doen, en na het maal boden zij mij de beste hangmat der stulp aan, in welke ik een' allerverkwikkendsten slaap genoot. Den volgenden morgen vervoegde ik mij weder bij mijne sloeproeijers, die, ongerust over mijn uitblijven, reeds eenigen der hunnen hadden afgezonden, om mij in het bosch te gaan zoeken. Toen deze lieden teruggekomen waren, wilde ik den stroom

{==232==} {>>pagina-aanduiding<<}
van de Balize nog verder opvaren, en wel tot aan eenen waterval, die van de plaats, waar ik mij bevond, een allerschilderachtigst gezigtspunt leverde. De wind hief een deel des vallenden waters op, en vormde daarmede boven de rotsen als 't ware een' reusachtigen vederbos, die, door de zon beschenen, met al de kleuren van den regenboog schitterde.
‘Wij moeten ons wel hoeden hooger op te varen,’ zeî mij de stuurman; ‘die fraaije waterschoof, welke gij zoo bewondert, is het voorteeken eener naderende bui; het is manicoura's geest, die wraak verlangt. Haasten wij ons, de rivier af te dalen, eer de storm ons overvalt!’
Na eenige oogenblikken van aarzeling, gaf ik toe aan de weigering van mijnen scheepsbestuurder; maar ten minste wilde ik oorzaak en oorsprong weten van het onheil, waarmede hij mij bedreigde. De zoogenaamde opheldering van het verschijnsel was niet meer noch minder dan eene legende.
Manicoura (zeide mij de stuurman) was de eenige dochter van een magtig en in geheel den omtrek zeer gevreesd opperhoofd der Caraïbische Indianen; zij alleen vermogt den anders onverbiddelijken grijsaard tot deernis te bewegen; zij wist zijne gramschap te matigen en hem zijne bloedgierige ontwerpen te doen opgeven. Dit vermogen, hetwelk zij op den norschen geest haars vaders oefende, had zij aan hare kinderlijke lieftalligheid, of, om juister te spreken, aan de onweêrstaanbare innemendheid te danken, die het kenmerk harer schoonheid was. Hare zwarte, smachtende oogen, hare fijne, tot liefkozen als gevormde lippen, haar schroomvallige gang, de teederheid harer leden, de kwijnende stem, alles in haar vermeesterde dengeen, tot wien zij zich wendde. Ook had meer dan één jonge aanvoerder der naburige stammen gepoogd de gunst van manicoura te winnen; maar zij, geheel aan mijmeringen zonder voorwerp ter prooije, ontving hunne hulde met koelheid, en, wanneer haar vader bij haar aandrong, dat zij eene keus zou doen, antwoordde zij slechts door hare tranen.
De besluiteloosheid der jonge maagd duurde nog steeds, toen wallace met zijne Boucaniers zich in Yucatan kwam nederzetten. Een zijner medgezellen, andrew glenelg, stouter dan de overigen, was de eenige, die in aanraking met de Caraïbische Indianen had durven komen; en manicoura's vader, die onder zijne landgenooten den bijnaam van den Nederbliksemenden Sperwer droeg, was een der

{==233==} {>>pagina-aanduiding<<}
eersten, met wien de jonge avonturier in betrekking geraakte. Andrew glenelg was in de Schotsche Hooglanden geboren; hij was rijzig, welgemaakt, van een aangenaam, ofschoon scherp geteekend voorkomen; daarenboven muntte hij uit in alle ligchaamsoefeningen. Niemand bediende zich behendiger, dan hij, van boog of vuurroer; hij worstelde met onbeschrijfelijke vlugheid, liep sneller dan een hert en kon zwemmen als een visch; stout en onderneemziek, schrikte geen hinderpaal hem af. Zoo vele voortreffelijkheden van ligchaam en van geest moesten een groot vermogen oefenen op lieden, bij welke kracht en behendigheid als de hoogste voorwerpen van achting gelden. Ook telde andrew glenelg onder de Caraïben weldra talrijke bewonderaars, en de Nederbliksemende Sperwer werd een zijner vurigste vrienden. Het Indische stamhoofd verleende den jongen Schot toegang in zijnen bijzonderen wigwam; hij noodigde hem tot al zijne ondernemingen, en dagelijks zag men hen te zamen uren lang slijten met drinken en met het verhalen van krijgs- en jagtontmoetingen.
Bij het aankweeken der vriendschap van het oude stamhoofd, had andrew glenelg de bevalligheden van manicoura niet onopgemerkt gelaten: even als zoo vele anderen hadden zij hem bekoord; maar, gelukkiger dan zoo vele anderen, zag hij zijne min met wedermin beloond. Het preutsche meisje, dat zoo lang de hulde harer landslieden versmaad had, vermogt niet ongevoelig te blijven voor den vreemdeling. Van zijnen kant had andrew glenelg, door diensten te bewijzen aan elk, die zijnen bijstand verlangde, door listiglijk geschenken aan de leden van manicoura's verwantschap te doen, de algemeene genegenheid van den stam gewonnen, en toen hij den wensch te kennen gaf van in dien stam te worden opgenomen, juichte eenparige bijval zijne oogmerken toe; want geheel de stam, de Nederbliksemende Sperwer alleen misschien uitgezonderd, had de liefdesvoorkeur bemerkt, welke manicoura voor den vreemdeling koesterde.
Evenwel, hoe zeker hij zich van zijnen invloed op den geest zijner gastvrienden ook houden mogt, aarzelde glenelg nog lang, eer hij het waagde, den ouden Vorst om de hand van deszelfs dochter te verzoeken. Gedurig stelde hij die aanvraag uit, beducht voor de hooghartige denkwijs van den ouden man; want hij wist, welk een verheven denk-
{==234==} {>>pagina-aanduiding<<}
beeld deze van de waardigheid zijns persoons en afkomst koesterde. Het gebied, hetwelk manicoura's vader oefende, was van zijne voorouders op hem overgegaan, en zijne gedurige overwinningen hadden den glans daarvan verhoogd. Ook was hij er dubbel trotsch op. Toen derhalve glenelg de vraag, met welke hij zoo lang gedraald had, eindelijk aan hem deed, maakten woede en verontwaardiging zich van hem meester; hij sloeg de hand aan zijn tomahawk, en ongetwijfeld zou hij, met éénen slag daarvan, den Schot het hoofd vermorzeld hebben, ware het niet, dat de heilige wetten der gastvriendschap hem teruggehouden hadden. Vervolgens, na eenige met moeite verborgene worstelingen tegen zijnen toorn, gaf hij, met dat zelfbedwang en die bedaardheid, waarin de Indiaan zijnen roem stelt, ten antwoord: ‘Genoeg Caraïben-dochters zijn er voor de blanke aangezigten, die onder ons komen wonen. Aan eene Vorstendochter voegt een Vorstenzoon; het adelaarsjong moet rusten in het nest eens adelaars!’ Vruchteloos wierp manicoura zich voor haren vader op de knieën; vruchteloos beloofde zij, dat al zijne vrienden, al zijne vijanden ook die van haren andrew zouden wezen; vruchteloos roemde zij hem als een' man van onschatbare waarde op de jagt en in den oorlog, - de oude Vorst liet zich niet vermurwen; andrew glenelg moest zich verwijderen, en van nu af was de wigwam van zijnen Indischen vriend voor hem gesloten.
Van hetzelfde oogenblik ook hield manicoura op, deel aan het dansen der jonge lieden te nemen; de vorstelijke wigwam was doodsch en stil; noch vreugd noch feestviering kwam over deszelfs drempel, en het oude stamhoofd, wanneer hij des avonds naar huis kwam, vond zich niet langer door het blijde gezang zijner dochter verwelkomd. De bloemen, welke manicoura te voren met zoo veel liefde kweekte, verdorden thans op hare stengels; de zangvogels, welke zij opvoedde, zaten onverzorgd en lusteloos in hunne kooijen; alles rondom den Indischen Vorst was rouw en droefheid; zijne dochter zelve, zijne hoop, zijn eenig geluk, was in de diepste zwaarmoedigheid gedompeld. Eindelijk werd het hem onmogelijk, deze algemeene troosteloosheid te verduren.
Sedert den noodlottigen dag, waarop andrew glenelg zijne vraag aan den ouden heerscher had durven doen, keerde deze zijn hoofd af, telken male hij bij toeval den Schot op zijne jagten gewaar werd; maar ten laatste, door de smart

{==235==} {>>pagina-aanduiding<<}
zijner dochter overwonnen, legde hij zijner trotschheid eenen breidel aan en vermeesterde zijne verbolgenheid. Eenmaal zich zoo verre beheerscht hebbende, maakte deze gemoedsverandering snelle voortgangen, en de derde maan was nog niet opgegaan, of, andrew weder bij het visschen aan den oever der Balize ontmoetende, ging hij regt op hem aan, nam hem bij den arm en voerde hem mede. Geen woord kwam uit zijnen mond; bij vergenoegde zich, hem met den vinger zijne woning te wijzen. In het begin was andrew niet geheel zonder een gevoel van schroom; maar een blik van het oude opperhoofd was genoeg om hem gerust te stellen, en te zamen traden zij den vorstelijken wigwam binnen. Manicoura zat in het achterste gedeelte van haar vertrek, met het hoofd droefgeestiglijk op hare hand geleund. Niemand was bij haar, noch hare voedster, noch hare meestgeliefde slavin. Het korfje, waaraan zij vlocht, was hare handen ontvallen, en hare voeten vertraden de op den grond verstrooide bloemen, welke hare gezellinnen haar des ochtends gebragt hadden.
Het oude stamhoofd wierp op zijne dochter een' dier doordringende blikken, welker uitdrukking slechts in de oogen van eenen wilde te vinden is: ‘Manicoura,’ zeide hij, terwijl hij zich dwong aan zijne stem eenen zachteren toon te geven, ‘ga naar den wigwam des vreemdelings; dat uw vader u weder de zon zie toelagchen, wanneer zij opgaat, den vogel, als hij zingt, de bloem, als zij ontluikt!’ Het meisje ontving deze woorden met een' nog schuwen glimlach, waarin echter blijdschap en liefde duidelijk genoeg doorstraalden; en toen zij vervolgens hare oogen, in welke tranen glinsterden, naar andrew ophief, kon hij gemakkelijk bespeuren, dat hij nog niets van zijn vermogen op haar hart verloren had.
Weldra weêrgalmde de bruiloftszang onder den vorstelijken wigwam; feesten volgden op feesten, en de Europesche gelukzoeker werd de behuwdzoon eens Konings.
Maanden, jaren verliepen, en manicoura bleef steeds dezelfde, zachtaardig en innig verknocht aan haren echtgenoot. De geboorte van eenen zoon scheen zelfs hare vereeniging met den vreemdeling voor altijd te moeten bevestigen, toen men plotseling den dood van den Nederbliksemenden Sperwer vernam; een' dood, onder de verschrikkelijkste omstandigheden voorgevallen, want men had den ouden

{==236==} {>>pagina-aanduiding<<}
man in het digtste bosch verbrand gevonden. Geruchten zonder bepaalden oorsprong beschuldigden andrew glenelg, de bedrijver van dien moord te zijn; niemand echter kon eenig bewijs leveren, om die aanklagte te staven. De eenige bezwarende omstandigheid, welke zich tegen hem verhief, was, dat hij zijnen schoonvader op de jagt verzeld had. Omstreeks dien tijd ook waren verscheidene van wallace's medgezellen, verwittigd welk een goed onthaal andrew bij de Caraïben gevonden had, zich bij hem komen vervoegen; van dag tot dag vermeerderde hun getal; en daar zij bespeurden, hoe zij, beter gewapend dan de inboorlingen, waarschijnlijk de sterkeren zijn zouden, begonnen zij hen met trots en hardheid te behandelen. Ook andrew had van dien tijd af voor zijne manicoura dezelfde oplettendheden niet meer; zijne taal was koel, zijne blikken duidden verachting aan, en toen het oude opperhoofd gestorven was, gaf hij zijn voornemen te kennen, om den stam te verlaten en zijne vrouw te verstooten. Hij verkocht de goederen, welke de erfenis van zijnen schoonvader hem deed te beurt vallen; hij ontdeed zich van zijn vee, verstrooide zijne slaven, en de arme manicoura was weldra gedwongen, om tot haar levensonderhoud zelve ter jagt en ter vischvangst uit te gaan.
Glenelg nogtans was niet van voornemen, alleen de woonplaatsen der Indianen te verlaten. Had zijne liefde voor zijne vrouw een eind genomen, zoo gevoelde hij niettemin eene vurige genegenheid voor zijnen zoon, dien hij buiten weten van haar of iemand der haren met zich wilde nemen. Om dit voornemen uit te voeren, bezigde hij een oogenblik, dat zijne vrouw afwezig was; maar naauwelijks was hij eenige mijlen ver op weg, of hij ziet manicoura, bleek, hijgend, met loshangende haren, hem achterna snellen en met luid geschreeuw haren zoon terugvorderen. Eene menigte Indianen verzelden haar, om haar tot geleide te dienen en, was het nood, haar te verdedigen. Andrew gevoelde zich niet sterk genoeg om hen te weêrstaan; hij vergenoegde zich dus met driftig het oogmerk te ontkennen, dat men bij hem onderstelde, en keerde met de Caraïben naar manicoura's wigwam terug. Doch het was slechts een uitvlugt, om zich uit de verlegenheid van het oogenblik te redden.
Eenige dagen na de mislukking van zijn ontwerp stak

{==237==} {>>pagina-aanduiding<<}
andrew zijne eigene woning in brand, en, de opschudding te baat nemende, welke dit geval onder de Indianen te weeg bragt, poogde hij zich meester te maken van het kind. Gelukkiglijk wist manicoura, door haar moederlijk instinct geleid, het andermaal te redden, en andrew werd voor altijd uit den stam verjaagd. Zich met zijne medgezellen verwijderende, kondigde hij echter aan, dat hij weldra met grootere magt zou terugkeeren, en wraak zou nemen voor den hem aangedanen hoon. De uitvoering volgde weldra op de bedreiging.
Zonder veel moeite verkreeg glenelg van wallace een gewapend korps van tweehonderd man. Met die bende, zeide hij, wilde hij het gebied der Moskieten veroveren, of liever verwoesten; want bij eenen zeeroover is verovering niet anders dan verwoesting, roof en moord. Vernieling te vuur en te zwaard kenmerkte overal zijnen togt; niemand konde het vreeselijk musketvuur weêrstaan, en de verschrikkelijke ruiters, welke de meeste Indianen nog steeds als eene soort van gedrogten beschouwden, verspreidden allerwegen angst en verslagenheid. Ieder vlugtte op zijne nadering, en de arme Indianen, uit de verte hunne verlaten wigwams in vlammen ziende opgaan, riepen in hunne radeloosheid uit: ‘Groote God! moet dan de man, dien wij als eenen broeder bemind hebben, de bewerker van ons verderf zijn?’ De snoodaard! Thans bloosde hij over de weldaden, welke hij ontvangen had, en, om voor zichzelven zijne ondankbaarheid te bemantelen, poogde hij zich diets te maken, dat hij slechts wraak nam over eenen hoon.
Te midden der algemeene ellende begreep de ongelukkige manicoura maar al te wèl, dat ook zij niet gespaard zou worden. Noch bloedverwanten, noch vrienden, noch dienaren waren bij haar, om haren bezwijkenden moed te ondersteunen. Allen waren de wreede blanken ontvloden, en de ongelukkige, door ieder verlaten, gaf zich over aan hare wanhoop. Zij trok haar feestgewaad aan, en versierde zich met al de kleinooden, welke zij op haren bruidsdag gedragen had; voor haren zoon koos zij eene fraaije halsketen van schelpen, welke haar vader haar gegeven had, en, hare tranen bedwingende, zeide zij: ‘Naardien dan manicoura en haar zoon deze aarde verlaten moeten, zullen deze sieraden ten minste dienen, om haar in de wereld der geesten te doen herkennen, waar zij haren vader zal wedervinden!’ Ver-
{==238==} {>>pagina-aanduiding<<}
volgens nam zij het verwonderde kind bij de hand en geleidde het naar den oever der rivier.
Hier lag nog de canoo, welke haar vader haar ten geschenke gegeven had op den dag, toen zij hem verliet, om in den wigwam des vreemdelings over te gaan. Even als de hoop der arme vrouw, was het bootje vervallen en verweerd; doch de togt, tot welken zij het behoefde, zou niet lang wezen. Vervolgens viel manicoura's blik op den wigwam, waar de zoo korte stonden van haar huwelijksgeluk voorbijgesneld waren, en op het gezigt der vlammen, die ook dat verblijf verteerden, rees het beeld harer eerste liefde op eene pijnigende wijs in hare herinnering op, en de dood scheen haar thans zoeter nog, dan de vrolijke dansen, die haar in de eerste maanden harer vereeniging met den vreemdeling verlustigd hadden. Haar zoon alleen wekte bij haar een gevoel van smart. Het was de laatste worstelstrijd, welken de arme moeder te verduren had, en zonder veel moeite behield zij daarin de overhand. ‘Wij gaan te zamen, mijn zoon,’ zeide zij hem, ‘naar het gewest der geesten; daar ten minste zal niemand u aan mij ontrooven!’
Wanhoop verdubbelde manicoura's krachten; zij nam haar kind in de armen en sprong met hetzelve in de schuit. Al de Moskietische meisjes weten de pagaai te behandelen en zijn ervaren in het bestuur der pit-pans. Weldra had manicoura aan haar bootje de rigting gegeven, welke zij verlangde; zij bragt het in den stroom, die op de watervallen aanschiet, welke gij daar ginds gewaar wordt.
‘Moeder! moeder!’ riep het verschrikte kind, ‘ik word bang; de rivier sleept ons mede!’
‘Vrees niet, mijn zoon!’ antwoordde zij; ‘uw grootvader zweeft daar ginds over het water; hij wenkt, hij roept mij!’ En het kind hief de oogen naar zijne moeder op, zag hare vreeselijke, strakstaande blikken; nog een oogenblik, en een doordringende schreeuw deed de echo's van het gebergte weêrgalmen. Met de snelheid des bliksems was de canoo in den waterval naar beneden geschoten, en alles was in de kokende draaikolk verdwenen.
Manicoura en haar zoon slapen onder de wateren der Balize, maar hare schim vertoont zich nu en dan boven den waterval, gelijk gij haar heden morgen gezien hebt, om aan de Indianen toe te roepen: ‘Wreekt ons!’ Maar de Indianen zijn tegenwoordig te zwak, om de Europeërs aan te

{==239==} {>>pagina-aanduiding<<}
grijpen, en de teleurgestelde schim van manicoura verwekt thans de verschrikkelijkste onweders.
Dit treurige verhaal, met slepende stem onder het maatgeklots der riemen gegeven, kortte den tijd onzer terugvaart. Geen' enkelen blik wierp ik op de thans eenzame oevers der Balize, en als door een' tooverslag vond ik mij weder in de hoofdstad verplaatst. Daags vóór mijn boschtogtje had ik eene uitnoodiging ontvangen, om bij den Gouverneur het middagmaal te komen nemen; ik kwam nog juist van pas, om daarvan gebruik te maken.
Het paleis des Gouverneurs ligt, gelijk ik reeds gezegd heb, aan het oostelijk uiteinde der stad; voor de hoofdpui breidt zich eene ruime, met kokosboomen beplante vlakte uit, die met eene zachte helling naar het zeestrand afloopt. Van het balkon der eerste bovenverdieping geniet men een overheerlijk uitzigt. Met éénen blik overziet men de zee, de haven en de bergketen, die, om zoo te spreken, de grenslijn der kolonie uitmaakt. De Gouverneur ontving mij met de gulste minzaamheid, vernam naar het oogmerk mijner reis, en deed mij met weinige woorden verslag van zijnen toestand. Sedert verscheidene jaren tot dezen gewigtigen post benoemd, is hij door zorg en ijver geslaagd, om de achting aller inwoners te winnen; hij bestuurt op eene aartsvaderlijke wijs, laat begaan waar hij niet stuiten moet, is niet trotsch, niet norsch; en waarlijk hij heeft reden om zich over dit stelsel geluk te wenschen, want ieder leeft thans gelukkig te Balize. Den naam van dezen bekwamen bewindhebber noemen, is dien herinneren van een' der dapperste officieren uit de Britsche landmagt.
Sir henry macdonald, tegenwoordige Gouverneur der te Balize gevestigde volkplanting, is broeder van Sir john macdonald, Adjudant-generaal in werkelijke dienst bij het Engelsche leger, en bloedverwant van den Maarschalk macdonald, een' der beroemdste opperofficieren van de Fransche armee. Achttien jaren oud zijnde, trad Sir henry in de dienst zijns lands, en nam deel aan den beruchten veldtogt op het Schiereiland, die Grootbrittanje zoo veel volk als geld gekost heeft. Te Waterloo kommandeerde hij een regement, en ontving op het slagveld, als loon zijner dapperheid, de ridderorde van het Bad en die van Ste anna van Rusland. Nadat de algemeene vrede gesloten was, werd Kolonel macdonald, gelijk zoo vele andere verdienstelijke

{==240==} {>>pagina-aanduiding<<}
officieren, op pensioen gesteld; maar, daar hij geen eigen vermogen bezat, verzocht hij weder in het aktieve leger aangesteld te worden. Dit was eene gunst, welke men moeijelijk verwierf; in plaats van dezelve kreeg hij, na jaren solliciterens, den post, dien hij thans bekleedt.
De wijze van bestuur in Honduras verschilt van die der overige Britsche koloniën, maar schijnt uitnemend geschikt voor eene vestiging, die zich nog in den staat der kindschheid bevindt. De Gouverneur vereenigt in zich alle magten; doch eigenlijk gezegd bestaat zijn ambtspligt in voor de belangen der kolonisten te waken, te beletten dat geen vreemdeling met booze inzigten de volplanting binnensluipe, en alle zaken te regelen, bij welke de belangen der kroon meer bijzonder betrokken zijn. Onder hem oefenen zeven magistraatspersonen, die door het volk gekozen worden, een gezag, hetwelk wetgevend en uitvoerend tevens is; hunne besluiten hebben kracht van wet. Deze magistraatspersonen zijn des Gouverneurs raden, de handhavers der openbare rust, de voogden der weezen, de beschermers der onbeheerde boedels; zij controleren het budget van inkomsten, en bepalen, welke uitgaven in het belang der kolonie geschieden moeten. Mulatten en Negers worden, evenzeer als blanken, geroepen, om in dit opperste hof zitting te hebben, welks leden volstrekt geene wedden genieten. De geschillen tusschen ambtelooze personen, de misdaden en misdrijven worden onderzocht en beoordeeld door in de kolonie gekozene regters, almede zoowel Negers en Mulatten als blanken, en, daar er te Balize nog geene advocaten binnengeslopen zijn, worden de zaken door deze regtbank van billijkheid steeds met bewonderenswaardig goed verstand beslist.
De bevolking van Balize bedroeg in 1830 slechts 3,883 zielen; thans bestaat zij er uit 8 of 9 duizend, waarvan twee derden Negers of Mulatten zijn; daarenboven vindt men er nog een klein aantal oorspronkelijke inboorlingen, die in twee klassen verdeeld zijn: de Moskieten, kustbewoners, die uitsluitend van de vischvangst leven, en voor welke een schuitje, een pagaairiem en een harpoen tot het vervullen van al hunne behoeften genoeg zijn; zij leven in eenen staat van volstrekte naaktheid, en slapen, onverschillig waar zij zijn, in hunne canoo's, op den grond, tusschen de takken der boomen of in het gras. De zwervende Indianen vormen eene andere klasse van inwoners, wier zeden en ge-
{==241==} {>>pagina-aanduiding<<}
woonten niet minder zonderling zijn; het is een vreesachtig, niemand leed doend menschenras, dat te midden der bosschen leeft, en welks eenige ondeugd neiging tot dronkenschap is. Ik heb mij met eenige huisgezinnen, tot beide die soorten van inboorlingen behoorende, in aanraking gesteld, en heb verbaasd gestaan over hunne leidzaamheid en hunne opregte begeerte om te leeren en zich te beschaven. Ongelukkiglijk bestaat de Europesche bevolking van Balize slechts uit timmerlieden, houthakkers en kleine kooplieden of kramers, allen menschen, die zich weinig bekommeren of de beschaving vordert, mits zij slechts geld winnen. De Indianen zijn met geene Europeërs in aanraking, dan met de protestantsche zendelingen en met de padres der oude katholijke missiën; en nog zijn die betrekkingen, om zoo te zeggen, slechts toevallig. Komt er een protestantsche zendeling te Balize, zoo doet hij zijne Bijbels uitdeelen, doorkruist het land en bekeert alwat hem voorkomt. De Spaansche padre vervult zijne taak met dezelfde onbezorgdheid; hij trekt de bosschen in, vaart
de rivieren op, en zoodra hij bij eenen meer of min talrijken stam van Indianen aangekomen is, kondigt hij aan, dat hij de mis zal vieren, en dat hij doopen en trouwen zal een' iegelijk, die daartoe zijne dienst verlangt. Nu rigt hij onder den een' of anderen digt belommerden boom een outer op, trekt zijne priesterlijke kleeding aan, en houdt in het openbaar onderscheidene dienstoefeningen uit zijne liturgie; daarna preekt hij, leeraart, ontwikkelt zijne redenaarsgaaf, waarbij hij van hemel en hel spreekt in bewoordingen, die geen zijner toehoorders verstaat. De Indianen, bekoord door het vreemde schouwspel, dat men hun te kijken geeft, stroomen toe om het preken te hooren, en ontvangen alle sacramenten, die men hun slechts toedienen wil. De padre en de zendeling houden, elk in hetgeen hem betreft, evenzeer aanteekening van het getal personen, welke zij op hunne rondreizen bekeerd hebben, en ontvangen lof en niet zelden belooning voor hunnen apostolischen arbeid, die zeer twijfelachtig en in allen gevalle zeer vruchteloos is. Het ware van de zaak is, dat die zelfde personen zoo vele malen bekeerd en gedoopt zijn, als zij katholieke priesters of protestantsche zendelingen ontmoet hebben; maar niets is beproefd geworden om hunne onkunde te verdrijven of hun bijgeloof te keer te gaan. Op deze wijs is het niet, dat men beschaving kan voortplanten.

{==242==} {>>pagina-aanduiding<<}
Toen ik de Moskieten-Indianen bezocht, liepen zij mij te gemoet, en vroegen, of ik hen wilde doopen of ten minste hun peet zijn, in het vertrouwen, dat zoo rijk een heer als ik hun zeker een goed geschenk zou doen. Dus is men geslaagd om een bedrijf van godsvrucht en geloof tot het voorwerp van een laaghartig winstbejag te maken. De Negers zijn beter onderwezen; zij deelen in de opvoeding, welke de blanken genieten; hunne kinderen worden op de openbare scholen toegelaten; maar over het algemeen heeft men toch opgemerkt, dat de Negertjes minder vorderingen maken dan de kinderen, die zonder kleurvermenging uit Europeaansche kolonisten ontsproten zijn.
Het klimaat van Balize is over het algemeen zeer vochtig, de regentijd duurt er vijf maanden; binnen den tijd van weinige uren rijst of daalt de honderddeelige thermometer acht of negen graden, en de temperatuur der nachten, met die der dagen vergeleken, levert menigmaal eene daling van 14 à 15 graad. Behalve het mahonie- en het verfhout, dat tegenwoordig den voornamen handelstak van Honduras uitmaakt, brengt dat gewest alle groote gewassen der keerkringslanden voort. De cahoun vooral is er in grooten overvloed; hij levert eene uitmuntende olie, die brandt zonder te stinken of te dwalmen. Wanneer de kolonie te Balize zich niet langer uitsluitend op den houthandel zal toeleggen, maar ook landbouw zal beginnen te drijven, zal Engeland uit dezelve al de voortbrengselen kunnen trekken, welke thans door de Westindiën en het Vaste Land van Zuid-Amerika geleverd worden.
Wat tot heden den vooruitgang van nijverheid en akkerbouw te Balize vertraagd heeft, zijn vooral de moergronden, nabij die stad gelegen, en die niet dan met groote kosten droog gemaakt kunnen worden. Eene andere oorzaak is het gebrek aan rijwegen, want men kan in de binnenlanden niet anders doordringen dan op paden, die voor geen rijtuig te gebruiken zijn; en evenwel zijn de warmoeziers, die de stad van groenten en fruit voorzien, genoodzaakt geweest, hunne tuinen op verscheidene mijlen afstands van dezelve te plaatsen. De uitvoer van Balize bedraagt £ 600,000, (f 7,200,000 Hollandsch) waarvan het grootste gedeelte in mahonie- en verfhout bestaat. De finantiéle toestand der kolonie is allergunstigst; hare inkomsten ontspruiten uit de in- en uitgaande regten, uit een ton- en ankergeld, eene belasting

{==243==} {>>pagina-aanduiding<<}
op paarden en rundvee en op de patenten. Al deze inkomstbronnen worden met elk jaar overvloediger, en zijn, op weinig na, tot al de uitgaven der vestiging toereikend.


Raad voor den boomgaard.

De monniken te Chartres, beroemd wegens hunne vlijt en ervarenis in den tuinbouw, verschaffen aan hunne fruitboomen eene bijzondere vruchtbaarheid onder andere daardoor, dat zij de takken der boomen, die traag in het dragen zijn, naar beneden trekken en eene soort van boog doen vormen, welks holte naar onderen gekeerd is. Door het minder snelle voortstroomen der sappen, hetwelk het gevolg van deze handelwijs is, worden de twijgen er toe gebragt om bloesemknoppen te doen uitbotten. - Ook in de koninklijke boomgaarden te Versailles is deze manier reeds lang in gebruik, daar men er de als piramiden en als dwergstammen groeijende vruchtboomen niet meer snoeit, maar de takken op de hier boven beschrevene wijs naar den grond buigt.
De beroemde boomkweeker soulange bodin wascht zijne vruchtboomen met eene loog van potasch. Men beweert, dat dit niet alleen het aanzetten van mos en andere ziekten der boomen voorkomt, gelijk ook het ongedierte te keer gaat, maar nog daarenboven aan de boomen eene buitengemeene weligheid en vruchtbaarheid bijzet.


De soldatenvrouw.


(Verhaal.)

Er zijn reeds vele jaren voorbijgegaan, sedert het eerste bataljon van het zeventiende regement voetvolk bevel kreeg zich naar de Indiën in te schepen, naar dat ver verwijderde land, waar zoo vele dappere Engelsche krijgslieden als slagtoffers van het klimaat gevallen, en zoo weinige op het bed van eer gestorven zijn. Vóór dat de troepen aan boord van de transportschepen zouden gaan, die voor Duins ten anker lagen, moest het regement nog op de plaats voor de barakken geïnspecteerd worden.
De dag was naauwelijks aangebroken, of de trommels met de vrolijke pijpers werden door de geheele stad gehoord.

{==244==} {>>pagina-aanduiding<<}
De soldaten kwamen overal uit hunne kwartieren, om zich in hunne gelederen te scharen, met de geweren op de schouders en hunne ransels op den rug, niet bandelieren zoo wit als sneeuw, vastgemaakt. Ieder soldaat was door een' vriend of kennis vergezeld, of door een persoon, die hem thans dierbaarder was dan ooit. Daar was ook eene vreemde, somwijlen treurige vermenging van geween en gelach onder de vergaderde menigte. Het tweede bataljon bleef in Engeland; het grootste gedeelte van de afdeeling was dus tegenwoordig, om hunne oude kameraden vaarwel te zeggen. Doch onder de getrouwde mans en vrouwen heerschte groote onzekerheid over hun lot, want er moest geloot worden; het lot zoude beslissen, welke van de vrouwen het regement zouden volgen, en welke moesten achterblijven. Tien vrouwen van iedere kompagnie zouden hare mannen mogen vergezellen; het lot was haar eenige steun. Mijne geheele aandacht bepaalde zich evenwel tot de kompagnie, waarover mijn vriend, Kapitein loden, het bevel voerde, en werd dus meer afgetrokken van hetgeen om mij voorviel. Hij was een braaf en voortreffelijk officier, en zal, daarvan houde ik mij verzekerd, even zoo min als ik, het tooneel vergeten zijn, waarvan ik nu verslag ga geven.
De vrouwen hadden zich om den vaandeldrager geschaard, die de loten in zijne muts hield; tien van dezelve bevatteden het woordje gaan, en al de andere het verschrikkelijke woord blijven. Het was een oogenblik van bange onzekerheid, en nooit heb ik den angst sterker uitgedrukt gezien, dan in de houding en de trekken der meeste soldatenvrouwen, die dezen kring vormden.
De eerste naderde en trok; het lot was haar tegen; weenende ging zij heen. De tweede volgde en slaagde beter, en onder een luid gejuich liep zij naar de plaats, waar haar man verwijderd stond, om hem te omhelzen. Eene derde volgde met wankelende schreden; hare wangen waren betraand, en eene onnatuurlijke bleekheid bedekte haar jeugdig en belangwekkend gelaat. Zij stak hare tengere hand in des serjants muts, en ik ontdekte meer uit het hijgen van haren boezem, dan uit hare neêrgeslagene oogen. Zij ontrolde het papier, zag het in, en viel met een' diepen zucht in flaauwte. Zoo groot was de algemeene angst, dat zij onopgemerkt bleef, tot dat de loting afgeloopen was, en de meeste vrouwen de plaats verlaten hadden. Toen ik rond-
{==245==} {>>pagina-aanduiding<<}
zag ontdekte ik haar, ondersteund door haren man, die, op den grond knielende, haar strak in het gezigt zag, en hare overvloedig vloeijende tranen met zijnen groven zakdoek afdroogde, en dien nu en dan aan zijne wang bragt. Kapitein loden ging naar hem toe: ‘Het spijt mij, hendrik jenkins,’ zeide hij, ‘dat het lot u tegen geweest is; maar sta op en wees een man.’ - ‘Dat ben ik, Kapitein,’ zeide de soldaat, terwijl hij opkeek en zijne ruwe handen over zijn gezigt streek; ‘maar het is een hard geval, eene vrouw te moeten verlaten, die op het punt staat van moeder te worden.’ - ‘Och, Kapitein,’ snikte de jonge vrouw, ‘daar gij ook man en vader zijt, neem hem niet van mij af! Ik heb geene vrienden huiten hem in de wijde wereld, en zoudt gij mij te vergeefs laten bidden! O, neem mij mede! - Neem mij mede! - Om Gods wil, Kapitein, neem mij mede!’ Zij viel op hare knieën, klemde de sjerp van den officier tusschen hare handen, en, hem aanstarende, riep zij uit: ‘O, laat mij mijn eenige hoop, tot dat God mij eene andere gegeven heeft!’ En met eene hartbrekende stem herhaalde zij: ‘O,
neem mij mede! neem mij mede!’ Tranen kwamen in de oogen van den braven officier - maar hij wist, dat het onmogelijk was, der arme vrouw haar verzoek toe te staan, zonder groot misnoegen onder zijne manschap te verwekken, en hij zag haar aan met dat gevoel, waarmede een goed mensch op het lijden, dat hij niet verzachten kan, nederziet.
Op dat zelfde oogenblik trad een jong slank soldaat voorwaarts met de hand aan den hoed.
‘Wat wilt gij, knaap?’ vroeg de officier.
‘Mijn naam is jan carty, Mijnheer, om u te dienen, en ik behoor tot het tweede bataljon.’
‘Wat brengt u dan hierheen?’
‘Ik zou denken, Mijnheer,’ zeide carty, zijn hoofd krabbende, ‘dat het die arme man en zijne vrouw daar zwaar valt te moeten scheiden.’
‘En nu, wat dan?’
‘Wel, Mijnheer, men zegt, dat ik een knappe jongen ben en als voor de dienst geboren - indien uwe Edelheid dien armen man in mijne plaats in de kompagnie van Kapitein bond deed overgaan, en mij in zijne plaats bij u, dan zou Mijnheer twee schepsels gelukkig maken, en aan een van hen het leven redden, denk ik.’

{==246==} {>>pagina-aanduiding<<}

Kapitein loden bedacht zich een oogenblik, beval toen den jongen Ier hem daar te blijven wachten, en ging naar het kwartier van zijnen medeofficier. De schikkingen tot de ruiling der soldaten waren spoedig gemaakt, en hij keerde toen terug naar de plaats, waar hij hen verlaten had.
‘Wel, jan carty,’ sprak hij, ‘gij gaat met mij mede naar Bengalen, en gij, hendrik jenkins, gij blijft te huis bij uwe vrouw.’
‘Ik dank u, Mijnheer,’ zeide jan carty, zijn' hoed afnemende toen hij heenging.
Hendrik jenkins en zijne vrouw rezen beide van den grond op en vlogen in elkanders armen. ‘God zegene u, Kapitein!’ zeide de soldaat, zijne vrouw vaster aan zijne borst klemmende. - ‘God zegene hem nu en eeuwig!’ zeide de vrouw, ‘zegene hem met voorspoed en geluk! zegene zijne vrouw en zegene zijne kinderen!’ En zij viel weder flaauw. De officier, een' traan uit zijne oogen wisschende, riep uit: ‘Moge u nooit een vriend ontbreken, als ik verre van u verwijderd zal zijn! Vaartwel!’ Daarop ging hij weder naar zijne kompagnie, terwijl de gelukkige echtgenooten jan carty gingen opzoeken.

* * *

Eenige maanden geleden weidden twee knapen de aan hunne zorg toevertrouwde schapen op eene uitgestrekte weide in het Graafschap Somerset. Hunne oplettendheid werd gaande gemaakt door een' soldaat, die alleen en naar 't scheen met moeite voortwandelde. Hij bleef eindelijk staan, om uit te rusten, bij den ouden wegwijzer, die den weg naar de naburige dorpen aanwees, maar, door den tijd onbruikbaar geworden, kon hij den reiziger weinig inlichting geven. De jongens gaapten hem met groote nieuwsgierigheid aan, toen hij vervolgens naar hen toe kwam en den weg naar het dorp Eldenby vroeg. De oudste, een fiksche en levendige knaap, wees hem het pad, en vroeg hem, of hij naar een bijzonder huis in het dorp ging. ‘Neen, kleine knaap,’ antwoordde de soldaat; ‘maar het ligt op den weg naar Trome, waar ik vrienden heb. Ik ben echter zeer vermoeid, en wenschte wel in uw dorp iemand te vinden, die een' armen soldaat, zoo als ik ben, wilde herbergen en van God de belooning verwachten.’
‘Mijn vriend,’ zeide de knaap, ‘mijn vader was vroeger

{==247==} {>>pagina-aanduiding<<}
ook soldaat, en thans ziet hij nog met groot genoegen een' rooden rok. Indien gij met ons wilt gaan, zult gij zeker welkom zijn.’ - En gij kunt ons dan van die vreemde landen vertellen, die gij bezocht hebt,’ voegde de jongste knaap er bij, een schoone jongen met blozende wangen, die, zijn overkleed achteloos over zijne schouders geslagen en zijn herdersstaf in de regterhand, ieder stuk van des soldaats kleeding naauwkeurig had opgenomen. De jongens lieten hunnen schranderen hond bij de kudde, die, zeiden zij, gedurende hunne korte afwezigheid, wel zorg voor de schapen zoude dragen. Binnen weinige minuten bereikten de soldaat en zijne jonge geleiders het hek van een welgesteld boerenhuis, dat alle uiterlijke kenteekenen van welvaart vertoonde. De jongste knaap ging een weinig vooruit, om de ouders te berigten, dat zij eenen vreemdeling genoodigd hadden onder hun gastvrij dak uit te rusten; doch naauwelijks had de soldaat den drempel van de deur betreden, of hij werd met een' blijden herkenningsgroet van zijne oude vrienden hendrik jenkins en deszelfs vrouw ontvangen, en werd verwelkomd als een broeder in het huis van hen, die, naar den mensch gesproken, hunnen tegenwoordigen welstand aan hem verschuldigd waren.
Het is niet noodig deze geschiedenis verder te vervolgen. alleen moet ik er nog bijvoegen, dat jan carty zijn verloftijd te Eldenby doorbragt, en dat daarna zijne dankbare vrienden zijn ontslag kochten. Hij woont nu in hunne gelukkige woning, en zijne zorg en bemoeijingen hebben grootelijks tot de vermeerdering van hunne welvaart bijgedragen. Alles loopt hen mede, sedert jan carty bij hen woont. ‘Werp uw brood in den stroom,’ zegt een wijze, ‘en het zal na vele jaren tot u terugkeeren.’





Een Noord-Amerikaansche schoenmaker.

Dickens (bij velen nog meer onder zijnen aangenomen naam boz bekend) verhaalt in zijn boek over Amerika, dat hij, te New-York een paar laarzen noodig hebbende, eenen schoenmaker deed verzoeken bij hem te komen: ‘Ik lag,’ zegt hij, ‘op eene kanapé, had een boek in de hand en een glas wijn voor mij staan, toen mijne deur openging, en een heer van ongeveer dertig jaren, met eene hooge, stijve cravat, hand-
{==248==} {>>pagina-aanduiding<<}
schoenen aan de handen en den hoed op het hoofd, in mijne kamer trad. Hij ging terstond voor den spiegel staan, ordende in denzelven zijn haar, trok zijne handschoenen uit, haalde langzaam eene maat uit de diepte van zijnen rokzak, en verzocht mij, op eenen smachtenden toon, de souspieds te willen losmaken. Ik deed dit, doch zag met eenige bevreemding naar den hoed, dien de man nog altijd op het hoofd hield. Nu nam hij hem af, hetzij hierom, hetzij omdat het inderdaad zeer warm was. Vervolgens ging hij op een' stoel tegen mij over zitten, zette een' elleboog op elke zijner knieën, boog zich in die houding verre voorwaarts, en nam eindelijk mijne Londensche laars, welke ik inmiddels uitgetrokken had, langzaam en al fluitende van den grond. Hij draaide haar om, bekeek haar aan alle kanten met eene verachting, welke geen taal in staat is uit te drukken, en vroeg mij toen, of ik eene laars begeerde te hebben zoo als die daar. Ik antwoordde, dat ik omtrent dit punt in geenen deele eigenzinnig was, en dat hij mij de laarzen volkomen naar zijn' zin kon maken, mits zij mij slechts pasten. De man trad hierop weder voor den spiegel en plukte aan zijne cravat. Gedurende dien geheelen tijd hield ik mijn been uitgestrekt, opdat hij de maat zou kunnen nemen; doch de voetbekleedingskunstenaar trok eerst, nadat hij met de plooi zijner cravat tevreden was, zijn zakboekje uit den zak, mat mijnen voet en teekende daaromtrent het noodige op. Toen hij hiermede
gereed was, beschouwde hij langen tijd mijne laars, hief die toen andermaal op, en vroeg: ‘Is dit dan nu werkelijk eene Engelsche, eene Londensche laars?’ Ik bevestigde zulks. De man gaf zich, bij zich zelven, aan nieuwe overwegingen omtrent de laars over, ten naastenbij, zoo als hamlet over het doodshoofd, knikte herhaalde malen, en scheen in zijnen geest te zeggen: ‘Ik beklaag en veracht de staatsinrigtingen, die tot het maken van zulke laarzen leiden.’ Vervolgens stond hij op, nam zijn zakboekje tot zich, ging nog eenmaal voor den spiegel staan, trok zijne handschoenen aan, zette zijnen hoed op, en wandelde toen de kamer uit, zonder verder een woord te spreken.



{==249==} {>>pagina-aanduiding<<}

Een merkwaardige reus.

Louis jacques was door een groot gedeelte van Frankrijk onder den naam van den Reus van Laneuville bekend, want hij had de buitengewone grootte van twee Nederlandsche ellen en tweeëndertig duimen, dus eene tot nog toe naauwelijks door eenig mensch bereikte lengtemaat. Hij was in het dorp Laneuville, bij Lorquin, departement van de Meurthe, in het jaar 1788 geboren; zijne ouders waren slechts van middelbare grootte, en zijn eigen ligchaamsgroei, ofschoon snel vorderende, was eerst na 25 jaren voleindigd. Vijftien jaren lang voerde hem zijn lot door Frankrijk, Engeland en Schotland, en waar hij ook kwam wekte zijne gestalte algemeene verbazing. De sterkte van zijn ligchaam strookte volkomen met deszelfs rijzigheid en met den reusachtigen vorm zijner ledematen. Toen hij zijn dertigste levensjaar bereikte, woog hij reeds 160 pond Nederlandsch en kon een geldstuk van vijf francs onder zijnen duim bedekken en verbergen. Zijne ligchaamskracht was waarlijk Herculisch te noemen, het noodwendig gevolg van de groote ontwikkeling zijner spieren. Hij had groote, lange handen; de vingers waren lang naar evenredigheid, en over het algemeen veroorloofde de lengte zijner leden hem, met gemak voorwerpen te bereiken, die tusschen de tien en elf voeten hoog waren. Hij had een langwerpig aangezigt, regelmatige gelaatstrekken, eene bruine huid, haar en baard digt en zwart van kleur. Het voorhoofd, dat sterk achterwaarts neigde, maakte boven den wortel van den neus eenen sterken vooruitsprong, die waarschijnlijk door de buitengemeene ontwikkeling der hersenholten veroorzaakt werd. Volgens het stelsel der phrenologie moest louis jacques een uitmuntend geheugen hebben, en inderdaad was zijne herinneringskracht, ofschoon hij dezelve niet oefende, ongemeen sterk. Reeds als kind toonde hij kenmerken der
klierziekte, die ook eenmaal bij hem uitbarstte en hem verscheidene likteekens veroorzaakte. In latere jaren, ja kort vóór zijn levenseinde, gebeurde dit op nieuw, waarbij de krankheid zich door eene hardnekkige oogontsteking, door boosaardige zweren en eindelijk nog daarenboven door huidwaterzucht openbaarde. Dien ten gevolge verouderde hij snel, zijn rug kromde zich, zijn gang werd slepend en waggelend, zijne adem-
{==250==} {>>pagina-aanduiding<<}
haling was belemmerd; weldra doorploegden rimpels zijn aangezigt, de huid schrompelde zaam en het vuur zijner oogen verdoofde; nog slechts veertig jaren oud had hij het voorkomen van een' zwakken, gebrekkelijken en afgeleefden grijsaard. Eene zeer opmerkelijke omstandigheid bij dezen Reus was, dat niet alleen zijne benedenste leden, met den romp vergeleken, onevenredig lang, maar dat zelfs de beenen langer dan de dijen waren; en deze buitengemeene lengte der beenen was het, wat den man het voorkomen gaf, alsof hij op stelten ging. In alle gevallen is louis jacques eene onregelmatigheid der natuur en in de physische anthropologie een zeldzaam verschijnsel geweest.


Biljart-speculatie.

Ten tijde toen Koning murat te Napels regeerde, werd eene bekoorlijke zangeres aan zijn hof voorgesteld. Derzelver gemaal nogtans, een cavalier van een goed uiterlijk voorkomen, doch wiens geheele rijkdom in zijn kruis van St. Louis en in eene ongemeene behendigheid bij het biljartspelen bestond, had er niet toe kunnen geraken, het getal der hovelingen te vergrooten, die de prachtige salons des nieuwen Konings vulden. Op zekeren dag echter, dat Z.M. bijzonder wèl geluimd was en met Madame de n. lang en breed over hare aangelegenheden gepraat had, waagde deze het, met het aanzoek voor den dag te komen, dat ook aan haren echtgenoot toegang ten hove verleend mogt worden; eene bede, die verhooring vond, zoodra de Koning vernam, dat de Heer de n. in vroeger tijd tot de hofhouding des Konings van Frankrijk behoord had en met het Lodewijks-kruis gedecoreerd was.
Toen echter nu Koning joachim de kolossale gestalte, het bedaarde gelaat, waarop het bewustzijn eener onbetwistbare meerderheid te lezen was, toen hij het geheele ensemble zag, hetwelk Monsieur de n. tot een' der schoonste manspersonen van zijnen tijd maakte, wierp hij onwillekeurig in den spiegel eenen blik, die hem niet volkomen tevreden stelde, ofschoon ook hij, gelijk men weet, een man van ongemeene grootte en sterkte was.
De eerste indruk, welken onze held op den Koning gemaakt had, was dus niet van de gunstigste; doch weldra

{==251==} {>>pagina-aanduiding<<}
gewende deze laatste zich aan zijne nabijheid, daar hij zich met veel bescheidenheid en terughouding gedroeg. Inzonderheid poogde Mijnheer de n. alsdan tegenwoordig te zijn, wanneer de Koning biljart speelde, en scheen den loop der partijen met ongemeene belangstelling te volgen. Op zekeren dag nam de Koning zijne queue ter hand, eer nog een van zijne gewone medespelers gekomen was, en probeerde eenige stooten. Monsieur de n., die met zijne gewone bedaardheid naar den Koning stond te kijken, verried in een antwoord, hetwelk hij op een gezegde van zijne Majesteit gaf, dat dit spel hem niet vreemd was. De Koning vroeg hem alzoo: ‘Gij speelt dus ook biljart?
Ja, Sire, doch zelden, ofschoon ik misschien eenigen aanleg voor dit schoone spel mag hebben.’
‘Nu, Mijnheer, wij willen het eens proberen; neem eene queue.’
‘Sire, ik zal mij echter bezwaarlijk de eere waardig toonen van mij met uwe Majesteit gemeten te hebben.’
Intusschen, de partij begon, en, dank zij de uitnemende bekwaamheid van Monsieur de n., de Koning had er nooit eene aangenamer gespeeld. De points werden op eene zoo schitterende wijze gemaakt, dat geheel het hof zich van een bewonderend gemompel niet onthouden kon. Toen eindelijk de tijd, welken de Koning gewoon was aan het spel te wijden, voorbij was, zeide hij tot zijnen nieuwen medespeler: ‘Wij willen meermalen eene partij maken; uw spel is solide, en gij verstaat het, u te verdedigen; wij kunnen dus ook gevoegelijk om een' kleinen inleg spelen.’
Weldra was Monsieur de n. 's Konings meest geliefde biljartspeler geworden, vermits hij hem steeds gelegenheid tot glansrijke coups verschafte, terwijl hij zelf in de partijen, welke hij won, zoo 't scheen, met de uiterste moeite de zege bevocht. Koning murat was onbetwistbaar de beste biljartspeler, die eene kroon droeg. Zijne hovelingen, welken hij gewoon was veel voor te geven, behoefden zelden tegenover hem eene partij uit inschikkelijkheid te verliezen. Dus was dan ook al het talent van den Heer de n. vereischt geworden, om de rol, welke hij op zich genomen had, goed ten uitvoer te brengen. Dit gelukte hem echter volkomen, zoodat de Koning, zonder eene beslissende meerderheid te hebben, zich toch voor den sterkeren houden kon.
Op zekeren dag, eindelijk, bevond men zich op een be-
{==252==} {>>pagina-aanduiding<<}
koorlijk landgoed, drie uren van de hoofdstad. De Koning, die in eene zeer vrolijke luim was, verklaarde, ditmaal wilde en moest hij overwinnaar blijven. Nu scheen dan ook den Heere de n. het regte oogenblik daar te zijn, om de vrucht zijner langdurige veinzerij te plukken. Hij wierp allengskens het masker af, en begon zich aan zijne verbaasde tegenpartij in zijne ware gedaante te vertoonen.
‘Gij zijt heden regt op uw' stoot, Heer de n.,’ zei de Koning tot hem.
‘Ja, dat is waar; het spel van uwe Majesteit heeft mij geëlectriseerd.’
De Vorst verliest de eene partij na de andere; dit maakt hem driftig, en, tevens met zijne koelbloedigheid, verliest hij ook een deel zijner middelen van wederstand. Hij verliest en verliest al gedurig voort, terwijl hij in zijne spijt telkens den inzet verdubbelt. Mijnheer de n. toonde zich een geheel ander speler, dan hij te voren geschenen had: hij was een vreeselijke kampvechter geworden, die telkens zijne tegenpartij ter aarde velde en wiens slagen bijna alle doodelijk waren. Eindelijk bekwam de Koning uit den staat van verbijstering, waarin het veranderde spel zijner tegenpartij hem gestort had: hij legde de queue neder, sloeg de armen over elkander, en zag den ander' strak in het oog. Met dezen blik bemerkte hij, hoe de zaak met hem gesteld was, en zeide: ‘Het is wèl, Mijnheer; wat gij gewonnen hebt, zal u uitbetaald worden.’
Dit bedroeg niet minder dan 80,000 francs. De Heer de n., die zijne maatregelen reeds lang vooruit genomen had, was weinige uren daarna, met zijne vrouw, aan boord van een schip, en ging naar Frankrijk, om aldaar de vruchten zijner behendigheid in rust te genieten.


Zeldzame tucht.

Te Doornik zat onlangs een knaapje van zeven of acht jaren op den ondersten trap der kade te hengelen. Eensklaps verloor hij het evenwigt en viel in het water, waar de stroom hem oogenblikkelijk medesleepte. Wanhopig riep hij zijne moeder te hulp, toen er een man toeschoot, in het water sprong, en den kleinen visscher redde. De zaamgevloeide omstanders ontvingen hem met loftuitingen en gelukwenschen; maar de redder had den knaap naauwelijks regt in het aangezigt gezien, of hij vloog op hem toe, greep hem bij den kraag en wierp hem andermaal in de rivier. Elk stond als verstijfd van schrik; doch de man sprong op nieuw in het water en haalde den jongen er wederom uit. Toen men hem nu met verontwaardiging vroeg, wat de reden van zijn onbegrijpelijk gedrag was, antwoordde hij: ‘Ik ben de vader van dien kleinen deugniet, en heb hem eens eene duchtige les willen geven.’







{==253==} {>>pagina-aanduiding<<}

Mengelwerk.

Over de opgravingen van Pompeii, in zooverre die eene algemeene belangstelling wekken.


Door H.C. Michaëlis, Litt. Hum. Doct.

Wederom zijt gij vereenigd, M. H H.! om thans mij, gedurende eenigen tijd, uwe aandacht te verleenen. En het eerste, wat gij al dadelijk van mij verlangt, is: het onderwerp te vernemen, waarmede ik u thans wil bezig houden. Maar, ook bij het streven om kort te zijn, zoude ik het moeijelijk van mij kunnen verkrijgen, om u dat onderwerp zoo dadelijk, zonder een enkel woord ter nadere inleiding, te noemen. Niet dat deszelfs belangrijkheid, als voor het oog verborgen, vooraf ontdekt en ontwikkeld moet worden, om uwe aandacht uit te lokken; want integendeel, geen gedeelte der oude letterkunde is, meen ik, meer geschikt, om, en door rijkdom en door afwisseling van belangrijke zaken, de aandacht van elk beschaafd mensch zoo algemeen gaande te maken, als datgene, waartoe dit onderwerp behoort. Maar juist die groote omvang van wetenswaardige zaken boezemde mij de vrees in, dat de mededeeling van mijn plan zwarigheden tegen eene geschikte uitvoering van hetzelve bij u zoude doen oprijzen, die, zelfs bij uwe gewone inschikkelijkheid, eene mij gewenschte belangstelling hinderlijk zouden zijn.
De mij beschikbare hulpmiddelen heb ik met ijver gebruikt, om, zoo min mogelijk, onwaardig uwe aandacht en mijn onderwerp te spreken. Schenkt gij mij nu, M. H H.! die gewone goedwillige belangstelling, maar daarbij de toepassing van den leefregel: om niet, uit be-
{==254==} {>>pagina-aanduiding<<}
geerte naar hetgeen men niet bezit, datgeen, wat men heeft, met onverschilligheid voorbij te zien.
Mijn onderwerp behoort tot de oudheidkunde, welker belangrijkheid ik u wensch aan te toonen uit de opgravingen en overblijfselen van de stad Pompeii.
Niet alleen in sommige wetenschappen, maar ook in enkele kunsten, is de studie der Grieksche en Romeinsche oudheden van groot belang. En terwijl zij voor de wetenschap rijke stoffe tot overdenking en bewondering oplevert, biedt zij den kunstenaar, in de vormen der opgegravene gebouwen, beelden en gereedschappen, veelal dien smaak en die bevalligheid aan, waardoor de Ouden zoozeer hebben uitgemunt. Het laatste zal ik daarlaten, en alleen tot u spreken over de belangrijkheid eener wetenschappelijke beoefening dier oudheden. Wanneer ik op de vraag van iemand uwer, waarom deze studie voor algemeene belangstelling zoo zeer geschikt is, een kort antwoord moest geven, ik zou niet twijfelen dit te noemen: dat zij en voor het verstand zeer nuttig, en voor het hart in vele en gewigtige, diep indringende gewaarwordingen overvloedig is. Daarnaar wil ik dan ook mijn onderwerp verdeelen, en eerst zien, wat die studie voor het verstand, vervolgens, wat die voor het hart uitwerkt.
Maar wat moet eene wetenschap wel opleveren, om voor ons verstand het meest nuttig te zijn? Het is eene ontegenzeggelijke waarheid, die door het spreekwoord: ‘het verstand komt niet vóór de jaren’ bevestigd wordt, dat er een naauw verband bestaat tusschen de ontwikkeling van onzen geest en die van ons ligchaam. Het zal mij dus vergund zijn, uit eene vergelijking van het laatste de opgeworpene vraag omtrent den eerstgenoemden te beantwoorden. Gelijk dan het ligchaam spijzen tot zich nemen, maar die eerst door eene langzame bewerking in versterkend voedsel veranderen moet; zoo ook moeten de onderwerpen, die het verstand zullen ontwikkelen, niet alleen de aandacht, maar ook den lust tot indenken en uitvinden opwekken. Die onderwerpen zijn het, welke het verstand door afwisseling van zaken prikkelen, door nieuwheid van

{==255==} {>>pagina-aanduiding<<}
denkbeelden versterken, door werkzame belangstelling met vuur en leven doorstroomen. En gelijk die in alle wetenschappen gevonden worden, zoo wil ik ze u thans uit die der oudheden, vooral met betrekking tot Pompeii, aantoonen.
Het opdelven van eene stad, die eeuwen lang onder de diepe asch van een' brandenden berg begraven lag, moet zelfs de stoutste verwachting overtroffen hebben, en dus daaraan alleen het niet vroeger ontdekken van Pompeii worden toegeschreven. Hoe toch kan het anders verklaard worden, dat dominico fontana, bouwmeester van Paus sixtus V, in 1592 eene onderaardsche waterleiding heeft aangelegd, die, dwars (*) door deze stad gaande, de grondslagen der gebouwen en, onder anderen, het voorhof van den tempel van Isis (†) doorsnijdt, zonder dat men het aanwezen eener stad erkende? Door eene toevalligheid moest eerst later het naburig Herculanum gevonden worden, om ook deze stad weder aan het licht te brengen.
Een zeker Prins d'elbeuf de lorraine kwam in 1706 te Napels, aan het hoofd der keizerlijke troepen, die philippus den vijfden zouden bevechten. Aldaar, in 1713, een huwelijk met de dochter van den Prins salsa hebbende aangegaan, besloot hij, een buitenverblijf, nabij deze stad, te Portici te bouwen. Hij wilde dit met oude marmeren kunstvoortbrengselen opsieren, en kocht zeldzame stukken van een' boer, die deze bij het graven van een' put gevonden had. Daarna door aankoop zelf eigenaar van dit land geworden, deed hij er gravingen doen, die hem op nieuw marmeren kolommen en Grieksche standbeelden opleverden. De Napelsche regering, hiervan kennis gekregen hebbende, deed de werkzaamheden staken. En een weinig later besloot de Koning de door den Prins van Elbeuf begonnen opdelving met kracht te doen voortzetten. Eindelijk vond men, op

{==256==} {>>pagina-aanduiding<<}
tachtig voet diepte, den grond eener bedolvene stad, die weldra voor Herculanum erkend werd. (*) Nu was de aandacht gaande gemaakt, en de ontdekking van Pompeii een spoedig gevolg van die van Herculanum. Was deze laatstgenoemde van groot belang, gewigtiger zeker is de eerste te noemen. Want terwijl in Herculanum elk nieuw opgegraven gebouw van zijne belangrijke voorwerpen beroofd, en dan wegens die ontzaggelijke diepte met het puin van een volgend huis weder aangevuld wordt (†), zoo blijft in Pompeii elk ontdekt huis voor den bezoeker zigtbaar, en stelt ons elke nieuwe ontdekking beter in staat, om ons eene oude Romeinsche stad levendig voor te stellen.
De omstandigheid, dat Pompeii verder van den Vesuvius en door de neerstortende asch hoogstens twintig voet bedekt lag (§), is hier de natuurlijke oorzaak van.
En toch, M. H H.! die uitgravingen zelve bewijzen reeds hetgeen ik thans beweer, dat deze ontdekking door belangrijkheid de aandacht trekt, maar ook moeijelijkheden opwerpt, die alleen door verstandig overleg verminderd of verwonnen kunnen worden.
Vroeger werd de uitgegraven aarde in manden geworpen, en door vrouwen en kinderen naar elders gevoerd. En hoewel de ontdekking alzoo traag vorderde, zoo leerde toch de ondervinding, dat die wijze belangrijke voordeelen had. Het Fransche bestuur namelijk, hier later gezag voerende, gebruikte, tot meerder' spoed, een regement sappeurs, zoodat er wel vijftienhonderd te gelijk aan de opgraving bezig waren. Maar die menschen, meer geschikt om in den oorlog vuur en verwoesting om zich te verspreiden, dan om eene uitgestorvene, half vergane stad te bewaren en aan de wereld weêr te geven, maakten er zelfs een spel van, om de overblijfsels verder te verminken;

{==257==} {>>pagina-aanduiding<<}
zoodat zij alleen tot het opdelven der muren en van het amphitheater konden gebruikt worden.
Later besteedde men het werk, tegen een bepaald geld voor elken kubiek voet gronds, aan; en hoewel dit den spoed bevordert, zoo heeft het die nadeelen, dat door overhaasting de grond soms instort en brokstukken van gebouwen medesleept, terwijl de zware gang der ossen, die om dezelfde reden den grond in wagens uit de stad voeren, half ingevallene gebouwen verder doet instorten (*). Maar beschouwen wij thans die overblijfselen zelve, en wel vooreerst de muren en straten, daarna de openbare gebouwen en bijzondere woningen.
De oudste wijze van bouwen wordt de Cyclopische genoemd. Sterkte was er het eerste kenmerk van. Nog bestaan de muren der oude Grieksche steden Mycenae en Tirynthe, die op deze wijze vóór niet minder dan drieduizend jaren gebouwd zijn. En wel in dien staat worden zij aangetroffen, waarin ze vóór zestien eeuwen door pausanias, den Griekschen aardrijkskundige, gezien en beschreven zijn (†). Volgens dezen, bestaan zij uit ongehouwen rotsblokken, waarvan het kleinste door geen paar muilezels konde bewogen worden, en die, met kleinere steenen aangevuld, vast verbonden waren.
Ook om Athene zoude men, volgens een beroemd oudheidkenner, bij ijverige nasporing, nog de overblijfselen van die eerste bouworde in de muren der stad waarschijnlijk ontdekken (§). Eene verbetering hiervan, die de tweede bouworde uitmaakt, bestaat daarin, dat de veelzijdige rotsstukken juist aan elkander sluiten en een effen, vast geheel vormen. Een derde stijl onderscheidt zich van de beide voorgaande, doordat de steenen horizontaal op elkander geplaatst zijn, en de afscheidingen van dezelve dus ook in die rigting loopen. Deze is de Etrurische, zoo genoemd naar een der oudste en vroegst beschaafde

{==258==} {>>pagina-aanduiding<<}
volken van Italië. Ook de muren van Pompeii behooren hiertoe. Sommigen echter meenen, dat die bouwtrant door een oud Grieksch volk, de Pelasgen, naar Italië is overgebragt. En enkele letters, die, te Pompeii op de muren gevonden, welligt tot aanwijzing voor de werklieden dienen moesten, en tot de oudste vormen van het Grieksche letterschrift behooren, zouden welligt voor eenen Griekschen bouwtrant pleiten. De loop der wallen is door opgravingen bepaald. Zij omringen de stad, uitgenomen aan de west- of zeezijde, en in hunne rigting zijn, tot beter tegenweer, alle hoeken vermeden. Zij bestaan uit twee muren, waarvan de buitenste vijfentwintig, de binnenste eenige voeten meerder hoogte heeft. De tusschenruimte is aangevuld met een' aarden wal, waar de verdedigers plaats en beschutting vonden. Tusschen den buitenmuur vindt men, op afstanden, torens, de gewone verdedigingsmiddelen der oude Italiaansche steden. Uit die muren nu kan men, door opmerken, het een en ander aangaande het lot dezer in de geschiedenis bijna ongenoemde stad gissen. Het bovendeel der muren bewijst eene veel grondiger kennis van bouwkunst dan het benedengedeelte. Dit, zoowel als de torens, die ook eerst later in zwang zijn gekomen, bewijst, dat de wallen, na verwoesting, van welken aard dan ook, vernieuwd zijn. Muren en torens zijn bijna geheel in puin verkeerd. Het is onmogelijk, dat de uitbarsting van den Vesuvius, die in het jaar 79 onzer jaartelling de stad bedekte, hiervan oorzaak is geweest. Daar het nu bekend is, dat deze stad zich tegen den Romeinschen Veldheer sylla verzet heeft en met geheel Campanië ten onder gebragt is, zoo is de gissing zeer aannemelijk, dat deze den buitenmuur en de torens, die nu geheel omver liggen, om
een toekomende tegenweer te beletten, heeft doen nederwerpen.
In 1831 waren er zes poorten ontdekt, waarvan die naar Herculanum de voornaamste is. Op korten afstand buiten dezelve is de weg met grafteekens voorzien. De poort zelve heeft één' breeden en twee kleinere ingangen, en was zoo van binnen als buiten met deuren voorzien;

{==259==} {>>pagina-aanduiding<<}
zoodat de vijand, na verovering der voorste, uit eene breede opening van boven bestookt en van voor de binnenste deuren verjaagd konde worden. Aan dezelve was van buiten eene nis verbonden, waarin men het geraamte van een' soldaat heeft gevonden (*). - Maar het wordt tijd, M. H H.! dat wij de poort intreden, om ook van binnen met deze stad kennis te maken.
De straten zijn op dezelfde wijze geplaveid, waarop de Romeinen hunne groote wegen aanlegden, die zulk eene sterkte bezaten, dat zij nu nog ongeschonden en vlak, op sommige plaatsen der aarde, waar geen opzettelijk geweld die verwoest heeft, overig zijn. Geenszins is het dus te verwonderen, dat men thans ook in Engeland op sommige plaatsen die oude Romeinsche wijze van plaveijen gevolgd heeft (†). Meer opzien zal het u baren, M. H H.! dat in deze stad, waar ten minste drie schouwspelen, acht tempels, ééne markt of forum, met prachtige gaanderijen omringd, publieke baden met marmer en mozaïk bevloerd en prachtig ingerigte huizen gevonden zijn, dat daar de straten naauw en bogtig waren. Maar ook hier nemen opmerking en geschiedkundig onderzoek alle zwarigheid weg. Voor rijtuigen was niet veel ruimte noodig; want de nu nog in de straten afgedrukte sporen toonen ons, dat de wielen slechts vier voet wegs in breedte besloegen. Daarenboven heeft men slechts twee stallen in Pompeii tot nog toe gevonden, die meer voor muildieren of ezels, dan voor paarden geschikt schijnen. Voegt men hierbij, dat op afstanden midden in de straten hoogere steenen gesteld waren, om den voetganger bij vochtig weder het oversteken gemakkelijk te maken, iets dat voor rijtuigen hindernis gaf, zoo krijgt de gissing, dat in deze stad weinig gereden werd, veel waarschijnlijkheid (§). Maar, wat belangrijker is, de ondervinding had de Romeinen geleerd, dat, in hun land ten minste, enge straten

{==260==} {>>pagina-aanduiding<<}
voor de gezondheid beter waren, dan de meer ruime en regte. En hunne vaderstad Rome is hier het duidelijkst bewijs van. Deze stad was, zoo als bekend is, door de Galliërs oudtijds ingenomen en verwoest. Om de burgers later tot wederopbouw aan te moedigen, stond de Senaat ieder toe, om te bouwen naar eigene keuze van plaats en plan. Zoo werden de wegen eng en bogtig. De nakomelingschap klaagde daarover, blind voor dien wijzen maatregel van den Senaat, zonder welken Rome nooit weder opgebouwd zoude zijn. Onder Keizer nero verbrandde de stad weder, en deze herbouwde die geregeld, met ruime en regte straten. Maar een geschiedschrijver van die dagen, tacitus (*), meldt reeds, dat de gezondheid in de stad er door geleden had; en nu nog zijn in Rome die wijken, welke eene middeleeuwsche afkomst door hare geringe ruimte bewijzen, veel gezonder van ligging, dan de, in latere dagen gebouwde, ruimere gedeelten (†).
Onder de openbare plaatsen in Pompeii verdient wel vooreerst het Forum onze aandacht. Daar toch vond de Romein zijne meeste dagelijksche bezigheden, hetzij hij met handelszaken, dan met staatkundige of regterlijke aangelegenheden zich moest onledig houden. En het berigt, dat julius caesar, alleen voor het aanleggen van den grond voor een nieuw Forum, acht millioen guldens, naar onze berekening, besteedde (§), kan ons een denkbeeld geven van het belang, dat men in zoo iets stelde. Het Forum van Pompeii biedt den beschouwer eene langwerpig vierkante vlakte aan, omringd door kolommen en de bouwvallen van tempels, triomfbogen en andere gebouwen, welker bestemming alleen bij gissing te bepalen is. De opeenhooping van roode steenen, ontdaan van hunne marmeren bekleedsels, de bruine en gele tinten, waarmede zij vroeger gekleurd waren, en het witte stuuk, dat nog aan de vervallene muren der gebouwen gehecht is, met

{==261==} {>>pagina-aanduiding<<}
de voetstukken, waarop eens de standbeelden van verdienstelijke burgers stonden, zijn de eenige overblijfselen van vroegeren luister en schoonheid. Hetzelve is van drie zijden door prachtige zuilengangen ingesloten, en de aan den ingang gevondene overblijfselen van ijzeren deuren bewijzen, dat het Forum bij nacht gesloten was. De vierde zijde wordt begrensd door een' tempel van jupiter, volgens sommigen, terwijl anderen het voor een raadhuis houden. De vier binnenzijden zijn met kolommen voorzien, die van lava gemaakt en bedekt zijn met fijn marmer. De wanden zijn met helder roode en zwarte verwen beschilderd. Geruit marmer, met mozaïk omgeven, bedekt den grond, waarop de overblijfselen van een groot standbeeld zijn ontdekt. Dat een naburig gebouw voor gevangenis diende, blijkt ontegenzeggelijk uit de geraamten van twee menschen, die daar, in de algemeene ontsteltenis, door de verwoesting der stad te weeg gebragt, vergeten en omgekomen zijn. De boeijen heeft men nog aan hunne beenderen gevonden en bewaard. Een daaraan grenzend gebouw acht men eene bewaarplaats voor graan geweest te zijn; hetgeen daaruit alleen waarschijnlijk wordt, dat men bij hetzelve de openbare maten voor wijn, olie en koren gevonden heeft, die welligt voor het Romeinsche stelsel van maten gewigtig kunnen zijn. Ter linkerzijde van den tempel van jupiter vindt men het Pantheon, waaraan zeven winkels, waarschijnlijk van geldwisselaars, verbonden zijn, en waarin schilderijen gevonden worden, welker schoonheid bijzondere aandacht verdient. Een weinig verder een kleine tempel met een altaar, waarop een Romein, dien sommigen, wegens de gelijkenis, voor cicero houden, offerende wordt voorgesteld. Onder de verdere gebouwen van het Forum, een tempel van mercurius, en een van venus. Een geregtshof wil
ik eindelijk nog noemen, zijnde een gebouw met kolommen, dat, volgens het opschrift, op eigene kosten, door zekere eumachia gesticht is, en, bij eene lengte van 130 voet, 65 in de breedte had. In een gedeelte

{==262==} {>>pagina-aanduiding<<}
van hetzelve vindt men tafeltjes van lava, bedekt met marmer, en hieruit is ook de gissing gemaakt, dat deze afdeeling voor de makers van kleedingstukken in Pompeii bestemd was, die, uit dankbaarheid, het standbeeld voor eumachia zouden opgerigt hebben, dat daar gevonden is. De binnenmuren zijn sterk met geel en rood afgezet, en van buiten heeft men op dezelve een eenvoudig maar duidelijk bewijs voor de weelde dezer stad gevonden, in een opschrift namelijk, waarbij al de goudsmeden den aedilis, of stedelijken bestuurder, c. cuspius pansa, tot gunst en bescherming inroepen (*).
Maar wenden wij ons tot de overblijfselen der publieke baden. Tot het jaar 1824 waren er geene baden gevonden. Dit was bevreemdend, omdat men ook in de huizen nog geene bijzondere inrigtingen daarvoor ontdekt had, en uit een in 1749 gevonden opschrift hun aanwezen zeker was. Vooral moest dit in eene oudtijds door Romeinen bewoonde stad bevreemden, die zoo zeer aan die inrigtingen gehecht waren, dat de baden, door Keizer diocletianus gebouwd, wel voor 18,000 personen te gelijk plaats hadden (†). Toen echter vond men nabij het Forum eene rij van publieke baden, uitstekend ingerigt, prachtig met mozaïk en marmer versierd, en die eene ruimte van 100 vierkante voeten beslaan (§). Dat zulk eene ontdekking veel licht verspreiden moet over de beschrijving, die ons door de Ouden van de baden is nagelaten, zal ieder uwer in het oog vallen. Maar iets wilde ik toch aanmerken, dat men namelijk hier een raam gevonden heeft, terwijl de stukken glas onder de bouwvallen lagen, hetgeen de onderstelling nog meer bevestigt, dat de glazen ramen bij de Ouden in gebruik waren. Deze stad schijnt hier het eerste bewijs van opgeleverd te hebben, in een huis, dat, er mede voorzien zijnde, 15 dagen werd opgegraven nadat een werk in folio in het licht was verschenen, waarin

{==263==} {>>pagina-aanduiding<<}
men gepoogd had zoodanig gebruik van glas bij de Ouden te wederleggen (*).
Tusschen de baden en het Forum vindt men den tempel der Fortuin, die bijzonder de aandacht verdient, omdat in dezelve balansen en schalen gevonden zijn, en op eene der balansen gelezen wordt, dat deze onder de Keizers vespasianus en titus op het kapitool zijn goedgekeurd (†), hetgeen in dit opzigt eene navolgenswaardige naauwkeurigheid bij de Romeinen aantoont. Men vond hier nog het geraamte van een' inwoner, die waarschijnlijk om 16 geldstukken, eene kleine zilveren pan en plaatje in zijn huis was gebleven, terwijl de straat reeds half met vulkanische stoffen gevuld was (§). Ik zoude u nog door de theaters en het amphitheater kunnen voeren, waar de Romeinen al die spelen gaven, waaraan zij zoozeer verslaafd waren, en waarvan het laatste vooral zoo belangrijk is, omdat het van alle, die uit de oudheid overig zijn, tot de minst vervallene behoort; maar de tijd gebiedt ons, de wandeling te bekorten, en eindelijk met de huizen en begraafplaatsen nader kennis te maken. Het is voor de oudheidkunde eene gelukkige omstandigheid, dat de gebouwen van Pompeii van kleinen omvang en niet hoog opgetrokken zijn, zoodat zij hij de verwoestende aardbeving veel minder geleden hebben, dan anders het geval zoude zijn (※). En hoe belangrijk die overblijfselen voor de juiste kennis eener Romeinsche woning zijn, blijkt uit de uitdrukking van een' vroegeren geleerden uitlegger van vitruvius, waarbij hij zich beklaagt, nergens dergelijke overblijfselen te ontmoeten, die hem in het verstaan diens schrijvers konden behulpzaam zijn; maar beter nog uit de beschrijving der
Romeinsche huizen, die met deze nieuwe hulpmiddelen door een geleerd onderzoeker mazois ge-
{==264==} {>>pagina-aanduiding<<}
geven is (*). In 1831 waren er reeds meer dan 80 ontdekt, waarvan de meeste elkander volkomen gelijk en vele van kleine winkels voorzien zijn. Dergelijke winkels heeft men in de laatste tijden vele gevonden. Zelfs de huizen der rijkere klasse zijn er van omringd, die, door den eigenaar verhuurd, aan deze rijkere inwoners belangrijke inkomsten opleverden (†).
Zekere julia felix bezat er, volgens een opschrift, negenhonderd. Zij zijn klein en beneden soms slechts uit één vertrek bestaande, zoodat het verblijf van winkelier daar weinig genoegelijks schijnt opgeleverd te hebben.
Tot de belangrijkste behooren eenige bakkerijen en een volderswinkel, omdat men in eerstgenoemde de molens, den oven, de troggen om te kneden, de vaten voor water, meel en zuurdeesem, waarvan in eenige nog meel te zien was, gevonden, in den volderswinkel afbeeldingen van dat bedrijf, en van eene pers met schroef voorzien, aangetroffen heeft. Want de aanmerking kwam mij zeer juist voor, M. H H.! dat, terwijl kunsten en wetenschappen van een oud volk in schrift bewaard en ons overgeleverd kunnen worden, zijne werktuigkundige kennis door geene beschrijving is weêr te geven, en zonder de voorwerpen zelve verloren gaat. En hoedanige vorderingen bevinden wij dan uit deze voorwerpen, dat de Romeinen in een handwerk gemaakt hadden, hetwelk een dagelijksch en zoo belangrijk voedsel oplevert? De Romeinen, M. H H.! die in die latere dagen, in al wat tot weelde en verfijning betrekking had, waren uitgeleerd, stonden hierin op den laagsten trap van kennis (§). Waarlijk geen voorregt van een volk, waar elk vrij burger aan het staatsbestuur moest schijnen deel te hebben, om de nuttigste handwerken aan slaven over te laten, en er met verachting op neder te zien! - Veelal toonen de afbeeldingen buiten op de

{==265==} {>>pagina-aanduiding<<}
winkels en woningen, welk bedrijf daar binnen gedreven werd. Twee mannen, die eene kruik dragen, doelen op een' wijnwinkel. Een jongen, gezeten op den rug van een' anderen, en eene kastijding ondergaande, toont den luijen leerling, dat de meester daar binnen woont en raad voor dat gebrek weet (*). Aan de voornaamste huizen in Pompeii heeft men namen gegeven, of naar eenig voornaam persoon, die bij de opgraving tegenwoordig was, zoo als dat van jozef II, of naar eenige in dezelve gevondene schilderwerken, zoo als dat van den Treurspeldichter en van meleager; eindelijk naar op den buitenmuur geschreven namen. Zoo leidde men uit den naam pansa, den aedilis, verkeerdelijk af, dat deze in dat huis gewoond had; maar de naam is na dien tijd hetzelve bijgebleven (†). De huizen waren aan de buitenzijde beneden zonder ramen, wit gepleisterd en met kleuren afgezet. In de bovenverdieping gaven eenige vensters licht in de eerste vertrekken (§). In de Romeinsche woningen kwam het daglicht meestendeels van boven door het gewelf of uit hoog geplaatste ramen: ‘dat regt nedervallende licht,’ zegt chateaubriand (※), ‘zoo gelijk en zoo kalm, waarmede wij onze zalen van schilderstukken verlichten, diende, om mij zoo eens uit te drukken, den Romein, om de schilderij zijns levens te beschouwen.’ De inrigting dier huizen u te beschrijven, zoude vervelingwekkend en tijdverliezend zijn. Eene enkele verklaarde afbeelding zoude alles afdoen. In de keuken van het laatstgenoemde huis van pansa ziet men eene
schilderij, en verklaart die als vereering der Huisgoden, onder wier bescherming de daar nevens geschilderde eetwaren en kookgereedschappen gesteld zijn. In het midden ziet men eene offerande. De gezigten der personen zijn geheel zwart, en de hoofden der mannelijke figuren omgeven met iets, dat naar een'

{==266==} {>>pagina-aanduiding<<}
lichtkring of glorie zweemt. Zeer duidelijk is die in eene andere schilderij om het hoofd eener vrouw, circe, te zien. En hieruit heeft men opgemaakt, dat de oorsprong der latere gewoonte, om heilige personen met zulk een' lichtkrans om het hoofd voor te stellen, bij de Heidenen te zoeken is (*).
Het huis van den Treurspeldichter is ongemeen rijk in schilderijen. Bij den ingang ziet men eenen in mozaïk kunstig ingelegden hond, met de letters cave canem (wacht u voor den hond), waarmede de ouden hetzelfde bedoelden, als wij met de voetangels en klemmen. Van enkele dezer schilderijen is het onderwerp niet uitgemaakt, en geeft aanleiding tot geleerd onderzoek. Bij deze gelegenheid kan ik ook melding maken van een kunstig ingelegd of mozaïk stuk. Het wordt voor een der fraaiste gehouden en is in de latere jaren in Pompeii gevonden, en door Professor quaranta opzettelijk beschreven geworden. Wanneer de meening van dezen geleerde gegrond is, dan stelt het den veldslag van Koning alexander den Groote met darius aan den Issus voor. Men ziet er twaalf paarden en een' grooten strijdwagen, benevens 32 personen, op de helft der levensgrootte voorgesteld. En gelijk in een' dezer alexander herkend wordt, evenzoo is er grond, om een' ander' voor darius te houden; waardoor dan eene getrouwe afbeelding van dit nog onbekend vorstengelaat aan het licht zoude gekomen zijn (†). Van de vele schilderijen en beelden zoowel, als van de binnenwanden der woningen, moet ik eindelijk nog opmerken, dat zij met de bontste verwen beschilderd zijn, zoodat deskundigen den goeden smaak der inwoners soms gelaakt hebben (§). Maar ook hierbij moet men in het oog houden, dat het thans bewezen is, dat ook in Griekenland

{==267==} {>>pagina-aanduiding<<}
het beschilderen der marmeren tempels en beelden gewoonte was (*). ‘Alle volken der oudheid,’ zegt een kundig schrijver, ‘schijnen gevoel gehad te hebben voor kleuren en vooral voor levendige en schitterende verwen. De minste voorwerpen van huiselijk gebruik zoowel, als de bijzondere deelen der grootste gebouwen, waren er mede bedekt, en wij hebben thans zekere bewijzen, dat de kunststukken zelfs van beeldhouwkunst er niet van verstoken bleven. Zoude men zich in vroegere dagen een' apollo van Belvedère of venus de Medicis hebben kunnen voorstellen, beschilderd met gele, groene of roode verwen? En toch is alle twijfel daaromtrent thans opgeheven. En zoo men de sporen dier kleuren niet meer op die standbeelden aantreft, zoo is dit toe te schrijven aan de zorg, die men altijd aangewend heeft, om die gevondene kunstvoortbrengselen schoon te maken en af te wrijven, zonder het minst te vermoeden, dan men iets meer wegnam dan aanhangende aarde. Marmer en graniet schijnen de Ouden alleen wegens duurzaamheid en sterkte gebruikt te hebben (†).’
En nu eindelijk nog een woord van de begraafplaatsen. De prachtige graven, zoo als dat van de Priesteres mamia, dat 25 vierkante voeten beslaat en met zuilen voorzien is, zoowel als de nederige plaats voor de dooden eener meer arme familie, bewijzen de algemeene belangstelling, die ook bij de Ouden hiervoor gevonden werd. Een dezer geeft een eigenaardig middel, om de lengte der Romeinsche voetmaat te bepalen. Want dit graf ongeschonden zijnde, leest men in het opschrift, dat het 15 voet in de lengte, en evenveel in de breedte beslaat. De hier naar gedane berekening heeft de nasporingen der Romeinsche voetmaat, vroeger gedaan, bevestigd (§). In het algemeen kan men ten opzigte dier begraafplaatsen zeggen, dat de lijn van afscheiding tusschen de verblijven der levenden en

{==268==} {>>pagina-aanduiding<<}
de bewaarplaatsen der dooden geenszins, zoo als bij ons, scherp getrokken was. In de stad en te midden van het bezige leven waren zij opgerigt. Eene zelfs is voorzien van eene steenen nis met zitplaatsen, zoo gelegen, dat zij 's winters door de zonnewarmte een geschikt verblijf, des zomers door schaduw eene verkwikkende rustplaats aanbood (*). Dit, M. H H.! was hetgeen ik u van Pompeii wenschte mede te deelen. Maar de helft der stad is nog slechts ontdekt. En door u nog enkele, voor de oudheidkunde gewigtige, punten te verzwijgen, die de opgravingen elders hebben opgeleverd, en die in Pompeii welligt nog verborgen liggen, zou ik te kort meenen te doen aan de belangrijkheid harer opgraving. Rollen van papyrus, waarop de schriften der Ouden vervat waren, heeft men hier nog niet, dan tot stof verteerd, gevonden. Maar de rijke oogst, die het naburig Herculanum hiervan heeft opgeleverd, doet de verwachting, om die ook in Pompeii te vinden, levendig blijven, en bewijst tevens, hoe die rollen door nieuwheid van onderwerp de aandacht niet alleen wekken, maar ook door moeijelijkheid van behandeling de inspanning des verstands vorderen. Vele waren reeds de pogingen, om deze, uit opeengepakte en fijne bladen bestaande, rollen te ontwikkelen. In 1754 had men reeds 337 Grieksche en 18 Latijnsche boekrollen ontdekt. Eerst besteedde paderni, maar later met veel gelukkiger gevolg piaggio zijnen onvermoeiden ijver en aandacht aan derzelver ontwikkeling. En de laatste met zoodanig gevolg, dat de pogingen van lateren, als die van eenen davy met behulp der scheikunde, aan dit onderwerp besteed, slechts kleine verbeteringen zijner methode te noemen zijn. En toch bevat deze nog zooveel moeite in zich, dat een enkele duim breedte
dier papyrusbladen eerst na 4 of 5 uren afgewonden is. Zes deelen in folio zijn reeds van de, op die wijze gevondene, oude schriften gevuld en uitgegeven, die echter van de geleerden nog veel inspanning en moeite zullen vorderen, eer zij zelfs gedeeltelijk

{==269==} {>>pagina-aanduiding<<}
verklaard zijn, terwijl de inhoud van het tot nog toe gevondene op belangrijkheid niet de eerste aanspraak kan maken (*).
Hoe moeijelijk het verder en hoe onzeker het dikwijls is, om de eenmaal gevondene voorwerpen juist te bestemmen, hiervan levert de stad Athene ons een voorbeeld op. Aldaar is een tempel, welken men altijd voor dien van theseus gehouden, en daarnaar genoemd heeft. En toch heeft Professor ross in 1838 te Athene aangetoond, dat die tempel niet van theseus, veeleer voor dien van mars te houden is (†). Van de kleuren der Grieksche monumenten, die men vroeger niet vermoedde, maar later ontdekt en in afbeeldingen naar oordeel en overleg van deskundigen voorgesteld heeft, heb ik u reeds gesproken (§). Maar ook daarbij moet voorzigtigheid van onderzoek nooit achterblijven. Van een gebouw te Athene, het Parthenon genaamd, beweerde men tot nog toe, dat de marmeren muren door de Ouden met een geel, goudglanzend vernis bestreken waren; nu echter is het door een deskundig ooggetuige aangetoond, dat dit Penthelisch marmer dien glans, door eene werking van den dampkring gedurende 2000 jaren, erlangd heeft (※). Dat die voorwerpen nu voor hem, die met genoegzame kennis der oudheid toegerust en met vlugheid van geest bedeeld is, soms verrassende uitkomsten geven, toont ons de beschrijving der vlakte van Delphi, onlangs door Prof. thiersch gegeven (‡). In die vlakte vond hij verscheidene rotsbrokken van denzelfden rooden spikkelachtigen marmerkalk,
waaruit

{==270==} {>>pagina-aanduiding<<}
de daar liggende berg Parnassus bestaat, en daaronder twee van bijzondere grootte. Zich nu het Grieksch geschiedverhaal van herodotus herinnerende, dat de Perzen, bij hun' inval in Griekenland, ook de stad Delphi en den tempel van apollo willende veroveren, door een hevig onweder verschrikt en door twee van den Parnassus nederstortende bergtoppen verjaagd, en zoo door de inwoners verder verslagen waren, en dat die twee steenen door de inwoners tot een blijvend gedenkteeken in eene heilige plaats van Minerva bewaard en door herodotus gezien waren (*), zoo kwam hij op het, misschien gewaagde, maar altijd gelukkige denkbeeld, in die twee grootere rotsstukken de twee oudtijds bewaarde steenen weder te vinden. Hoe eindelijk de kleinste omstandigheden, wèl opgemerkt, tot de grootste en belangrijkste ontdekkingen ook in deze wetenschap leiden kunnen, zal ons uit deze twee voorbeelden nog blijken. Een der beroemdste tempels van Griekenland was voorzeker die van den Olympischen jupiter, waar men dat zoo zeer geroemde beeld van dezen Heidenschen Godenkoning vond, door phidias uit goud en ivoor gebeiteld. Tot 1830 was van de overblijfselen van dezen tempel niets bekend. Toen echter werden, op de waarschijnlijke plaats zijner ligging, door Fransche geleerden bouwvallen aangetroffen en voor die van den tempel van jupiter, den Olympischen, herkend. Maar welk bewijs had men nu, dat die tempel juist de bedoelde van jupiter was? Pausanias, de Grieksche reisbeschrijver, zegt in zijne beschrijving van dezen tempel: dat voor het beeld op eenigen afstand twee kolommen
geplaatst waren, en onder het beeld een plaveisel van zwart marmer, met witmarmeren rand omgeven, was, waarin men, om het kunststuk voor vochtigheid te bewaren, olie goot. Welnu, M. H H.! die zuilen zijn op den grond gevonden, en wat het meest afdoet, ook de zwartmarmeren vloer, in stukken gebroken (†). Nu heeft men, naar aanleiding,

{==271==} {>>pagina-aanduiding<<}
denkelijk, van deze ontdekking, meer gravingen gedaan, en de voetstukken der kolommen des tempels op 20 voet diepte onder den grond gevonden (*). En nu nog een dergelijk voorbeeld, dat vooral voor inwoners dezer stad belangrijk moet zijn. Diezelfde Fransche Commissie vond te Argos een beeld, hetwelk eene vrouw voorstelde, jong en met een Dorisch kleed voorzien, die een' krans vlecht, welken een daarbij geplaatst naakt, jong kind, met een' kleinen geplooiden mantel op den schouder, tracht aan te grijpen, of haar zoo even in de hand heeft gegeven. De plaats, waar het gevonden werd, deed bij die geleerden eene gissing ontstaan, waarlijk verrassend te noemen. Eenigen tijd vóór de invallen der Perzen in Griekenland geraakte Argos in oorlog met Sparta. Cleomenes, de Spartaan, overwon en doodde het geheele leger der bewoners van Argos. De stad Argos zoude verloren geweest zijn; maar eene vrouw en dichteresse wapende de slaven en allen, die door jeugd of ouderdom niet ten strijde waren getogen, en deed hen de muren bezetten. De overige wapens gaf zij aan de vrouwen en ijlde met dezen den vijand te gemoet. Door hare zangen bezielde zij deze schare van heldinnen en dwong den vijand te wijken. Roem bij hare medeburgers was het deel dezer vrouwe, telesilla genoemd. Pausanias zag hier een standbeeld van haar, waar zij omringd met verstrooide boeken werd voorgesteld, eenen helm in de hand houdende. En een feest werd haar ter eere gegeven, waarop de vrouwen in mannenkleederen, en deze laatsten als vrouwen gekleed waren. Deze vrouw nu zoude hier, maar alleen als dichteresse, vertoond worden. De houding van het hoofd,
die eene door dichterlijke verrukking bezielde aantoont, en het naakte kind of de genius, dien de oude kunstenaars aan dichters plegen bij te voegen, en eindelijk een nog gedeeltelijk bewaard opschrift, pleiten voor deze gissing (†).

{==272==} {>>pagina-aanduiding<<}

Wanneer ik, M. H H.! tot u gesproken had over oudheden, die aan onzen voorvaderlijken grond toebehooren, en dan nog, hoewel ook met een enkel woord, u de gewaarwordingen wilde aantoonen, die deze op ons hart uitoefenen; dan voorzeker zoude ik meenen, aan eene afgedane zaak noodelooze moeite, maar vooral aan uw vaderlandsch gevoel hevig onregt te doen. Om die reden zal u dan ook het berigt van een' reiziger uit de laatstverloopene tijden (*), dat een Griek, die hem in Athene tot geleide diende, en door zijne vele dappere daden een waar held uit de oudheid te noemen was, bij de puinhoopen van het Parthenon, een der beroemdste tempels aldaar, met tranen in de oogen niet verder met spreken konde voortgaan, geenszins bevreemden. Maar ook aan ons hart bieden die Grieksche en Romeinsche bouwvallen gewaarwordingen aan, die met regt gewigtig zijn te noemen, en welke ik u, in de tweede plaats, nog kortelijk wil aanwijzen. Ik bedoel de voor ieder gewigtige denkbeelden van vergankelijkheid en wisselvalligheid, die misschien nooit duidelijker gevormd en gevoeld worden, dan bij eene beschouwing en vergelijking van de bouwvallen van Pompeii met de overblijfselen van de meest bekende uit de oudheid.
Zoude het nog vele woorden behoeven, M. H H.! om u, bij de beschouwing van Pompeii, eene stad, die, midden in haren bloei en in het bezige leven harer burgers, onder een' heeten regen van asch, uit den daverenden Vesuvius, bedolven werd, aan te toonen, dat de vergankelijkheid hier den diepsten indruk geeft? En al ware het zoo, dat deze algemeene beschouwing geenszins die uitwerking had, het op de straten en in de huizen gevondene moet er toch wel de duurzaamste indrukken van achterlaten. Een fraai witmarmeren altaar, op het Forum gevonden, staat daar opgerigt als pas uit de hand van den werkman gekomen.

{==273==} {>>pagina-aanduiding<<}
Eene steenen omheining omgaf het reeds, die, nog slechts half geplaveid, den tegen den kant uitgespreiden kalk vertoont: men ziet er nog den langen streek van den troffel, alsof die zoo zoude wederkomen, om het werk te vervolgen: maar nooit keerde die weder: plotseling was de hand des werkmans gestuit, en na 18 eeuwen schijnt het werk nog die nieuwheid en frischheid te bezitten, dat men verleid wordt om te denken, dat de werkman ras zal wederkeeren (*). Midden in eene der straten werd het geraamte van een' grijsaard gevonden. De gloeijend nedervallende asch had hem begraven en verstikt. Nog klemde hij met zijne handen een' geringen schat, daar hij ongetwijfeld groote waarde in gesteld had. Zorgvuldig had hij dien in een' linnen doek bewaard, die geringe som van 8 gouden, 360 zilveren en 42 koperen muntstukken (†). Maar merkwaardig in dit opzigt is boven alles het landgoed van arrius diomedes. Bij den tuin, in den uitgang naar de zee, werd het geraamte van den eigenaar opgedolven. Zucht om zijn leven en geld te behouden had hem zijne huisgenooten doen vergeten. Met den sleutel van die deur en 100 goud- en zilverstukken werd hij gevonden, en een slaaf met zilveren vaten begeleidde hem. In de onderaardsche gewelven vond men 17 geraamten van het ongelukkige huisgezin. Met den daarin gebragten voorraad hadden zij welligt gehoopt het leven te behouden, terwijl zij voor de verdelging beschut waren. Maar ijdel was die hoop. Want hoewel de sterke gewelven en naauwe vensters de brandende stukken afweerden, de fijne asch drong naar binnen, en een ondragelijke zwaveldamp dreigde reeds den dood. In wanhoop en naar de vrije lucht hijgende ijlden zij naar de deur, die reeds met puin versperd was, en moesten daar, op elkander gedrongen, een' ontzettenden dood vinden. De fijne asch, die door de
naauwe venstergaten verder binnendrong, bedekte hen, ging door vochtigheid later in eene vaste massa over, en was, door

{==274==} {>>pagina-aanduiding<<}
de bijzondere fijnheid, geheel geschikt, om, van hetgeen zij bedekte, de naauwkeurigste indrukken te bewaren. Ongelukkig heeft men die eigenschap bij de opgraving eerst laat ontdekt, zoodat alleen de indruksels van den hals en boezem van een meisje bewaard zijn gebleven, die om de schoone vormen zeer geprezen zijn. Zóó naauwkeurig is die afdruk, dat het weefsel van hare fijne kleederen en de sporen van edelgesteente zigtbaar zijn. Die steenen zelve zijn bij haar gevonden, bestaande in twee halsketens, waarvan een uit blaauwe steenen is zamengesteld. Twee geraamten, eindelijk, vond men hier van kinderen, op welke de blonde haarlokken nog eenigzins te zien waren (*). Wat zoude men een blijk van vergankelijkheid noemen, als dit het niet is! Maar ook de wisselvalligheid van het aardsche leeren wij uit de vergelijking van de bouwvallen van Pompeii met hetgeen van de beroemdste steden der oudheid nog gevonden wordt. Of is het geene wisselvalligheid te noemen, dat die groote steden der oudheid, wier namen op zoo vele bladzijden der geschiedenis te lezen staan, en wier glans, in prachtige gebouwen, den nabuur in de oogen schitterde, thans of geheel van de aarde uitgewischt, of in het verwarde en vergruisde puin naauwelijks als verwoest te herkennen zijn; terwijl Pompeii, in de oude geschiedboeken naauwelijks genoemd, bij haren ondergang naam en vermaardheid verkrijgt, en, in de overblijfselen harer meer nederige woningen, duidelijker getuigen der oudheid heeft achtergelaten, dan de vernederde en vernielde gebouwen dier prachtige steden? Wie zoude niet gaarne de bouwvallen van Sparta doorwandelen, waar men, tot afwering des vijands, geene muren om de stad bevestigd, maar in dezelve een bolwerk van moedige mannen had opgerigt? Maar eene woeste vlakte is thans de plaats der
stad (†), en haar spoor zelfs is verdwenen (§). Hoe belangrijk zoude het zijn, den grond van

{==275==} {>>pagina-aanduiding<<}
Olympia te betreden, waar eenmaal Griekenlands vrije volken zamenstroomden, om, in de kampstrijden des ligchaams, forsche verdedigers hunner vrijheid aan te kweeken, en in het wedijveren met den geest hunnen letterkundigen naam te bevestigen: de sporen der gebouwen zijn overig, en de oude rivier is te vinden, maar, telkens buiten hare oevers getreden, heeft zij dien ouden grond met nieuwe aarde hoog overtogen (*). Van Athene zijn nog vele overblijfselen. Maar de kronkelende en met bouwvallige huizen voorziene straten zijn met hoopen van puin bedekt, terwijl elders, midden in het veld, tamelijk fraaije gebouwen afzonderlijk worden opgerigt. In één woord, het is nog ‘een doolhof in eene woestijn.’ (†) En eindelijk het groote Karthago, dat aan zevenmaal honderdduizend menschen woning gaf; een gering dorp beslaat een deel harer plaats (§); een ander deel is bedekt door de zee; een gedeelte dier stad, welke eenmaal vloten uitzond, om over de zeeën te heerschen!
Pompeii daarentegen, eene stad, wier naam in de oude geschiedenis naauwelijks genoemd is, van welker daden alleen een opstand tegen sylla, en daarvoor welligt geledene straf, bekend is, en de twist met de stad Nuceria, waarom zij, door Keizer nero in het ongelijk gesteld, voor tien jaren het genoegen van hare schouwplaatsen moest missen, welker lot ons alleen door voorafgaande aardbevingen (※) en door de plotselijke verdelging (‡) gekenschetst is, krijgt juist door haren ondergang, maar vooral door hare wederopgraving, een' naam en vermaardheid, gelijk aan die van de beroemdste steden der oudheid. Gedeeltelijk opgegraven, trekt zij nu sinds eene eeuw de belangstelling van geheel beschaafd Europa tot zich; en elke nieuwe ontdekking, te Pompeii gedaan, zal aan die belangstelling meer gewigt bijzetten.

{==276==} {>>pagina-aanduiding<<}

Eene algemeene aanprijzing van de studie der oudheden en oude letterkunde uit het u medegedeelde te doen volgen, kan hier mijn doel niet zijn. Maar, zoo ik u heden eenige dier aangename gewaarwordingen heb doen gevoelen, welke de oude letterkunde haren beoefenaar oplevert, terwijl zij aan de zucht tot het nieuwe telkens voldoening, aan het verstand gestadige oefening, en aan het hart treffende indrukken verschaft; dan zal ik een mij aangenaam doel bereikt, maar vooral de eer eener wetenschap gehandhaafd hebben, die de werkzame beoefening van zoo velen, de levendige belangstelling aller beschaafden overwaardig is.





De policie in Londen.

Men beweert, dat in de hoofdstad van Engeland telken morgen tweemaal honderdduizend menschen ontwaken, zonder te weten, waar zij dien dag het noodige levensonderhoud zullen vinden, of waar zij den volgenden nacht zullen slapen. Moge dit getal ook wat ruim zijn genomen, men gevoelt toch, wat er gevorderd moet worden, om orde en veiligheid te handhaven bij zulk eene menigte, van alle vaste middelen van bestaan verstoken; en onbelangrijk is het niet, na te gaan, op welke wijze dit gewigtige doel wordt bereikt. De policie-inrigtingen van deze wereldstad verdienen indedaad groote opmerkzaamheid. Londen heeft ze te danken aan den tegenwoordigen eersten Minister, Sir robert peel. Gedurende zijn vroeger ministerie heeft hij ze ingevoerd, en zij bestaan nu sedert 1829. De voorgeslagene maatregelen vonden in den aanvang vrij grooten tegenstand. De vroegere policie was wel zoo boven alle beschrijving slecht, dat niemand het durfde wagen, haar te prijzen, om het vermoeden niet op zich te laden, dat hij daarbij voordeel had. Maar een als soldaten gekleed, gewapend en georganiseerd corps behaagde velen evenmin. De drukpers verklaarde er zich vrij algemeen tegen. Men sprak van de bedreigde volksvrijheid, van despotismus, dat in het klein aanving, maar verder en verder zou doordringen, en men vermaande het volk tot tegenstand, zoolang men de handen nog vrij had. Het ontbrak niet aan volksvergaderingen, waarin veel gesproken en besloten werd,

{==277==} {>>pagina-aanduiding<<}
aan bedillers, die elke daad der policie hekelden, aan openlijken wederstand. De afschaffing der sabels, waarmede de nieuwe beambten in plaats van met stokken gewapend werden, was niet het eenige, wat de zoogenaamde volksstem eischte. Men wilde de geheele hervorming der policie als eene tijdelijke proefneming beschouwd hebben, die later zou worden teruggenomen of behouden. De zaak is nu beproefd, en door allen als voortreffelijk erkend, en het geschreeuw, dat er zich tegen verhief, is verstomd. Al had Sir robert peel geene andere verdienste, dan deze nieuwe inrigting der policie, zij alleen geeft hem aanspraak op de burgerkroon. Twintig of dertig jaren lang had men de noodzakelijkheid eener geheele hervorming gevoeld, maar niemand had daaraan de hand geslagen. Elken dag werden er, tegen personen en eigendommen, misdaden gepleegd, die onontdekt bleven, en de vechtpartijen tusschen de jonge losbollen en de meestal oude en zwakke Charlies, gelijk men de toenmalige policiedienaars noemde, waren aan de orde van den nacht. Viel een misdadiger in handen van de wacht, hij behoefde slechts, gelijk het heette, het goed met hen te maken, en voor eenen losprijs van eenige schellingen liet men hem ongestoord eenen anderen Charlie de lantaren aan stuk slaan of een pak slagen toedienen. De eigenaars der huizen van ontucht kochten zich door een regelmatig weekloon vrij; en hoe hadden de dienaars der justitie ook, zonder dat, van hunne karige bezolding van twaalf schellingen in de week kunnen leven? Buitendien ontbrak het ook aan alle gemeenschappelijke zamenwerking. Het geheele policiewezen bestond uit eene massa van onvereenigde deelen. Ieder kerspel had zijne eigene policie. De opzigters in het eene lagen overhoop met die van het andere, de dienaars van het eene hielpen die van het andere mishandelen. Er was geen schijn van eenheid en volstrekt geene verantwoordelijkheid. Misbruiken van de
grofste soort kwamen door het onderzoek van de daartoe benoemde commissie uit het lagerhuis aan het licht. Wie bestolen was, trad door tusschenkomst van eenen policiedienaar met den dief in onderhandeling, voor hoeveel deze hem zijn' eigendom weder wilde teruggeven, en het bleek, dat in den tijd van twee jaren zestien bestolen bankiers aan de dieven twaalfduizend pond sterling hadden betaald. De onderhandelaars gingen natuurlijk niet met ledige handen henen, en lieten

{==278==} {>>pagina-aanduiding<<}
zich hunne moeite door beide partijen betalen. Bij één geval, waarbij het eene zaak van bijna twintigduizend pond betrof, ontvingen de dieven drieduizend, en de policiedienaar achthonderd pond. Zoo bestond er tusschen de dieven en de policie eene geregelde verbindtenis, en het is bespottelijk, de bijzonderheden te lezen, die de commissie in haar rapport heeft opgenomen. Dit alles heeft de hervorming van peel met wortel en tak uitgeroeid, en sedert de policie geen voordeel meer van de dieven heeft, wordt er ook veel minder gestolen. De dievenbroederschappen van vorigen tijd behooren reeds onder de antiquiteiten; er wordt nu niet meer op den grooten voet van vroegere dagen gestolen en ingebroken; het dievenhandwerk wordt slechts in het klein gedreven; waar men vroeger van benden van twintig tot dertig hoorde, daar spreekt men nu slechts van twee of drie. De eigenlijke romantiek des diefstals is voorbij; en in vergelijking met de heldendaden der vroegere spitsboeven, is het doen en laten der tegenwoordige ellendig prulwerk. Tot op de invoering van de nieuwe policie-inrigting rekende men dertigduizend menschen, die zich hier met stelen geneerden; tegenwoordig moet het getal naauwelijks vijfduizend bedragen. Tot op 1829 was het gemiddelde bedrag van het gestolene jaarlijks twintigduizend pond sterling; in de laatste tien jaren is het tot op een derde verminderd. Daar nu in dezen tijd Londen noch armer noch kleiner, en de zedelijkheid over het algemeen ook wel niet beter geworden is - waaraan kan men anders deze zoo gunstige verandering toeschrijven, dan aan het systeem van peel? En wat de nachtelijke vechtpartijen aanbelangt, zij hebben opgehouden, sedert de jonge heertjes het onderspit moesten delven.
De policiemagt, die oorspronkelijk voor Londen, met uitsluiting van de City, op 3314 manschappen was berekend, bedraagt tegenwoordig 3575 personen, namelijk 17 distriktsopzieners, 69 inspecteurs, 324 serjanten en 3165 gemeenen. Het geheel staat onder twee bevelhebbers, ieder met een jaarlijksch inkomen van 800 pond. De bezolding van eenen distriktsopziener bedraagt 200, die van eenen inspecteur 100, die van eenen serjant 58 pond. De gemeene ontvangt wekelijks 19 schellingen en 's jaars twee volledige uniformen. Van de geheele uitgave, omstreeks 240,000 pond, draagt de schatkist 60,000 pond, het overige wordt door de kerspelen, door middel van eenen aanslag over de huizen, opge-
{==279==} {>>pagina-aanduiding<<}
bragt. De stad is in 17 distrikten verdeeld, en in ieder derzelve is wel het getal der aldaar gestationeerde manschappen, maar niet de omvang van het distrikt gelijk. Bij het laatstgenoemde moest niet alleen de localiteit, maar ook de hoedanigheid der bewoners in aanmerking worden genomen. leder distrikt wordt gesplitst in acht sectiën, en iedere sectie in acht ronden. De grenzen der sectiën zijn naauwkeurig bepaald, en elke heeft een eigen nommer. Ook heeft ieder distrikt zijnen eigen' naam en wordt daarenboven door letters onderscheiden. Zooveel mogelijk in het middelpunt van elk staat het wachthuis. De manschap eener sectie woont zoo digt mogelijk bijeen, en de acht sectiën vormen eene compagnie, die uit zestien rotten bestaat, ieder van negen man met eenen serjant. Vier zulke rotten hebben eenen inspecteur, en de geheele compagnie eenen distriktsopziener. Op de kraag van ieder gemeene is zoowel de letter van zijn distrikt, als zijn nommer tweemalen geborduurd. A is het distrikt Whitehall, B Westminster, C St. James, D Marylebone, E Holborne, F Coventgarden, G Finsbury, H
Whitechapel, K Stepney, L Lambeth, M Southwark, N Islington, P Camberwell, R Greenwich, S Hampstead, T Kensington, V Wandsworth. Ik kan bij eigene ondervinding verzekeren, dat het voor vreemden zijne nuttigheid heeft, deze teekens te kennen. In ieder distrikt zijn altijd vier rotten, die elkander op militaire wijze aflossen, en twee inspecteurs in werkelijke dienst. Een der laatsten gaat dag en nacht zijn distrikt door, terwijl de ander in het wachthuis blijft, om gevangenen aan te nemen en verlangde hulp te verleenen. Om de twee uren rapporteren de serjanten, wat, of dat er niets is voorgevallen. Als de tijd van aflossing daar is, komen de vier rotten bijeen, en worden door den inspecteur opgelezen en gemonsterd. Blijkt het, dat er een ontbreekt, een glas te veel heeft gedronken, of op eenige andere wijze in zijne dienst nalatig is geweest, dan geeft de inspecteur daarvan berigt aan den distriktsopziener, die de zaak naar goedvinden, dat is naar gelange van haar belang, of zelf afdoet, of ter kennis van de bevelhebbers brengt, die terstond kunnen afzetten en voor hun vonnis geene gronden behoeven op te geven. Volgens de instructie moet ieder gemeene elke tien of vijftien minuten zijne ronde doen, zich ten naauwkeurigste met de plaatselijke gesteld-
{==280==} {>>pagina-aanduiding<<}
heid en met de bijzondere omstandigheden van al de bewoners bekend maken, zoodat hij van ieder alles weet.
Dat een aldus ingerigt corps, waarin niemand wordt opgenomen, die meer dan 35 jaren oud is, minder dan vijf voet acht duim lengte heeft, die niet gezond en sterk van ligchaam is, of op wien iets te zeggen valt, aan zijne bestemming kan voldoen, lijdt geen' twijfel; de uitkomst heeft ook geleerd, dat het deszelfs geenszins gemakkelijke taak uitstekend heeft volbragt. Sedert het bestaat, zijn jaarlijks door hetzelve 72,000 personen gevangen genomen, waaronder 45,000 van het mannelijke, 27,000 van het vrouwelijke geslacht. Doch meer dan dit aantal, getuigt voor de voortreffelijkheid der inrigting de vermindering der diefstallen en de veiligheid der straten. Vóór dat ik nog een paar voorvallen verhaal, die voor eenigen tijd het publiek stof tot praten gaven, wil ik nog met een enkel woord over de City spreken, die, gelijk ik reeds zeide, hare eigene policie heeft. Deze staat uitsluitend onder opzigt en bestuur van den hoogsten municipaalraad, de zoogenaamde Aldermen, en wordt in eene dag- en nachtpolicie verdeeld. Tot de eerste behooren een hoofdopzigter, drie inspecteurs, tien serjanten en 96 gemeenen. De nachtpolicie telt in dezelfde evenredigheid 453 personen, en de gezamentlijke onkosten bedragen bijna 44,000 pond. Wie nu weet, dat het getal inwoners der City naauwelijks het achttiende deel uitmaakt van de bevolking van Londen, die behoeft deze som slechts te plaatsen naast die van 240,000 pond, om te zien, welke inrigting het minste geld kost. Ongelukkigerwijze zijn het de kosten niet alleen, waarin de City van de slechtste partij is. De policie is daar beter, dan vroeger, maar zij moet verre onderdoen voor die van het overige gedeelte van Londen. De reden daarvan is spoedig gevonden. Bij de keuze gaat het in den regel naar gunst; elders is dat eene uitzondering. Als een Alderman, of zijne vrouw, vader, moeder, zoon,
dochter, neef of vriend op algemeene kosten wenschen te verzorgen, dan wordt er om eenen post bij de policie gebedeld, en daar ieder Alderman zoo doet, zijn ook alle malkander daartoe behulpzaam. Het is dus eene inrigting voor oude bedienden, hetzelfde, wat vroeger sommige Duitsche hofschouwburgen voor afgeleefde tooneelspelers waren, een middel om verzorgd te zijn; en daartoe is noch een schouwburg noch eene policie - inrigting bestemd. Het

{==281==} {>>pagina-aanduiding<<}
ontbreekt de policie van de City daarenboven aan militaire orde; zij doet dienst, gelijk eene goede burgerwacht, terwijl aan de andere zijde van Templebar strenge krijgstucht heerscht. Dienvolgens was het verlangen van Lord russell, om beide inrigtingen tot één te maken, waartoe zeker de City alleen eene hervorming zou ondergaan, ongetwijfeld in het algemeen belang, en het is daarom opregt te betreuren, dat de tegenstand des bestuurs in de City zijne goede bedoeling heeft verijdeld. Die tegenstand was te verwachten. De Heeren van de City staan op hunne regten en privilegiën. In het algemeen is daartegen misschien weinig in te brengen. Het heeft zijne goede zijde, dat men zijne regten wil verdedigen, zelfs als zij, die ze ons willen ontnemen, verzekeren, dat het te onzen beste geschiedt. De mensch voelt eene soort van mistrouwen tegen opgedrongene weldaden, en dat gevoelden de Romeinsche regtsgeleerden, als zij tot grondslag namen: beneficia nemini obtrudantur; men dringe niemand weldaden op! Maar waarom doet het bestuur der City zelve niet, wat Lord russell voor hetzelve doen wilde? Waarom? Waarschijnlijk, omdat het belang, hetwelk hen terughoudt, voor hen grooter is, dan dat des algemeens.
Doch ik kom nu tot de boven bedoelde voorvallen, die tot staaltjes van de nieuwe inrigting kunnen dienen. Een jonge Lord, wiens naam ik niet noemen wil, verspilde zijn geld onder anderen ter bevrediging van de behoeften eener maitres, die, in geringen stand geboren en tot vóór korten tijd in bekrompene omstandigheden verkeerende, nu dubbel verkwistende was. Zij bewoonde een huis op een der aanzienlijkste pleinen; hare bedienden waren prachtig uitgedost, en voor haren blaauwen landauer dansten twee beeldschoone Izabellen. Ik zag haar dikwijls mijn venster voorbijrijden, en niet wetende, wie zij was, hield ik haar voor eene groote dame. Terwijl nu op zekeren dag haar rijtuig voor eenen prachtigen winkel in New-bondstreet stilhoudt, doet een policiedienaar, wat ook ik dikwijls doe, als ik geen haast heb en twee zulke prachtige paarden op hun gebit zie knabbelen, hij blijft staan, om de schoone dieren te beschouwen. Een policiedienaar mag een antwoord wachten van de bedienden, die bij het rijtuig behooren, op de vraag, aan wien het toebehoort, en toen hij dit vernomen had, wendde zijn blik zich onwillekeurig naar den winkel, waar

{==282==} {>>pagina-aanduiding<<}
de eigenares, hem van vroeger' tijd wèl bekend, zich bevond. En hij zag haar niet alleen, maar hij hoorde ook, hoe de bediende, die haar, met een pakje in de hand, naar haren wagen geleidde, herhaaldelijk zijn leedwezen betuigde, dat eene achtergelatene banknoot valsch was, daarbij verzekerende, dat er met de betaling van de kleine rekening volstrekt geen haast was. Het spreken over de valsche banknoot wekte in de hersenen van den policiedienaar zulk eene zonderlinge gedachtenreeks, dat hij terstond een cabriolet nam, en het rijtuig van zijne oude bekende volgde. Zij reed naar huis. Den volgenden dag, omstreeks het gewone uur voor het winkelbezoek, was de policiedienaar in de buurt. De dame reed uit; hij volgde. Haar rijtuig hield stil voor eenen eleganten winkel in Ludgate-hill, en kort na haar trad de policiedienaar binnen. Zijne burgerlijke kleeding en zijne bescheidene vragen gaven den bediende geene vleugels. De dame daarentegen werd terstond bediend. Tot betaling legde zij eene banknoot van twintig pond op de tafel. De bediende vloog daarmede naar den kassier. De kassier kwam met de aanmerking, dat er tegenwoordig vele valsche banknoten in omloop waren, en dat ook deze hem verdacht voorkwam. De dame nam dat kwalijk, en de beleefde kassier - want beleefd zijn de Londensche winkelbedienden, dat moet zelfs hun ergste vijand verklaren - gaf zestien pond en eenige schellingen als overschot der rekening terug. De policiedienaar verwijderde zich met de dame. Zij reed naar Regentstreet, hij ook. Daar hernieuwde zich in eenen winkel het spel met eene banknoot van twintig pond, en de dame kreeg zonder bedenking twaalf pond terug. Nu rekende de policiedienaar zich van de juistheid zijner vermoedens overtuigd. Hij sloeg de geliefde van den Lord nog twee of drie dagen gade, verzekerde zich, dat de door haar uitgegevene banknoten valsch waren, en nam haar in hechtenis. Aan het geregtelijk onderzoek
heeft zij zich evenwel onttrokken; want een drank, die aan al het lijden dezes levens een einde maakt, heeft een einde aan haar leven gemaakt, maar in haren lessenaar moet men eene vrij groote menigte van valsche banknoten gevonden hebben, en eenige brieven, die den Lord zelven verdacht maakten, moeten dezen tot eene plotselinge reize naar het vasteland hebben bewogen.
Op eene niet minder schrandere wijze is het, vóór eenigen

{==283==} {>>pagina-aanduiding<<}
tijd, eenen inspecteur der policie gelukt, te Salisbury negen valsche munters te ontdekken, die sedert verscheidene jaren aanmerkelijke sommen onder de menschen hebben gebragt. Kort geleden was ik zelf ooggetuige van een voorval, dat ook zeer ter gunste van de policie getuigt. Er was een man ten gevolge van eene inbraak gevat, en een dienstmeisje des huizes zwoer, dat hij de dief was; want zij had hem zien wegloopen. De man betuigde zijne onschuld, en beriep zich op de getuigenis van eenen serjant der policie, met wien hij juist op het opgegeven uur verscheidene mijlen ver van het bestogen huis had gesproken. De serjant bevestigde dit, en toen het dienstmeisje den beschuldigde van naderbij beschouwde, riep zij: ‘Och, hemel, hij is het niet; die had pokdellen, maar behalve dit gelijkt deze man hem sprekend.’ Op grond van dezen uitroep bragt de serjant nog dienzelfden dag den schuldige in hechtenis.





De regtsoefening in Spanje.

In Spanje is de regtsbedeeling de vruchtbaarste bron van onregtvaardigheid geworden. Daadzakelijk berust zij, althans voor een groot gedeelte, in de handen eener klasse van lieden, die, onder den naam van Scrivanos, (schrijvers, griffiers) het ambt van protocollant en ook van notaris oefenen, en meestal leven en dood, vrijheid en gevangenis, eer en schande des genen, die in hunne klaauwen valt en niet met hen weet te handelen, te hunner beschikking hebben. Deze kanker dagteekent in Spanje reeds van oudsher. De revolutie heeft daarin even min genezing gebragt als de restauratie, en door de sedert ferdinand des VII terugkomst ontstanen burgerkrijg is het kwaad slechts te weliger voortgegroeid. De Heer van arnim deelt, in zijne te Berlijn in het jaar 1841 uitgegevene Reis naar Spanje, een voorbeeld hiervan mede. Het dragen van messen is in Spanje om goede redenen verboden; doch het broodmes is van dit verbod uitgezonderd. Nu had een man eenen anderen met een mes vermoord. Hij werd gegrepen en voor den Scrivano gebragt, die terstond het protocol opmaakte. Alles kwam er op aan, of het werktuig, waarmede de moord gepleegd was, als brood- of als een ander mes wierd aangeduid; want in het eerste geval kwam de dader met tijdelijke gevangenis

{==284==} {>>pagina-aanduiding<<}
vrij; in het andere moest hij den dood ondergaan. De Scrivano schrijft zijn protocol, tot dat hij aan het woord cultiello (mes) gekomen is. Nu houdt hij op. De beschuldigde begrijpt, wat dit beteekent, en legt eenig geld op de schrijftafel; maar het woord cultiello klinkt hem andermaal in de ooren, zonder dat het geld weggenomen wordt. Ook dit verstaat hij en verdubbelt de gift; doch nog altijd blijft het bij dit woord en bij het stilstaan der pen, tot dat eindelijk eene derde onse de bijvoeging volgen doet: cultiello per cortar pan (een mes om brood te snijden). - ‘Op het berigt komt veel aan,’ zegt de houtvester in iffland's Jagers. Dit geldt allerwegen van de justitie, maar wel vooral in landen, waar zij verwaarloosd is.


De palmboom.

Doctor m. wiener, in zijn geschrift: de zwerftogten van eenen Duitscher door het eiland Kuba, in den winter van 1841, spreekt over dit reusachtige plantgewas, het sieraad der warmere landstreken, op de volgende wijs: De palmboom stort in de ziel van den beschouwer eene diepe weemoedigheid, van welke men zich geene rekenschap weet te geven; het is eene genoegelijke treurigheid, eene zielrust, die tot schier volkomene ontspanning stijgt. De ziel schijnt zich in zichzelve terug te trekken; in 's menschen binnenste schijnt eene onverklaarbare leegte te heerschen. Het voorkomen van den palmboom heeft veel eentoonigheid en onbewegelijkheid; eene kalmte, die ons levendig aan de nietigheid aller voortbrengselen van 's menschen geest en hand en aan de onvergankelijkheid der werken Gods doet denken. Niet alleen dat wij bestaan, maar dat wij de voornaamste plaats in de natuur bekleeden, is onze troost, en het ons vertegenwoordigen van dat bewustzijn, zoo dikwerf wij slechts kunnen, is tot ons geluk noodwendig. Even als wij ons, nu her- dan derwaarts, in altoosdurende rusteloosheid wenden en keeren, moet ook alles rondom ons in beweging zijn; dan gevoelen wij duidelijker, dat wij bestaan, even als de schijnbaar voorbijvliegende oevers ons duidelijker doen zien, hoe snel het bootje voortschiet. Beweging verstikt het nadenken, gelijk rust het wekt. Zoodra het een of ander, wat het ook zij, ons aan die alledaagsche onrust ontrukt, voelen

{==285==} {>>pagina-aanduiding<<}
wij ons ernstiger gestemd, zonder ons de oorzaak daarvan duidelijk bewust te zijn. Bij den voor Godsdienst vatbaren mensch klimt deze ernst tot een' zoeten weemoed op, die hem hemelwaarts voert; bij den twijfelaar is het eene leegte, die, wanneer zij lang bleef aanhouden, hem in wanhoop storten zou. - In de schemering moet men onder palmboomen wandelen, om regt te ondervinden, hoe de ziel, onder daartoe gunstige omstandigheden, hare vlugt ten hemel nemen kan. Men treedt voort tusschen hoog opstijgende zuilen, want zoodanig vertoonen zich de stammen der palmboomen, terwijl verre boven ons de meestal twaalf voet lange en twee voet breede bladeren elkander met de punten aanraken en stoute Gothische gewelven vormen, door welke, bij de statig golvende beweging, welke de avondwind daaraan bijzet, de goudstralen der ondergaande zon zich breken. Wat is, vergeleken met deze wonderbare boomzalen, de schoonste tempel, al ware het ook die te Rome? - In de beeldrijke taal van het Oosten heet de palm: de boom van den arme. Zij is het in dubbele betrekking. Zijn niet armoede en treurigheid gezusters, die elkander de hand reiken en vereenigd het moeijelijk levenspad bewandelen? - Heil den arme, die zich aan den voet van eenen palmboom mag nedervlijen; hij kan vol vreugde uitroepen: ‘Nu ten minste ben ik veilig, dat ik niet van honger sterven zal!’ en heeft hij zich verzadigd, kan hij weder uitroepen: ‘Ik zal niet meer door regenvlagen overstroomd, door stormwinden geteisterd worden!’ Want de vruchten van den palmboom zullen hem voeden, zijne bladeren hem beschermen en zijne schors hem kleeding verschaffen. - De gelijkheid van den palm met het graniet is treffend; de grijze kleur van het graniet vindt men in den palm weder; de mica-deeltjes van dit gesteente worden aan den palmstengel door de daaraan zigtbare kleine vlakjes van eene mat-witte kleur, die in den zonneschijn als zilveren
loovertjes schitteren, oogbedriegend nagebootst. Ten gevolge der straalbreking, schijnen de houtaders van den boom, wanneer men dien op eenigen afstand beschouwt, in elkander te smelten, en gelijken dan de deeltjes veldspath, die zich schubvormig in het graniet voordoen, hetgeen de zinbegoocheling voltooit. - De slank en rijzig opgeschotene palmstengel vertoont geene uitpuilende oneffenheid, geene knoesterige takken, van welke men zich als steunpunten zou kunnen bedienen, om den boom te be-
{==286==} {>>pagina-aanduiding<<}
klauteren. De spierkracht van 's menschen arm, even als het buigzame klemvermogen zijner knieën, worden teleurgesteld door de gladheid eener schors, die als gepolijst in de zonnestralen schittert. Om de bladerkroon te bereiken, moet men zich van een hulpmiddel bedienen; men maakt, namelijk, aan het eene einde van een touw, eenen strop, dien men om den boomstam slaat; het andere touweind trekt men om den linker voet, in den vorm van een' stijgbeugel, en hijscht zich op deze wijze tot aan de plaats, waar de strop den boom omvat; deze lus wordt nu al gedurig hooger geschoven, tot dat men den top bereikt heeft. Zulk eene luchtvaart is natuurlijk zeer moeijelijk en halsbrekend; desniettemin zijn er lieden, die het daarin tot een' hoogen trap van kunstvaardigheid gebragt hebben; op het eiland Kuba noemen zij zich Mochadores.





Kin-Lwan.


Schets van een' Chineschen Roman.

Onder den titel: kin-lwan, een Chineesch Verhaal; uit het Chineesch in het Engelsch vertaald door r. thom, verscheen vóór eenigen tijd een werkje, dat als eene letterkundige bijzonderheid mag beschouwd worden. Door eenen koopman vertaald in de weinige vrije uren, die zijne bezigheden hem overlieten, gedrukt te Canton, en versierd met teekeningen van de hand eens Chineschen kunstenaars, zou dit boek in vroegere tijden van bibliomanie ongetwijfeld grooten opgang hebben gemaakt. In onze dagen verlangt men meer, en ook als verhaal, ook als schildering van Chinesche zeden en gebruiken moet het waarde hebben. De intrigue is zeer eenvoudig. Kin-lwan-wang heeft haar zestiende jaar bereikt en nog geenen man gevonden; zij wenscht hartelijk te kunnen trouwen. Terwijl zij op zekeren dag zich in den tuin van haren vader aan het genoegen van schommelen overgeeft, wordt zij van een' Chineschen student gezien, die, de gewone etiquette des lands schendende, eene geheime verstandhouding met haar aanknoopt. Nadat hij langen tijd om hare gunst heeft gedongen, waarbij hem een sluw kamermeisje en eene goedhartige tante behulpzaam zijn, wordt het jonge paar, hetwelk voor het

{==287==} {>>pagina-aanduiding<<}
oogenblik de toestemming van den vader van het meisje niet kan verkrijgen, heimelijk verloofd.
De bitterheid van teleurgestelde liefde in zijn hart gevoelende, beschuldigde hij eens zijne verloofde van wispelturigheid en koelheid, en rijkelijk vloeiden daarbij zijne tranen. Toen kin-lwan haren geliefde in dezen toestand zag, riep zij uit: ‘Ik ben een deugdzaam meisje, en gij, mijnheer, zijt ook geen losbol, zoo als ik geloof. Ach! Alleen omdat de jongeling kracht en talent, en het meisje schoonheid en deugd bezit, daarom acht en bemint men elkander. Daar ik u eenmaal heimelijk in mijne kamer liet komen, zoo beschouw ik mij levenslang als de uwe; en zoo gij, mijnheer, mij nu verlaten wildet, ware het een slechte dank voor het onbegrensde vertrouwen, dat ik in u gesteld heb. Neen, gij moet hier in tegenwoordigheid der alziende Goden zweren, dat wij te zamen zullen leven, als man en vrouw, totdat onze hoofden wit zijn geverwd door den ouderdom! Zoo gij eenig ander voornemen te mijnen aanzien koestert, zoo wil ik mij liever door u laten dooden, dan daarin bewilligen.’ Zij sprak deze woorden met mannelijken ernst, en naauwelijks had zij geëindigd, of tante tsaon trad binnen. Deze oude dame bedankte den student eerst voor de schoone geschenken, die hij haar den vorigen dag gezonden had, en vervolgens werd zij door ting-chang - zoo heette de student - verzocht, dat zij de taak van bemiddelaarster zou op zich nemen en hem met zijne verloofde zou verbinden. Hij zwoer een getrouwe, liefderijke echtgenoot te zullen zijn; in het tegenovergestelde geval riep hij de Goden op, om hem met hunnen toorn te vervolgen zoolang hij leefde.
Nu vatte tante het woord op. ‘Mijn lieve neef,’ zeide zij, ‘en mijne lieve nicht! Zoo gij er prijs op stelt, dat ik bemiddelaarster zijn zal, zoo moet gij vóór alle dingen vier afschriften van een huwelijkskontrakt maken. Het eerste afschrift zullen wij nemen en in het gezigt van hemel en aarde verbranden, opdat de goede en de booze geesten getuigen zijn van ons voornemen. Een tweede afschrift behoud ik als de middelares tot een te gebruiken bewijsstuk, als uwe liefde, hetgeen de Goden mogen verhoeden, mogt verkoelen. De twee overige afschriften behoudt gij zelve, als wederzijdsche onderpanden, dat gij, als de gelegenheid daartoe zal gekomen zijn, den huwelijksbeker vullen en de voor-
{==288==} {>>pagina-aanduiding<<}
geschrevene plegtigheden openlijk volbrengen zult. Indien de vrouw den man bedriegt, zoo moge de snelle bliksem haar op het hoofd treffen; bedriegt de man de vrouw, zoo mogen tallooze pijlen hem in het harte dringen, en de misdadige partij moge de straf der trouwloosheid in de stad der dooden lijden, en in de duistere helle nederzinken voor immer en eeuwig!’
Tante tsaon sprak deze woorden met eene statige, roerende stem, en het hart der minnenden werd met vrees en schrik vervuld. Zij begaven zich nu aan het opstellen en afschrijven van het huwelijkskontrakt, en nadat zij dit plegtig bezworen hadden, knielden zij in ootmoed neder en deden een gebed. Daarop dankten zij tante tsaon voor hare goedgunstige bemiddeling. Deze dame zette den jonggehuwden sappige vruchten en zoeten wijn voor, dronk op hun welzijn, en wenschte hun geluk en vreugde in hunnen echtenstaat.
Zij leefden gedurende het eerste jaar gelukkig; maar op het einde van hetzelve werd ting-chang onverwacht naar zijne geboortestad teruggeroepen. Na een lang en smartelijk afscheid brak het oogenblik der scheiding aan, en het paard, dat den student van zijne vrouw zoude wegvoeren, stond gezadeld en getoomd in de straat. Tante tsaon bereidde den wijn voor den stijgbeugel- of afscheidsdronk. Ting-chang beval zich in haar aandenken en gaf zijner vrouwe den afscheidskus. De ongelukkige, toen zij gevoelde, dat zij hare smart niet bedwingen en hare tranen niet langer inhouden kon, keerde zwijgend naar hare kamer terug, waar zij een stuk zwarte taf voor den dag haalde, gelijk men bij zulke gelegenheden pleegt te nemen, en daarop schreef zij eenige verzen. Zij gaf die aan haar kamermeisje ming-hi, en beval haar, ze heimelijk haren gemaal in de hand te stoppen. Toen de student reeds een kwartier uurs had voortgereden, haalde hij de taf te voorschijn en las het volgende:

'k Mogt, zittend aan uw zij, o liefste, uw hand vaak drukken; 
Nu gij me ontvlugt, helaas, hoe strijd ik met de smart! 
Eer nog uw klepper u mijne oogen zal ontrukken, 
Volgt met der wolken vaart u straks mijn minnend hart. 


Ting-chang, door rijkdom en schatten bekoord, vergeet zijne trouwe kin-lwan en huwt met eene andere. De ver-
{==289==} {>>pagina-aanduiding<<}
latene vrouw zoekt zijn hart door sentimentele brieven weder te winnen; maar de verrader blijft ongetroffen bij haar proza en hare poëzij, en zendt haar eindelijk de sjerp terug, die hij als een eerste liefdepand van haar heeft ontvangen. Kin-lwan verzamelt hierop al zijne brieven en zendt deze den regter, die in die streek rondtrok, om alle misbruiken te herstellen. Zij voegt er het berigt bij, dat zij van zins is, eenen zelfmoord te plegen. Daarop verhangt zij zich door middel van de bovengenoemde sjerp. De regter roept den student voor zijne regtbank; en uit de behandeling der zaak ziet men, dat het in China eene zeer ernstige zaak is, een meisje te misleiden. De regter werpt den beschuldigde in eenen kerker; terwijl hij onderzoekt of de dame den zelfmoord inderdaad gepleegd heeft.
Na verloop van weinige dagen kwam de tijding van het ontijdige uiteinde van de arme kin-lwan, waarop de regter den aangeklaagde uit zijnen kerker en ten tweedemale voor het gerigt liet brengen. De regter sprak met eene toornige stem hem aldus aan: ‘Met de dochter van eenen aanzienlijken Mandarijn in eene geheime verbindtenis te leven, is ééne misdaad. Een gegeven woord niet te houden, is eene tweede misdaad. Den dood van eenen mensch te veroorzaken, is een derde misdrijf. In uw huwelijksverdrag staat geschreven: “Bedriegt de man de vrouw, zoo mogen tallooze pijlen hem in het harte dringen.” Ik heb tot mijne spijt hier geene pijlen; maar gij zult, in plaats daarvan, met stokken worden doodgeslagen als een hond, zoodat gij in de toekomst tot eenen afschrikkenden spiegel zijn zult voor alle koelbloedige booswichten.’ Na deze woorden gaf hij aan de geregtsdienaars, die in het voorportaal de wacht hielden, een afgesproken teeken. Deze grepen hunne bamboesstokken, stoven in de regtszaal, vielen met een woest geschreeuw op den misdadiger aan, en weldra lag hij als een misvormde bloedige vleeschklomp ter aarde. Toen zijn vader, de Hoogleeraar chow, zijnen geweldigen dood vernam, stierf hij plotseling uit droefheid, en eenige dagen later gaf de dochter van wey, die ting-chang getrouwd had, hare hand aan een ander. - Lezer, waarom had hij zich door den rijkdom en de schoonheid eener vrouw laten verblinden, en waarom vergat hij om haar zijne eeden? De Romanschrijver zegt: ‘Zijt gij eenmaal man en vrouw geworden, zoo blijft man en vrouw voor eeuwig! Welk voor-
{==290==} {>>pagina-aanduiding<<}
deel kunt gij hopen, zoo gij het teedere hart van een u vertrouwend meisje bedriegt? Gelooft gij veelligt, dat de straf den valschen misleider niet bereikt, zoo leest met goedgunstigheid de geschiedenis van de jonkvrouw kin-lwan-wang, die vóór vele
jaren is gebeurd.’





Een voorval uit het jaar 1815. Door H. Scherer.

Uit Genève was mij een voortreffelijke aanbevelingsbrief medegegeven naar Lyon, in het huis van eene voorname weduwe, Mevrouw dubuisson, wier man als Generaal onder de keizerlijke vanen gediend had. Zij leeft in een' zeer onafhankelijken toestand, bezit een aanzienlijk vermogen, en weêrstaat, met eene zich gelijkblijvende standvastigheid, de uitnoodigingen eener te Parijs gehuwde dochter, waarmede deze ook de moeder onophoudelijk bestormt, om insgelijks haar verblijf naar de hoofdstad te verplaatsen.
Twee andere dochters leefden destijds nog in het moederlijke huis. Beide waren schoon, doch zoo verschillend, alsof zij onder geheel tegenovergestelde hemelstreken geboren waren. Angelique, de jongste, was het kind van het Noorden, met de blonde haren, het blaauwe oog, het blanke, blaauw geaderde vel, te Lyon eene aangebedene schoonheid, de twistappel van eris, (*) in de balzaal onder de dansers geworpen. Jane, daarentegen, was volkomen de echte provençale. Sinds lang reeds over de jeugdlinie henen, bleef de herinnering van hetgeen zij vroeger was nog altijd op het geest en schranderheid kenmerkende gelaat geprent. Zij was, in den waren zin van het woord, een karakterbeeld. De groote zwarte oogen verblindden als de glans en brandden als de gloed der zonne. Het zwarte haar was, naar landsgebruik, in lange vlechten op het achterhoofd zaamgewonden; de gestalte rijziger dan bij de anders

{==291==} {>>pagina-aanduiding<<}
meestal kleine Provençalen, en al de ledematen stonden in de schoonste evenredigheid tot elkander.
Mejufvrouw jane schonk mij, bij het afscheidnemen, als letterkundige gedachtenis, eenige drukbladen van haar zakboek, welks uitgaaf zij onder den titel: Souvenirs de ma jeunesse, destijds voor de pers gereed maakte. Ik vind daarin eene episode, welke mij voorkomt belangrijk genoeg te zijn, om dezelve hier mede te deelen:
‘In ons landhuis achter de Croix Rousse, waar ik bij mijne grootmoeder woonde en door haar opgevoed werd, was een groot salon met houten, geverniste en van boven vergulde pilasters, tusschen welke eene draperie van zware zijden stof uitgespannen was, hetwelk eertijds misschien karmozijnrood van kleur mag geweest zijn, maar te mijner tijd reeds sterk naar het zwarte begon over te hellen. Het plafond had een kunstenaar uit de provincie beschilderd, en men zag er, op zware, dikopgezwollene wolken, welgevleeschde nimfen rondom eene venus zitten, welke nog minder schaars met ligchamelijke gratie bedeeld was. Dit zoldertafereel werd verlicht door drie glazen deuren, welke op het terras uitkwamen. Tusschen de vensters stonden verscheidene tafeltjes met vergulde reepootjes, en niet ver van daar eene console met marmeren blad, van welke sierlijk gesnedene en almede vergulde guirlandes afhingen. Op een dier overblijfselen uit den tijd van lodewijk XIII stond, ik weet niet waarom, onder eene glazen stolp, een Admiraal, tourville, van biscuit de Sèvres, in groot costuum met haarzak en lubben, de parkement - rol in de regterhand en de linker trotschelijk steunende op zijn in een' dikken strik van linten bijna geheel verscholen degengevest; het geheel was aan de kanten rijk met koperen leliën versierd. Aan den muur, tegenover de vensters, stond een oud Engelsch klavier, met twee rijen touches; daarnaast een kraamschut van Chineesch papier. Voor den grooten, in een raam met rijk verguld lofwerk gevatten spiegel was eene kolossale, ouderwetsche pendule geplaatst, op welke ik steeds regt hartelijk boos was, omdat het mij voorkwam, dat zij mijn speeluurtje altijd te laat aanwees. Ter regter- en linkerzijde van dit uurwerk zag men beeldjes van porcelaine de Sèvres, die fruitmandjes op het hoofd droegen of
urnen onder den arm hielden, waarin jaar op jaar vergeet-mij-nietjes gezaaid of geplant werden. In de hoeken regts en links van

{==292==} {>>pagina-aanduiding<<}
den schoorsteen stonden twee fijngelakte hoekkastjes, en daarop al het noodige om thee te schenken. In de twee andere hoeken van het salon waren met rozenhout ingelegde speeltafeltjes verbannen. Het salon had twee deuren, waarvan de eene in de kamer mijner grootmoeder en de andere in het voorhuis uitkwam. Tusschen beide stond eene rij stoelen met hooge, regtstandige leuningen, als ook een geweldig groote kanapé, die er als de tamboer-majoor van het stoelenbataljon uitzag. Langs de wanden hingen vier familieportretten, voor welke ik altijd bang was, zoo stijf, ernstig, ja grimmig keken zij mij aan. Hierdoor echter pasten zij juist goed bij de beelden op het Gobelinstapijt, dat eens een schoon en zeer kostbaar stuk werks moet geweest zijn. - Volgens huiswet, gewoonte en aloude overlevering, mogt niemand, zelfs niet bloedverwanten en vrienden, den voet in dit salon zetten, zonder in deftige feestkleeding gedost te zijn. Zelfs grootmoeder betrad het niet, zonder rouge op de wangen en witte handschoenen aan de armen te hebben; wij kinders mogten er slechts in, wanneer wij ons bijzonder wèl gedragen hadden, als wanneer grootmama ons, tot belooning, stukken uit Grandisson voorlas.
Na deze plaatselijke voorbereiding kom ik eindelijk tot de geschiedenis zelve. Tegen het eind van Junij of in het begin van Julij 1815 verschenen eens bij ons twee officieren met een inkwartieringsbillet. Eerst hadden zij een afzonderlijk gesprek met grootmoeder en overhandigden haar een papier; hierop werden zij terstond in de vertrekken mijner tante en niet naar de gewoonlijk voor inkwartiering aan ons huis bestemde kamer gebragt. Waarom men hun deze onderscheiding bewees, vernamen wij niet. Men zeide ons, dat de twee officieren maceroni heetten en de zoons waren van eenen boezemvriend onzes grootvaders, waarom dan ook het bevel gegeven werd, dat zij met eerbied behandeld moesten worden. Grootmoeder zelve ging ons daarin met het beste voorbeeld voor, inzonderheid ten opzigte van den jongsten der twee officieren, dien men joachim noemde. Hare toegeeflijkheid voor hem ging zelfs zoo verre, dat zij hem, toen hij eenige dagen wegens onpasselijkheid zijne kamer hield, liet zeggen, dat hij ook in négligé in het salon kon komen. Wij meisjes kregen hem zeer lief, en bragten hem dagelijks de fraaiste bloemen, waartoe wij door het venster bij hem in zijne kamer klommen; een kunststukje,

{==293==} {>>pagina-aanduiding<<}
bij hetwelk hij ons met de hem eigene bevalligheid behulpzaam was. Zoo vonden wij hem dan elken morgen in een' japon van gestikt percale met zijde gevoerd. Ik denk nog altijd aan zijne heerlijk geborduurde pantoffels en vooral aan zijnen welgevormden voet. Hij droeg ook eene kleine muts met arabesken van goud en parels, die, een weinig schuins op zijne rijke zwarte en gekrulde haren gedrukt, iets vreemds en zonderlings aan zijn gelaat bijzette. Aan zijnen opschik besteedde hij eene ongemeene, min of meer in het kleingeestige loopende zorgvuldigheid. Daarbij gebruikte hij een kostbaar nécessaire, waarin wij eene menigte dingen en werktuigen zagen, welke wij in het geheel niet kenden, ofschoon wij, door grootmoeder, met alle Engelsche hulpmiddelen van het toilet gemeenzaam genoeg waren. Eerst kleedde hij zich, om ten ontbijt te komen; daarna sloot hij zich op, om te schrijven, of ging onder de oude boomen van het terras op en neêr. Aan het middagmaal kwam hij weder in geheel verschillende kleeding, en deze veranderde hij nog eenmaal, om thee te komen drinken.
Op zekeren avond - het heugt mij nog, alsof het heden gebeurd was - zaten wij vrolijk rondom de theetafel. Eensklaps treedt françois, onze oude huisknecht, bleek en verschrikt de kamer binnen, en berigt, dat een detachement der nationale garde voor de groote inrijpoort staat en vordert binnengelaten te worden, om het huis te doorzoeken. Bij deze woorden sprongen de twee officieren snel van hunne stoelen; joachim haalde een klein pistool uit den borstzak van zijn' rok, en maceroni trok een' langen dolk; dus gewapend wilden zij het venster uit op het terras springen, maar grootmoeder hield hen terug. “Om tijd te winnen, late men de wacht door het kleine poortje binnen,” zeî grootmama bedaard en met beradenheid tegen françois; “ik zal ze hier ontvangen.” Doch zoodra de knecht zijn' rug gekeerd had, greep zij joachim bij de hand, en bragt hem snel in haar slaapvertrek, waar zij hem in een klein toiletkamertje verborg, het achter hem toesloot en den sleutel in haren zak stak. Toen zij weder in de zaal trad, vond zij maceroni bleek en schier buiten staat om te spreken. “Houd u, zonder ontsteltenis te toonen, met uw theedrinken bezig,” zeî zij; “ik zal het volk hier ontvangen.”
Reeds hoorden wij den tred der gardes in het voorhuis; grootmoeder ging zelve naar de deur en opende die voor

{==294==} {>>pagina-aanduiding<<}
hen. “Hoe, zijt gij het, Mijnheer rivel?” zeî zij tegen den officier, die de gewapende burgers kommandeerde, en in wien zij den zoon van haren notaris herkende; “wat verschaft mij het genoegen, u bij mij te zien?” - “Wij sporen eenen vlugteling na, en hebben reeds vruchteloos al de buitenverblijven hier in den omtrek doorzocht; bij u, Mevrouw, komen wij dit nu nog slechts pro formâ doen.” - “Zoo zal ik u dan zelve maar eens rondleiden.” Met deze woorden greep zij eene waskaars op, ging voor hen uit en opende eene deur. - “Dit hier is de woonkamer mijner dochter; treedt binnen.” Hierbij liet zij de manschap, langs haar voorbij, het eerst in joachim's slaapkamer gaan, zoodat zij door hare eigene schaduw het schijnsel van het licht belette op de meubelen te vallen, zonder welke voorzorg waarschijnlijk sommige voorwerpen opgemerkt zouden geworden zijn, die niet tot de kleedij eener vrouw behoorden. Vervolgens bragt zij hen achter elkander door al de kamers van het huis en eindelijk in het salon terug. Maceroni stond snel op, maar grootmama zeî tot hem: “Blijf zitten!” en, zich tot den Heer rivel keerende, vervolgde zij: “Ik stel u den zoon van eenen ouden vriend voor, thans kapitein in het 24ste regement van linie; door een gelukkig toeval heb ik hem bij mij ingekwartierd gekregen.” Bemerkende dat eenige gardes de deur harer kamer min of meer oplettend bekeken, zeî zij snel tot hunnen officier: “Om uwentwil ben ik bereid, voor ditmaal van mijne Engelsche gewoonten af te gaan en u mijn slaapvertrek te openen, opdat gij u moogt kunnen beroemen, uwen pligt striktelijk en in deszelfs geheelen omvang vervuld te hebben. Zie hier dan!” en met deze woorden ging zij binnen en plaatste zich, zoo breed zij kon, voor de
kleine, daarenboven in het behangsel half verborgene deur van haar kleedkamertje. “Gelijk gij ziet, ook dit vertrek is ledig. Zijt gij nu volkomen overtuigd, dat uw vlugteling niet bij mij is?” - “Wij waren dit reeds vooruit, Mevrouw,” was het antwoord; “maar onze orders...” - “Ja zeker, ook hebt gij wèl gedaan; goeden nacht, mijne Heeren!” - Zoo verliet ons het detachement dan weder, en weldra hoorde men deszelfs tred daar buiten zich allengskens verliezen. Wij kleine meisjes waren sprakeloos van verbazing en van vrees bij het gezigt der gewapenden en hunner blinkende geweren. Eer grootmoeder joachim weder verloste, sprak zij een ernstig woord met ons, en beval

{==295==} {>>pagina-aanduiding<<}
ons het striktste stilzwijgen; vervolgens ging zij in hare kamer, opende de kleine deur, en bragt hem weêr bij ons. Bij zijn binnentreden in het salon zagen wij, hoe hij grootmoeder de hand kuste, terwijl hij met de grootste aandoening en met eene onbeschrijfelijke uitdrukking in zijne fraaije oogen tot haar zeide: “Gij zijt mijne levensredster!” Des anderen daags gingen beide op de diligence. Grootmoeder gaf hun eenen brief mede aan Madame berthier, te Toulon, die aldaar nog tegenwoordig het logement Malta houdt. In dien brief stond, welk eene groote dienst grootmoeder van haar verwachtte; ook rekende zij hierop niet vergeefs. De policie toch had lucht van joachim's aanwezigheid te Toulon gekregen en deed in het logement huiszoeking houden. Madame berthier lag juist ziek te bed; ijlings deed zij joachim zich tusschen de matrassen van haar bed verbergen, en op deze wijs ontkwam hij alle nasporingen. Daar echter het logement nog altijd door de policie niet uit het oog verloren werd, en zulks vooral naardien Madame berthier's denkwijs bekend was, zoo kon men zich geen oogenblik voor eene hernieuwde huiszoeking veilig achten; zij besloot derhalve den vlugteling te verwijderen. Te dien einde deed zij hem vrouwenkleederen aantrekken en het hoofd achter eenen sluijer verbergen; vervolgens plaatste zij zich nevens hem in eene open kales, en deed zich door haren zoon, als ware het om een tourtje te doen, buiten de Italiaansche poort rijden. Toen zij bij Lavalette aangekomen waren, stapten de echte en de gewaande dame uit het rijtuig en geraakten op omwegen en langs schaars begane paden naar Plaisance, een landgoed, dat destijds aan Generaal allemand behoorde. Hier vertrouwde zij joachim aan den tuinman,
een' gewezen soldaat, en deze beloofde, lijf en leven voor hem op te zetten. Hij hield zijn woord; maar maceroni, die zich weder bij joachim gevoegd had, ried dezen, Frankrijk te verlaten. Daar hij ook zelf zijn' rusteloozen, gejaagden toestand moede was, stemde hij hierin toe, en besloot naar Napels terug te keeren. Ook deze overvaart werd door Madame berthier mogelijk gemaakt; doch de uitkomst der reis was allertreurigst, want den 13den October werd joachim murat, gewezen Koning van Napels, bij Pizzo gefusilleerd.’



{==296==} {>>pagina-aanduiding<<}

De gekroonde vrijgeest tegenover den chhistelijken generaal.

Frederik II van Pruissen zag, na den gelukkigen afloop van den zevenjarigen oorlog, altijd zeer gaarne onder zijne tafelgasten den ouden Generaal von ziethen, die hem in dien oorlog zoo menigen lauwer had helpen verwerven, en wanneer er geene vorstelijke personen tegenwoordig waren, moest de wakkere krijgsman altijd naast hem zitten. Eens dat de Koning hem op Goeden Vrijdag ook bij zich ter maaltijd liet noodigen, verontschuldigde de Generaal zich, verklarende, dat hij niet verschijnen kon, omdat hij op dien Christelijken feestdag steeds gewoon was het H. Avondmaal te gebruiken, en dan gaarne in dezelfde aandachtige stemming wenschte te blijven. - Toen hij den eerstvolgenden keer weder te Sans-Souci aan den koninklijken disch verscheen, en het gesprek weldra weder, als naar gewoonte, een' levendigen, vrolijken gang genomen had, rigtte de Koning schertsend het woord tot zijnen ouden buurman, die een regtzinnig oud Lutheraan was, zeggende: ‘Nu, ziethen, hoe is u het Avondmaal op Goeden Vrijdag bekomen? Hebt gij het waarachtige ligchaam en het waarachtige bloed goed kunnen verteren?’ Een luid, schamper gelach weêrgalmde onder de gasten. De oude ziethen, daarentegen, schudde afkeurend het grijze hoofd, stond op, en, nadat hij diep voor den Koning gebogen had, rigtte hij, met eene luide, vaste stem, de volgende woorden tot hem: ‘Uwe Majesteit weet, dat ik in den oorlog geen gevaar vrees, en waar het te pas kwam, bereidvaardig mijn leven voor u en het vaderland gewaagd heb. Dezelfde gezindheid bezielt mij nog heden, en zoo het nut doet en gij het beveelt, leg ik mijn' grijzen kop gewillig voor uwe voeten. Doch er leeft Een boven ons, die is meer dan gij en ik, meer dan alle menschen; het is de Heiland en Verlosser der wereld, die voor u gestorven is en ons allen met zijn bloed duur gekocht heeft. Dezen Heiland laat ik niet
aantasten en bespotten; want op Hem berust mijn geloof, mijn troost en mijne hoop in leven en in sterven. Door de kracht van dit geloof heeft uw dapper leger moedig gestreden en den zege behaald; ondermijnt uwe Majesteit dit geloof, dan ondermijnt zij daardoor tevens het heil van den Staat. Dat is eene onfeilbare waarheid. Houd het mij ten goede!’ - De Koning was

{==297==} {>>pagina-aanduiding<<}
door deze aanspraak zigtbaar getroffen. Hij stond op, reikte den wakkeren Christelijken Generaal de regterhand, legde de linker op zijnen schouder, en zeide aangedaan: ‘Gelukkige ziethen! Mogt ik er ook in kunnen berusten! Ik heb alle achting voor uw geloof. Houd er u bij; het gebeurde zal niet weder plaats hebben.’ (*)





De hedendaagsche Fransche oude vrouwen.

(Uit een Fransch Dagblad.)

Wanneer men den tegenwoordigen tijd met den vroegeren, onze zamenleving met die onzer voorouders, en de beschaving van onze dagen met die der vorige vergelijkt, alsdan zal men opmerken, dat ons iets zeer belangrijks en weldadigs ontbreekt, te weten: de oude vrouwen. Niet alsof de fontein der jeugd minder snel opdroogde dan eertijds; niet alsof de vrouwen haar gelaat en hare gestalte beter tegen den tand des tijds wisten te verdedigen; neen, de natuur verzaakt hare eeuwige regten niet; maar de vrouwen verouderen niet meer, zij vergaan.
Eens was oud worden eene kunst, thans is het een ongeluk. In gezelschappen nam elk bij het gesprek zijne bijzondere plaats in, en die der oude vrouwen was, voor allen, die haar omringden, eene der aangenaamste. Had eene vrouw, na eenen korteren of langeren schoonheidsduur, hare jeugdige jaren achter den rug, zoo trad zij van zelve in de schaduw, en poogde niet te verbergen, dat zij oud geworden was; zij gaf zich uit voor hetgeen zij was, voor eene oude vrouw, en nam daarmede eenen gezelschappelijken pligt op zich, die voor elk der levensperken van gewigt was. Zij aanvaardde, als 't ware, de voorzittersplaats bij zamenkomsten, deelde aan mannen en vrouwen den rang in vernuft en in bevalligheid toe, maakte voor de jongen het intreden in, en voor de ouden het uittreden uit de wereld gemakkelijk, stichtte voegzame huwelijken, beschermde opregte liefdesverbindtenissen, bragt zekeren smaak en zekere

{==298==} {>>pagina-aanduiding<<}
boeken in de mode, knoopte soms verband tusschen beuzelachtige voordeelen en gewigtige belangen, hield eene school van den goeden toon, ondersteunde door haar gezag den goeden ouden tijd en de goede oude hoffelijkheid.
De oude vrouwen oefenden voormaals eenen beduidenden invloed op de jeugd. Jonge lieden voelden achting voor die wezens van twijfelachtig geslacht, die van hunne vroegere jaren slechts de innemendheid en de gewoonte om te behagen, op min vergankelijke dingen toegepast, hadden overgehouden, en zich van de latere den aangenamen pligt, om anderen te onderrigten en bij te staan, eigen gemaakt hadden.
Men moest een bastaard of een onmensch zijn, wanneer men zich niet eene geliefde, verlorene moeder herinnerde bij het zien en hooren eener vrouw, wier hart niet meer door stormen geschokt wordt, wier gelaat door moederlijke smart en zorgen gerimpeld, wier taal ernstig maar zacht is, wier gesprekken leerzaam en wier waarnemingen fijn en juist zijn.
Zulke oude vrouwen zijn er thans niet meer. Wij hebben slechts wezens van vrouwelijke soort, die zich allengskens in het duister verliezen. Na eenen bloei van tien of twaalf jaren beginnen onze vrouwen een leven van inwendigen wrevel en minachting tegen geheel het menschelijk geslacht. Zij benijden diegene, welke minnend of bemind de wereld intreden. Nadat zij op groote hartstogten hoop noch aanspraak meer maken kunnen, jagen zij naar kleine, vernederende dwaasheden; op bals huppelen zij, met digt zaamgeregen taille, lagchend en lonkend rond, en heeft het vernuft al eene verlokking begonnen, zoo vernietigt het gelaat dien indruk weder. In de salons matigen zij zich het regt van oordeelvelling over geest en schoonheid aan, bespotten den eersten en verkleinen de andere, noemen personen van verdienste lieden, die van niet tot iet gekomen zijn, bespieden ieder' blik en ieder woord, ontrusten gehuwden, hinderen gelieven, spelen slecht whist, en willen alle op de sopha zitten.
Zij kunnen er zich volstrekt niet aan gewennen, oud te worden.
Na vele pogingen, om door logen, door blanketsel, door valsche bruine en uitgeplukte grijze haren haar gezelschapsleven te rekken, geraakt de bejaarde vrouw plotseling -

{==299==} {>>pagina-aanduiding<<}
niet tot eenen blijmoedigen en gelukkigen, maar tot eenen nietsbeduidenden, gebrekkelijken ouden dag, tot verslapping, tot vergetelheid, en heeft niet eens, zoo als voormaals, de toevlugt der vroomheid.
En welk eenen invloed heeft dit alles op onze jeugd?
De jonge mans zijn minder beleefd, waken minder zorgvuldig over houding en gedrag, en alle familiepligten worden vergeten. Jonge, schoone meisjes zien zich bewonderd, gezocht; de mode heft ze duizelend in de hoogte; het ruischt en suist rondom haar van complimenten, vleijerijen, walsen, quadrilles; zoodra haar de vleugels groeijen, zwijmelt haar het hoofd; zij vliegen zoo als het toeval wil, zonder leiding of bestuur, als de jonge musschen, die geene moeder meer hebben, tot eindelijk de stormwind van het schandaal haar nederploft.
Vernuftige lieden worden van de groote wereld uitgesloten, omdat er geene conversatie meer bestaat. Hoe zou zulk een verstandelijk genot ook mogelijk zijn in dit bedwelmend gewoel van ruiggebaarde dansers en opgeschikte koketten, onder die vrouwen, die, na afloop van walser of galop, geen gesprek weten gaande te houden, en alleen visites maken of ontvangen, om op een bal genoodigd te worden?
En waarom vlieden zoo vele jonge lieden de wereld, veronachtzamen de gezelschappen, en zetten zich liever in het eene of andere koffijhuis neder, om er hunne cigaren te rooken en te spelen? Omdat er geene oude vrouwen meer zijn, om hen te leiden, te ondersteunen, hunne uitspanningen te besturen of te wijzigen, en omdat de jonge meisjes de voorkeur geven aan hen, die laatdunkend over alles beslissen, rooken, schreeuwen en groote baarden dragen.
Waarom geraken jonge meisjes zoo ligt in opspraak? Omdat zij niet door het gezag van oude vrouwen beschermd, door derzelver ondervinding bestuurd en door derzelver invloed verdedigd worden.
Waarom hebben laffe kwinkslagen den boventoon over waarachtig vernuft en verfijnden smaak? Omdat er geene oude vrouwen meer zijn, die een salon houden, een uitgelezen gezelschap, en daarin den man van geest de voorkeur geven boven den lafbek. Omdat er geene vrouw van vijftig jaren meer is, die, van hare jeugd sprekende, waagt te zeggen: Eens, toen ik nog jong was.



{==300==} {>>pagina-aanduiding<<}

Mogt het zóó allen verleiders der ontschuld gaan!

Een rentenier in de straat des Moineaux te Parijs werd onlangs, op eene geheimvolle wijze, voor zijn schandelijk gedrag omtrent een meisje gestraft, dat door hem verleid was. Het ongelukkige voorwerp kwam op zekeren avond laat tot hem, smeekende om eene schuilplaats bij hare kort op handen zijnde bevalling. De verleider wierp haar op straat en de deur achter haar toe. Een onbekende voorbijganger zag haar weenen, vernam naar haar en het gebeurde, en bragt vervolgens de hulpelooze verstootene naar eene vroedvrouw, waar hij haar deed opnemen en verzorgen, en alles vooruitbetaalde. Op een' zondag kwam de Heer N*** des morgens ten 6 ure van een bal, en vond de deur zijner kamer open. De pendule was verdwenen, bureau en laden opengebroken, en zilverwerk zoo wel, als een deel der bankbriefjes, uit zijn' schrijflessenaar medegenomen. Voor den spiegel stak een blad papier, waarop geschreven stond:
De Heer N*** debet aan ***
Voor de verlossing eener jongedochter, benevens andere onvermijdelijke onkosten	150 fr.
Luijermand en andere benoodigdheden voor het kind	60 fr.
Zes maanden aan de min vooruitbetaald	120 fr.
Onkosten voor het innen der gelden, valsche sleutels enz. enz.	100 fr.
	_____
Somma	430 fr.
Voldaan, in goederen zoo wel, als in gelde,....., 1843.



Bij de uitreiking der eeremedailles, door de commissie van landbouw in Zeeland toegekend aan de heeren A. Faas en W. Moerdijk, landbouwers te Biervliet.


De voorzaat mogt eerbiedig bogen 
Op Biervliets dappren heldendrom, 
Die, met de kruisvaan uitgetogen, 
Bysanties muur het eerst beklom; 
En, trots der Sarracenen woede, 
Met God, en veilig in zijn hoede, 
Onwrikbaar in gevaar en leed, 

{==301==} {>>pagina-aanduiding<<}

Zijn torenspits en hooge wallen, 
Tot stof gebeukt, in puin deed vallen, 
De halve maan aan flarden reet; 
 
Op hem, wiens naam door heldenglorie 
Noch oorlogsdaden was beroemd, 
Maar heerlijk prijkt in 's lands historie 
En nog met wellust wordt genoemd; 
Op Beukelsz, eens de roem der Zeeuwen, 
Wiens vinding, na een vijftal eeuwen, 
Nog brood geeft aan den visschersstand, 
En lekkre spijs voor duizend monden, 
Die, over zee en land verzonden, 
De welvaart schraagt van 't vaderland. 
 
Waar is die zee van vroeger dagen? 
Dat vischje, spartlend in de vliet? 
Die stroomkil, eens vol zand geslagen, 
En overgroeid met lis en riet? 
Dat overschot van meer en plassen, 
Met vette slibben opgewassen, 
Werd, door der vaad'ren moed en kracht, 
Ontwoekerd aan moeras en golven, 
Beweid, geploegd, beteeld, gedolven, 
Het erfdeel van het nageslacht. 
 
En wij, het kroost van later jaren, 
Wij roemen op geen' schat der zee, 
Maar op gevulde korenairen, 
Op vette weiden, dartel vee, 
Op frissche lucht en balsemgeuren, 
Op beemden, rijk in pracht van kleuren, 
Gemengeld als de regenboog, 
Op honig, die, tot volle korven, 
Het bijtje, nimmer moê gezworven, 
Voor ons uit kelk en bloemen zoog. 
 
Nu ziet men popels en abeelen, 
En boomgaards, zwaar met ooft belaân, 
Door zefirs dartlen adem streelen, 
En wieglend op en neder gaan; 
Ja! mag mijn zoete hoop niet falen, 
Dan zal ons heller dag bestralen, 

{==302==} {>>pagina-aanduiding<<}

De landbouw stijgt tot hooger trap, 
Zijn bronnen zullen milder vloeijen, 
Nu hij, ontslagen van zijn boeijen, 
Beoefend wordt als wetenschap. 
 
Bekroonden! u zij dank en hulde, 
U, die, aan d'avond van mijn' dag, 
Mijn' boezem met die hoop vervulde, 
Waarvan ik de eerste flikkring zag! 
Gaat voort, herschept uw kiezellanden 
In vruchtbre velden, lustwaranden, 
Pleegt met natuur- en scheikunst raad, 
Bespiedt haar in 't verbinden, scheiden, 
En stelt dan, bij het grondbereiden, 
Haar wetten u tot regelmaat. 
 
En nu, ontvangt met welbehagen 
Deez' giftbrief met het eermetaal; 
Het wordt u dankbaar opgedragen, 
Ten teeken van uw zegepraal. 
Zoo moge ons welvereenigd pogen 
Het nuttig landbedrijf verhoogen; 
Zoo bloeije de oudste, beste kunst, 
Aan nijvren en aan wijzen heilig, 
En onder 't schild der wetten veilig, 
In schaduw van der eedlen gunst! 
 
En als de teelt van vrucht en boomen, 
Bij meerder vee en rijker mest, 
Herbloeit aan twee paar Scheldestroomen, 
Tot roem van 't korenrijk gewest, 
Dan zal men heinde en ver vermelden 
Den luister van de Zeeuwsche velden, 
De glorie van ons erfbezit: 
De lofspraak, eens den Gal ontwrongen, 
Vloeij' dan, met regt, van aller tongen: 
‘Welk overheerlijk land is dit!’ 
 
J.F. 







Neêrlands dagbladschrijvers.


Heil u, dierbaar vaderland! 
Met dat aantal edelen, 

{==303==} {>>pagina-aanduiding<<}

Die geen' post of ordeband 
Immer voor zich bedelen: 
Enkel voor uw bloei en heil 
Hebben zij hun aanzijn veil. 
 
Hoort hen slechts, gelooft hun woord, 
Goede Nederlanders! 
Wordt, zoo u hun taal bekoort, 
Vrij hun medestanders! 
Houdt het nimmer toch voor schijn, 
Dat zij zoo belangloos zijn! 
 
'k Weet: uw Letterkunde kwijnt; 
Maar uw Dagbladschrijvers, 
Wier getal steeds wassend schijnt, 
Zijn vol vuurs en ijvers. 
Allen werken, braaf en trouw, 
Aan 't herstel van 't Staatsgebouw. 
 
Wat zijn van der Palmen waard, 
Wat zijn Bilderdijken? 
O! men mist hen ligt op aard', 
Zien we ons slechts verrijken 
Met couranten, stout van toon, 
En paskwillen, vol van hoon. 
 
Weg met elken twijfelaar 
Aan de deugd dier braven, 
Die voor haardstede en altaar 
Zich de moeite gaven, 
Welk een doel hun drijfveer schijn', 
Dagblad-Redacteurs te zijn! 
 
'k Weet: een hevig Liberaal 
Liet den mond zich stoppen. 
Luide sprak hij stoute taal; 
Heimlijk bleef hij kloppen 
Aan de Hofdeur om den kost, 
En verwierf een' vetten post. 
 
'k Weet niet, of hij werd Gezant, 
Of Gezantschapsschrijver; 
Maar de man, voor 't vaderland 
Ééns vol vrijheidsijver, 
Kreeg dien post, en kreeg met dien 
Straks eene andre wijs van zien. 
 
Elders waagde een schrandre bol 
't Oude te bestormen, 
En zijn dagblad, wijs of dol, 
Zou den Staat hervormen; 
Maar hij voert reeds andren toon, 
Want ook hem bekoorde 't loon. 

{==304==} {>>pagina-aanduiding<<}

Ja! Ministerdienaar nu, 
Doet hij beter nering. 
Even stout en even ruw 
Prijst hij 's Lands regering; 
Alles noemt hij schoon en goed, 
Wat zij poogt en wat zij doet. 
 
't Budget wordt wel steeds verzwaard: 
Doch, waartoe te klagen? 
't Volk, dat zwaar belaste paard, 
Kan dien last wel dragen: 
Slechts zoo veel, als Gogel zegt, 
Wordt der natie opgelegd. 
 
Waartoe nog bezuiniging? 
Liever wat verhoogen! 
Elk moet leven in zijn' kring. 
Moet men 't nog betoogen? 
Wordt men zelf slechts goed betaald, 
De oppositieijver daalt. 
 
Doch de exceptie, hoe het ga, 
Maakt nog niet den regel. 
Wat beduidt het neen of ja 
Van een' enklen vlegel? 
Nederlanders, steeds bedot, 
Onderwerpt u aan uw lot! 
 
Ja! gelooft aan de eerlijkheid 
Van uw Dagbladschrijveren; 
Mannen, vol van wijs beleid 
Bij 't belangloos ijveren; 
Opgedaagd, van elken kant, 
Tot behoud van 't vaderland! 


1843.
a.f. sifflé.






Van der Palm.


Zoo iemand vraagt naar 't praalgesteent' 
Voor 't koud gebeent' 
Van Neêrlands Wijze - van der Palm - 
Een luide galm 
Uit hooger spheer herhaalt 's mans naam. 
Voorwaar, de Faam 
Getuigt, hoe de achtbre naam alleen 
Den grafkuilsteen 
Meer luister schenkt, dan marmerpraal 
Of keur van taal! 
 
IJ. 









{==305==} {>>pagina-aanduiding<<}

Mengelwerk.

Verhandeling, over den invloed der beschaving op het geluk.


Door A.M. Cramer. (*)

Het verheugt mij, dat de vervulling der eerste spreekbeurt in het nieuwe jaar ook mij gelegenheid geeft, om u allen in hetzelve geluk te wenschen. Het is iets zoo geheel menschelijks, zulk een natuurlijk uitvloeisel der belangstelling in elkanders welzijn, der liefde, die onder Christenen heerschen moet; voor een gevoelig hart is het zoo streelend, bij het begin van een nieuw tijdperk, bemoedigd te worden niet alleen door het inroepen der Goddelijke gunst, maar ook door de verzekering van anderer deelneming in ons lot, dat ik althans deze gewoonte allezins gepast en prijselijk acht; ja ik weet zelfs niet, of dezelve onder niet-Christelijke volken wel bestaat, of althans zoo algemeen heerschende is, en of zij niet als een uitvloeisel der Christelijke liefde beschouwd moet worden. Hoe dit zij: ik hoor gaarne gelukwenschingen, indien zij slechts met welmeenendheid uitgebragt worden, en wederkeerig spreek ik ze gaarne uit. Dat mag ik dan ook hier doen, in eene vergadering, bezield door den geest der loffelijke Maatschappij Tot Nut van 't Algemeen; in eene vergadering van mannen, die tot hare gewigtige, weldadige en niet dan heilzame bedoelingen begeeren mede te werken; dat mag ik doen, terwijl ik immers door mijn optreden toon, even als zoo vele andere Sprekers, van met onze verdienstelijke Bestuurders gaarne mede te willen

{==306==} {>>pagina-aanduiding<<}
werken tot den bloei onzes Departements, tot aller nut en genoegen, en tot heil onzer medemenschen. Ik wensch u dan, M.H., van harte geluk en heil, en, waarin alles besloten ligt, den Goddelijken zegen! Ondervindt dien in uwe huisgezinnen; ondervindt dien, gij mannen vooral, die in gewigtige ambten of betrekkingen geplaatst zijt, op uw werk en uwe welgemeende pogingen ten nutte van Stad en Land, tot bevordering van stoffelijke en zedelijke welvaart, tot bevordering van geregtigheid, verlichting, van godsvrucht en goede zeden! Moge ook onze Maatschappij bloeijen; terwijl zij, na een meer dan vijftigjarig bestaan, in plaats van te verouden, veeleer een nieuw, krachtig leven schijnt te ontwikkelen; moge zij, onder vele treurige verschijnselen des tijds, door bevordering en werkzame betooning van Christelijke menschlievendheid, een heugelijk en heilzaam licht verspreiden! Moge ons Departement bloeijen; mogen deszelfs onderscheidene weldadige inrigtingen in stand blijven en zegenrijk werken, door de ijverige bemoeijingen van de verschillende Commissiën en van Bestuurders; moge door deze onze Vereeniging voor den gemeenen man in deze stad veel goeds en nuttigs gesticht, en bij ons allen, M.H., de belangstelling in het algemeene welzijn opgewekt en onderhouden, regt bestuurd en krachtig werkzaam gemaakt worden - zoodat ook in ons midden de schoone spreuk heersche:

Men leeft niet voor zichzelv' alleen, 
Maar ook tot nut van 't algemeen. 


Dat geve ons God! en laat ons daartoe met onverflaauwden, getrouwen ijver elk het zijne trachten bij te dragen!
Het onderwerp, waarover ik thans tot u wensch te spreken, is mij door de laatste Verhandeling aan de hand gegeven. De geëerde Spreker heeft toen, indien ik het wèl heb, den invloed trachten aan te wijzen, dien de Beschaving heeft gehad op de Eetkunst. Onder al die bekoorlijke en tandtergende beschrijvingen kwam mij herhaaldelijk een gansch ander tafereel voor den geest, namelijk eene plaat uit het werk van stuart en kuijper, ‘de Mensch

{==307==} {>>pagina-aanduiding<<}
zoo als hij voorkomt op den bekenden aardbol;’ waarop de Vuurlanders afgebeeld zijn. De vrouw wordt daar zeer karakteristiek voorgesteld, als met grooten wellust uit eene blaas vol water of traan te drinken, terwijl een hoopje mosselen nevens haar ligt, die hare spijs moeten uitmaken. Zoo scheen het mij dus toe, - en dezen indruk heeft de bedoelde Verhandeling wel bij meerderen gemaakt - dat de beschaving toch waarlijk, ook door de spijzen beter te leeren bereiden en voordienen, ons genoegen en geluk aanmerkelijk verhoogt: en ik had dat denkbeeld wel verder willen hooren ontwikkelen, maar hoe? moet de toenemende beschaving ook de eetkunst nog al verder volmaken, en daardoor ons geluk nog meer verhoogen? Ik laat zulks bescheidenlijk aan deskundigen ter beslissing over: misschien is er ook toch te dezen opzigte eene zekere grens, gelijk er eene grens voor den eetlust is. Maar mij schoot op dat oogenblik ook nog een ander tafereel te binnen, niet met kleuren, maar in verzen geschetst. Het komt voor in het Cluyswerck van huyghens, een klein maar lief en belangrijk stukje, ten verleden jare uitgekomen. De eerbiedwaardige grijsaard verhaalt daarin, (naar ik mij herinner) dat zijne maag des avonds niet meer verdragen wilde dan twee sneedjes brood, en dat hij daarmede ook geheel vergenoegd was, terwijl hij hooger vermaak vond òf in stille letteroefeningen, òf in het gezelschap van hooggeschatte vrienden. Zoo is er dus, dacht ik, nog een hooger en edeler genoegen, dan dat van eene rijke tafel. En hierover verder nagedacht hebbende, kwam ik tot het besluit, om, als ten vervolge van de vorige Verhandeling, tot u te spreken, gelijk ik thans de eer zal hebben te doen: over den invloed der Beschaving op ons Geluk.
Doch, M.H., bij de opgave van dit mijn onderwerp moet ik wel reeds terstond eene bedenking wegnemen, die ligt bij u opkomen kan. De invloed der Beschaving op de Eetkunst gaf reeds, gelijk wij gezien of liever gehoord hebben, stof tot eene Verhandeling van bekwame lengte: wat zal het dan worden, als wij van den invloed dier

{==308==} {>>pagina-aanduiding<<}
zelfde beschaving op het Geluk willen spreken; op het Geluk, dat ook wel in het vergenoegd en dankbaar gebruik van spijs en drank, maar tevens in zoo vele andere dingen bestaat, dat van zulk eene uitgebreide beteekenis is? Doch ik wilde het woord beschaving in eene meer bepaalde en niet zóó uitgebreide beteekenis nemen, dat men stoommachines en kookmachines, Engelsche tafelmessen en wat niet al? als vruchten van dezelve kan beschouwen. Mijn geëerde voorganger deed dat; en ik mag hem het regt daartoe niet betwisten, daar men in nieuwer' tijd niet slechts alle uitbreiding van kundigheden en wetenschappen, maar ook zelfs allen voortgang van het fabrijkwezen aan de toenemende beschaving heeft toegeschreven - ofschoon het ons onbekend en ten minste wel zeer twijfelachtig is, in hoeverre de fabrijkarbeiders, of ook zelfs alle fabrijkheeren, eigenlijk beschaafd mogen heeten. Volgens de meer gewone, en mijns bedunkens ook meer juiste spreekmanier, verstaat men onder eigenlijke beschaving eene zekere verzachting, verfijning en veredeling van zeden en ontwikkeling van den geest, die door opvoeding en onderwijs en door eigene oefening verkregen wordt, en die een ieder zich in zijnen stand kan eigen maken. In hoeverre dan deze van invloed en van gewigt zij voor het geluk der menschen, wenschte ik thans met u na te gaan; en ik hoop, door alzoo mijn onderzoek te beperken, zoowel in beknoptheid, als in duidelijkheid, en in zekerheid van uitkomsten te winnen, - en dan ook van uwen tijd en uw geduld geen misbruik te maken. Ik mag wel op uwe belangstellende aandacht vertrouwen, daar beschaving haast als een tooverwoord geworden is, dat ieder in den mond heeft, en waarmede sommigen zoozeer dweepen, dat zij het, voor zichzelven en bij anderen, bijna eenen hoogeren titel achten dan dien van vroomheid en braafheid. - Vergezelt mij dan met uwe
vereerende en toegevende aandacht!

I.

Ik moet, mijns ondanks, M.H., nog weder op de vraag terugkomen, wat wij door de beschaving, die ieder zich in

{==309==} {>>pagina-aanduiding<<}
zijnen stand kan eigen maken, te verstaan hebben. Want gesteld eens, dat iemand daardoor alleen verstond de kunst om strijkaadjen en zotte komplimenten te maken, om zich kruipend jegens hoogeren, onbeschoft jegens minderen te gedragen, en zich doorgaans anders te vertoonen dan hij is en denkt: dan voorzeker zoude ons onderzoek geheel andere uitkomsten opleveren, dan wij indedaad daarvan verwachten mogen. Indien men eenen ezel leerde buigen en strijken, voor het arme dier zouden die ijdele kunsten slechts eene plaag wezen; voor den mensch zijn zij het eveneens, indien het slechts ijdele vertooning is. Of al moge ook een enkel ledig hoofd en hart daarin vermaak vinden, het is althans onwaardig en verderfelijk, van zulke nietigheden eene hoofdzaak te maken en altijd den valschaard te spelen. Zulke dwaze beschaving zou dus niet anders dan het geluk der menschen vernielen en verwoesten tot den grond toe.
Doch ieder uwer, M.H., stemt ook gereedelijk toe, dat onder beschaving vooral verstaan moet worden beschaving van den geest. In onzen leeslustigen tijd meet men dit dikwijls daaraan af, of iemand veel boeken gelezen heeft, en daarvan een woord medespreken kan. Doch ofschoon het lezen van goede werken een uitmuntend middel tot ware beschaving is, zoo komt het althans niet op de veelheid aan. Het kan ook zeer wel zijn, dat de man in een bedrijvig leven, de vrouw onder de zorgen voor haar huisgezin, niet veel tijd heeft om te lezen, en dat die beide toch hunnen geest genoeg beschaafd hebben. Immers zij kunnen daarom toch zeer wel zich vele nuttige en schoone kundigheden hebben eigen gemaakt, hunnen smaak hebben gezuiverd en veredeld, het gevoel voor hetgeen betamelijk, schoon en edel is, hebben aangekweekt en ontwikkeld. En dat zal toch wel ware beschaving zijn.
Voorzeker, dit moet door allen erkend worden, dat de beschaving aan den geest eigen zijn moet, en zeker niet bloot in een uiterlijk voorkomen bestaat. Echter is het moeijelijk te zeggen en te bepalen, wat tot dezelve be-
{==310==} {>>pagina-aanduiding<<}
hoort, en wie gezegd mag worden dezelve te bezitten. Aan den burgerman zou ik beschaving toeschrijven, die een behoorlijk schoolonderwijs heeft ontvangen en zich ten nutte gemaakt, die zich als fatsoenlijk man weet te gedragen en met anderen te verkeeren, die zich ook nog om andere gewigtige dingen dan om zijn dagelijksch werk en om eten en drinken bekommert, die een welgeschreven boek, hetzij van smaak of van kennis en studie, met genoegen leest, die als lid der burgerlijke maatschappij ten opzigte van de algemeene belangen van zijn land en volk noch geheel onkundig noch onverschillig is, ook met eenige kennis en belangstelling in zijne courant de berigten uit andere landen leest, die in het godsdienstige niet maar eene van buiten geleerde belijdenis heeft afgelegd, maar uit overtuiging gelooft en een belangstellend lid der gemeente is; met één woord, die verlicht en onbevooroordeeld denkt, en edele gevoelens aan den dag legt. Niet zóóveel ontwikkeling kan men natuurlijk verwachten bij eenen arbeider of eene dienstmaagd, ofschoon ook deze in hunnen stand aanspraak op den titel van beschaving kunnen krijgen: aanmerkelijk meer verlangt men met regt van mannen en vrouwen, die in hoogeren stand geplaatst zijn, die, vrij van dagelijksche zorgen, hunnen geest hooger kunnen verheffen, of ook die eene geletterde opvoeding ontvingen. De graad der beschaving mag dus, en moet noodwendig, verschillen naar gelang van opvoeding, stand en omstandigheden; zij is in verschillende landen verschillend gewijzigd: maar wij schrijven haar toe aan dengenen, in wien, door opvoeding en eigene oefening, verstand, hart en smaak zijn ontwikkeld, die, zich verheffende boven trage
onnadenkendheid en ongevoeligheid, waardoor velen als met eene schors van ruwheid en domheid blijven overtogen, zich in zijnen stand zekere algemeene kennis heeft eigen gemaakt, en zijn gevoel voor het schoone, betamelijke en edele heeft opgewekt.
Men wachte zich dus wèl, van alleen aan sommige bevoorregte standen beschaving toe te schrijven. Professor A. bezit dezelve niet, ofschoon eene halve bibliotheek ‘is

{==311==} {>>pagina-aanduiding<<}
in zijn hoofd gevaren,’ daar de man bijkans geen menschelijk gevoel kent, in een fatsoenlijk gezelschap zich verveelt, en vooral het gesprek met eene beschaafde vrouw angstig ontwijkt. Ook Mevrouw B., als ik het zeggen mag, mist dezelve, die, ondanks haren rijkdom en stand, den winkelier en de koopvrouw om een' cent beknibbelt, gelijk de armste huismoeder. De jonge Heer - doch zoo noemt men thans alleen nog kinderen - Mijnheer C. heeft nog niet geleerd wat beschaving is, die, gelijk een soldaat of matroos, zijne eer in vloeken en drinken stelt; en de welgezeten koopman D. zal het wel nooit leeren, die van niets dan van beursprijzen weet te spreken, geene andere dan koopmansbrieven weet te schrijven, en eigenlijk met niemand dan met zijne knechts weet om te gaan.
Doch genoeg, misschien zult gij zeggen reeds te veel, om ons duidelijk voor te stellen, wat ware beschaving zij. En toch, M.H., ben ik nog niet aan het einde. Of was het dan zoo geheel ongerijmd, toen ik in het begin beweerde, dat sommigen de beschaving wel alleen in uiterlijke manieren konden zoeken? Ik geloof neen: want men kan daarvan een zeker uiterlijk voorkomen en geschikte manieren niet afscheiden. Het is waar, daar is onderscheid tusschen beschaafdheid en beschaving: de eerstgenoemde ziet meer bepaald op de aangenomene vormen der zamenleving, en wordt dan nog slechts van eene uitstekende geoefendheid in dezelve gezegd, zoodat men eenen arbeider of eene dienstmeid niet wel beschaafd kan noemen. Doch ook ware beschaving kan, naar het mij voorkomt, niet gedacht worden afgescheiden van, en buiten de zamenleving. Wij ontzeggen dezelve, mijns bedunkens, te regt aan Professor A., die nogtans in de studeerkamer en aan zijn schrijflessenaar waarschijnlijk geestbeschaving genoeg bezit. Waarom? Ik wil niet beslissen, M.H., of het komt omdat men alleen in de verkeering met anderen de regte beschaving verkrijgen kan, of omdat zij daarin alleen aan den dag kan gelegd worden. Maar dit mogen wij als zeker stellen, dat zij in de ontwikkeling van den geheelen mensch bestaat, die niet voor de eenzaamheid, maar voor

{==312==} {>>pagina-aanduiding<<}
de zamenleving geschapen en bestemd is; dat zij dus aan hem niet toegeschreven mag worden, die zich in de verkeering onbeschaafd betoont. Wij ontzeggen dus aan hem beschaving, die door ruwheid of plompheid, misnoegen en afkeer wekt, die in gezelschap door ongemanierdheid hinderlijk is of zelfs beleedigt, die het niet vermijdt, zonder noodzaak aanstoot te geven, die zich niet wèl weet te gedragen jegens een' ieder, en niet zooveel mogelijk gaarne een' ieder genoegen doet. Ja, M.H., ware beschaving verbiedt niet alleen aanstoot te geven, maar eischt ook genoegen te geven, de zamenleving gemakkelijk te maken en te veraangenamen door voorkomendheid, inschikkelijkheid, vriendelijkheid en beleefdheid, het verkeer te kruiden door belangwekkend onderhoud in ernst of scherts. Dat kan plaats hebben, en heeft plaats, onder de geringere standen: het woord beschaving klinkt daar wel wat deftig; men noemt het meer ordentelijkheid, beleefdheid, fatsoen; maar het is er, als een betamelijk eergevoel in het gansche huisgezin de regelen der welvoegelijkheid in acht doet nemen, en men, deelnemende in elkanders lief en leed, op allerlei wijs elkander genoegen zoekt te doen; als vader en moeder de kinderen in nederigheid, eer en deugd trachten op te voeden, en het jonge volkje, groot en klein, zedig, zonder ongebondenheid zich vermaakt; met één woord, als men iets hoogers en beters kent dan de vervulling van de behoeften en nooden des levens, als ook de edeler natuur van den mensch daar voedsel vindt en ontwikkeld wordt. - Ik heb straks reeds geschetst, hoe in burgerlijke kringen de beschaving zich vertoont; thans moeten wij er alleen nog bijvoegen, dat, wegens de betere opvoeding en de meerdere ruimte van bestaan, daar nog meer door wellevendheid het onderling verkeer en vooral het huiselijk leven zal moeten veraangenaamd worden. In hoogere kringen zal de invloed
der beschaving zich nog meer doen gevoelen en laten opmerken. De wellevendheid heeft daar vaste regelen aangenomen, die in alle beschaafde kringen gelden, en daardoor het verkeer zelfs met vreemden gemakkelijk en ongedwon-
{==313==} {>>pagina-aanduiding<<}
gen maken. Daar is men er op geoefend, om elkander door niets onaangenaams te stuiten, maar door kleine oplettendheden en pligtplegingen genoegen te doen. Vrij en onafhankelijk zich naast elkander bewegende, mag elk de schatten van zijnen geest voortbrengen, wet vernuft zich aan vernuft, oefent smaak zich aan smaak; terwijl eene uitgebreide kennis en de beoefening van schoone kunsten, van dichtkunst, letterkunde, teekenkunst of muzijk, altijd stof tot onderhoud geeft en het leven verfraait. Doch, M.H., mij schiet eene aanmerking te binnen, die ik onlangs, onder het lezen van frederika bremer's Dochters van den President, maakte, dat zij mij namelijk toescheen, het gezellig leven al te schoon en te ideaal voor te stellen; en in dat gebrek, wat echter dáár geen gebrek is, wilde ik niet vervallen. Ik hoop dan ook, dat gij dit van mijne schets niet zult vinden. Want velerwegen is het zoo, gelijk ik gezegd heb, en het behoorde wel zoo in alle beschaafde kringen te wezen. In allen gevalle, te veel behoeft hieraan niet gehecht te worden, daar ik toch het oog op ware beschaving in 't algemeen heb. Veroorlooft mij dan nog, in één woord al het tot hiertoe onderzochte zamen te vatten, en te zeggen, dat ware beschaving bestaat in verzachting, verfijning en veredeling der zeden, en in ontwikkeling van den geest tot kennis en tot zuivere en edele gevoelens.


II.

Welk eenen invloed heeft nu de beschaving op het geluk der menschen? Ik geloof eenen allezins gewigtigen, en, hoe wonderspreukig het voor velen klinken moge, in geen opzigt eenen ongunstigen. Waar men meent, dat de tevredenheid of het geluk der menschen daardoor verhinderd of zelfs verstoord wordt, daar is dit zeker alleen aan valsche of overdrevene beschaving te wijten. Doch daarvan straks nader: laat mij vooraf mijn eerste gezegde trachten te bewijzen.
I. Mij dunkt de vergelijking tusschen den straks aangehaalden Vuurlander met de traanflesch aan den mond

{==314==} {>>pagina-aanduiding<<}
en tusschen onze manier van eten is hier een alles afdoend bewijs. Kon ik u slechts de welgedekte, met smakelijk toebereide en voorgediende spijzen voorziene tafel zoo naauwkeurig en verleidelijk schilderen als mijn geëerde voorganger, gij zoudt wel geen oogenblik twijfelen, M.H., aan welke levenswijs de voorkeur te geven. Doch die schilderij zal u nog wel zoo levendig voor den geest staan - dat heeft men van zulke weluitgevoerde tafereelen - dat ik er mij veilig op beroepen kan. Neemt men de beschaving uit het leven weg, dan is alle aangenaamheid, alle vreugde er uit weg genomen. Hoe treurig, ja akelig, schijnt ons het leven van den onbeschaafden, ruwen wilde, die het vleesch raauw of halfgaar verslindt, en aan wortelen knaauwt om slechts den honger te stillen, daarna zich aan vadzige rust overgeeft, tot dat de honger hem op nieuw ter jagt uitdrijft; die slechts, om zich eenigzins tegen de guurheid des weders te dekken, eene grot of ellendige hut zoekt, en een dierenvel om de schouders hangt! Hoeveel meer genot en wezenlijk genoegen kan het ons schenken, als wij met smaak als ordentelijke menschen eten; als onze kleeding, bij de noodige warmte, tevens door zindelijkheid en behagelijken vorm het oog bekoort; als onze woningen door velerlei doelmatige inrigting ons gemak verschaffen! De wilde, het is waar, weet niet wat hij mist; hij is met zijn ruw bestaan tevreden. Maar zou iemand onzer hier de spreuk willen toepassen: ‘een mensch kan toch niet meer dan tevreden zijn en zich vermaken’? Daar is iets waars in: wij zeggen het te regt, vooral van kinderen, aan welke men somtijds een onschuldig vermaak ontnemen wil, om hun daarvoor een ander aan te bieden, dat wat verstandiger schijnt, maar waaraan zij zooveel niet hebben. Maar alle vermaak moet toch der menschelijke natuur waardig zijn, en het eene is edeler dan het andere. Het hoogste en reinste genoegen smaakt nu de redelijke mensch in de verheffing des harten tot God, in het
aanschouwen van Zijne werken en het overdenken van Zijne geboden, in de uitzigten op een zalig leven hier namaals, en hier op aarde in het betrachten der deugd. Daarvan spreek ik thans

{==315==} {>>pagina-aanduiding<<}
niet; want dat zijn niet regtstreeks vruchten der beschaving. Maar ook deze levert toch vele edele genoegens op. Is elke vermeerdering van kennis, elke verheldering van onze inzigten niet een wezenlijk genot? Hoeveel genoegen kan de beschouwing der natuur aan een nadenkend verstand en een voor het schoone geopend hart geven! Als de boer zijnen akker bouwt, enkel bedacht om daarvan veel vrucht in te oogsten - ik weet, er zijn vele, die verder en hooger denken, maar zulke onbeschaafde zijn er toch ook - wat heeft hij aan de schoone schepping, in welke hij dagelijks verkeert? Droomerig, met loomen gang en loomen geest gaat hij er door heen: en hoe toch kan de geest vervrolijkt, het hart opgebeurd worden door het gezang der vogelen, het gezigt der bloemen, het gadeslaan van dat wonderbaar schoone geheel! - om nu te zwijgen, hoe, bij het aanschouwen en opmerken van zoo vele wijze en heerlijke en weldadige inrigtingen in de gansche natuur, in elke plant en elk diertje, de geest tot de blijde erkentenis van eenen oneindigen en liefderijken Schepper en van eene hooge en eeuwige orde aller dingen wordt opgeleid! Denken wij daarbij aan de fraaije kunsten, zonder tegenspraak de vruchten der beschaving. De muzijk, indien zij slechts niet disharmonie is, streelt reeds het ongeoefende oor: wie hare liefelijke regelmatigheid en de zamenstemming harer toonen hoort, wie de gedachten, aandoeningen en gevoelens verstaat, die zij uitdrukken wil, wordt door een zoet geweld als weggesleept. De teekenen schilderkunst verschaften ons vroeger zelfs reeds door gemeene prenten genoegen; maar wanneer in hare voortbrengselen echte kunst doorstraalt, wanneer men daarin de teekening en compositie, waarheid en karakter kan opmerken en bewonderen, welk een hooger genot verschaffen zij dan! Van de dichtkunst laat mij u slechts herinneren, hoe voortreffelijke verzen bijna elk hart kunnen verheffen, of roeren en verteederen, of vervrolijken, terwijl zij de kracht van alle andere kunsten
in zich vereenigen. - Eindelijk moet ik, om de genoegens, die de beschaving kan opleveren, aan te wijzen, nog de beoefening der weten-
{==316==} {>>pagina-aanduiding<<}
schappen noemen; dier wetenschappen namelijk, die niet aan de eigenlijke geleerdheid eigen zijn, maar in den kring der algemeene beschaving liggen, zoo als geschiedenis in derzelver wijden omvang, aardrijkskunde, natuurkunde, zedekunde, wijsbegeerte. Heeft het ons niet van den beginne af nuttige bezigheid en veel vermaak verschaft, toen wij op school de eerste beginselen daarvan leerden, en vindt niet menigeen, het een of ander dezer vakken verder beoefenende, daarin tot in den ouderdom vele en reine genoegens? En wat, vraag ik nu, wat heeft de onbeschaafde wilde van dit alles? Doch er is bijkans geen volk, dat niet eenige stappen op den weg der beschaving en der kennis gedaan heeft: en voor zooverre ik met hunne levenswijs bekend ben, komt het mij voor, dat ook zij daarin hunne beste genoegens vinden. En dit althans zullen wij allen nu duidelijk erkennen, dat door de beschaving èn de genoegens des levens verhoogd worden, èn vele nieuwe daaraan worden toegevoegd, die de onbeschaafde niet eens kent.
2. Tot dusverre hebben wij nog alleen beschouwd, hoe door beschaving de genoegens van ieder mensch op zichzelve verhoogd en vermeerderd worden. Maar bedenken wij nu, welk eenen invloed zij op de zamenleving der menschen oefent, zoo zal het blijken, dat zij zeer veel tot hun geluk kan bijdragen, door ook het gezellige leven te veredelen en te veraangenamen.
Want ook hier mag ik wel weder zeggen: neemt de beschaving uit het leven weg, en gij zult er alle vreugde en allen lust uit wegnemen! Plaatst de menschen nevens elkander, in den huiselijken kring, in een gezelschap, in het maatschappelijk verkeer: maar elk denkt slechts om zichzelv', zorgt slechts om zijne behoeften en begeerten te bevredigen; niemand weet den anderen genoegen te doen, veelmin weten zij uit den schat van verworvene kennis en opgescherpt vernuft iets belangwekkends voort te brengen en tot verlevendiging van het verkeer bij te dragen; zij leven onverschillig en stomp naast elkander heen: wat is dat voor eene zamenleving? Stelt nu daartegen over huyghens

{==317==} {>>pagina-aanduiding<<}
met zijne vrienden, mannen van rijke geleerdheid en belezenheid en van den fijnsten smaak, door lange ervaring in gewigtige betrekkingen grijs en wijs geworden, en nog vol van kracht, geest en werkzaamheid, nog de grondvesten van den Staat, de edeler bestanddeelen van het maatschappelijke leven: hoe oneindig belangwekkender en geesten hartverheffender moet het leven in zulk eenen kring wezen! Doch tot zulk eene hoogte van ontwikkeling kunnen weinigen het brengen, en brengen zeer weinigen het; maar gerustelijk kunnen wij ook met onze beschouwing vele stappen lager afdalen. Om ons eenen regt smakelijken maaltijd te schetsen, vergat immers ook mijn voorganger niet, daarbij goed gezelschap, onderhoudend gesprek en vrolijken kout te voegen. En dat gevoelt ook ieder, hoezeer daardoor het maal gekruid kan worden. Nog beter buiten twijfel is het, als het maal niet de hoofdzaak, maar slechts het middel en voertuig is, om een aangenaam gezelschap bijeen te brengen en te houden. Ja, ik voor mij, en zeker velen, zijn er niet rouwig om, al wordt ook het eten half vergeten wegens het betere voedsel, dat de geest ontvangt. In allen gevalle kan men toch ook niet wel altijd gastereren; maar ook het dagelijksche eenvoudige maal kan een hoogst aangenaam uur verschaffen aan hem, die het in eenen gezelligen en beschaafden kring mag gebruiken.
In twee opzigten vooral wordt het gezellige leven door de beschaving altijd veraangenaamd; althans, M.H., indien ik van dezelve voorheen het regte denkbeeld gegeven heb. Vooreerst doordien zij ons leert en aanspoort, om elkanders genoegen te bevorderen, en ten tweede, doordien zij ons gemakkelijker in de zamenleving doet verkeeren. Veel meer vreugde kon er in de huisgezinnen en onder de naaste betrekkingen wezen, indien de menschen de liefde, die zij elkander toedragen, beter wisten aan den dag te leggen. Beschaving leert hen dat. Ik noem het eenige beschaving, als de vader weet met zijne kinderen te spelen, als de echtgenooten elkander door kleine oplettendheden genoegen doen, als geboortedagen en der-
{==318==} {>>pagina-aanduiding<<}
gelijke heugelijke gebeurtenissen in het huis door kleine feesten verheerlijkt worden, als belangrijke voorvallen in de familie niet alleen de deelnemende belangstelling opwekken, maar ook blijken dier belangstelling uitlokken in felicitatiebrieven of kaartjes of ongedwongene vriendschappelijke bezoeken. Zoo wordt, ook in grooteren kring, in de gansche zamenleving, het verkeer door beschaving verlevendigd en veraangenaamd. Zij toch leert ons vermijden, wat onaangenaam, hinderlijk of stuitend voor een ander wezen kan; zij leert ons in allerlei oplettendheden en pligtplegingen aan anderen onze belangstelling bewijzen, hetgeen, indien ik het zeer gemeenzame woord gebruiken mag, zekere jeu en zwier aan het leven geeft. Zij heeft vele gebruiken en vormen van wellevendheid ingevoerd, die, indien zij slechts niet in dwaze en lastige stijfheid ontaarden, indedaad het verkeer in de zamenleving gemakkelijker maken.
‘Komplimenten zouden het verkeer gemakkelijker maken!’ zullen misschien velen zeggen. Nu, de wellevendheid bestaat toch ook niet alleen in komplimenten: maar verschaffen zelfs niet deze dikwerf een zeker gemak, als men voor het oogenblik niets beters heeft te zeggen of te doen? Doch de zaak kan, dunkt mij, opgehelderd worden door een Engelsch plaatje, dat ik eens zag, met het onderschrift: ‘de Neef in de hoofdstad.’ Neef zit met oom bij het ontbijt: maar hoe? met lompe schoenen, de knieën ver vooruitstekende, het schoteltje aan den mond met twee handen vastgehouden, en de oogen strak gerigt op oom, zeker in angstige vrees van iets lomps te doen. Oom daarentegen, een man van beschaafden toon, - ik hoop slechts niet, dat het een zedelooze losbol was, wat althans niet noodig is - zit zeer op zijn gemak in den leuningstoel. ‘Ziedaar dus juist het ongemakkelijke van die verwenschte wellevendheid!’ zal misschien iemand hierbij in overhaasting denken; ‘die arme jongen zou te huis wel geheel ongedwongen zijn.’ Met uw welnemen, geëerde Hoorder! als het indedaad een lomperd is, gelijk het allen schijn heeft, dan zou hij zich te huis ook niet

{==319==} {>>pagina-aanduiding<<}
vrij en vrolijk, niet ongedwongen bewegen. Het gevoel voor het betamelijke en welvoegelijke is elken mensch zoo diep ingeschapen, dat alleen hij, die de regelen daarvan in acht neemt, zich onbelemmerd en vrij gevoelen kan. Ziet het aan het luchtig Franschmannetje, dat wel wat winderig, maar toch ook vrij als een vogel zich onder de menschen beweegt, omdat de hoffelijkheid zijner natie ingeschapen is. Ziet het aan elken waarlijk beschaafden man uit den deftigen stand, die, zonder komplimenten te maken, overal goed op zijne plaats is. Ziet het aan den eerzamen burger, en zelfs aan de ordentelijke dienstbode, die wel geene beschaafde opvoeding hebben, maar, omdat zij zich fatsoenlijk houden, zonder beschaming zich durven vertoonen. Ziet het ook eenigzins aan het jonge mensch, dat al met vrij wat vrijpostigheid in gezelschap waagt op te treden, omdat het zoo wat geleerd heeft, hoe het daar toegaat, maar dat toch nog door meerdere, en liefst ware, beschaving eenen schroom zal moeten leeren overwinnen, die hem nu nog in het geheim, maar toch blijkbaar genoeg, verontrust. - Neen, de regelen, vormen en voorschriften der wellevendheid zijn geen lastige dwang voor dengene, die ze zich door opvoeding of door opmerkzaamheid eigen gemaakt heeft. Maar de waarlijk wellevende, dat is de waarlijk beschaafde, gaat met zijns gelijken, met hoogeren en minderen, gemakkelijk om, en geeft, door zich steeds binnen de palen der welvoeglijkheid te houden, door minzaamheid en voorkomendheid overal genoegen.
3. Ik meen genoegzaam aangetoond te hebben, M.H., dat de beschaving veel tot ons levensgeluk kan bijdragen. Maar maakt zij dan den mensch waarlijk gelukkig? Dat is eene andere vraag. Dan zouden allen, die beschaving hebben, gelukkig moeten zijn, en dat is niet het geval. Integendeel strekt eene valsche beschaving maar al te veel helaas! tot ongeluk, tot onzaligheid der menschen. Het komt er op aan, dat de regte grond van het geluk aanwezig zij. Waar geluk is er alleen dan, wanneer de mensch vrede met God en vrede met zichzelven heeft. Gelijk hij

{==320==} {>>pagina-aanduiding<<}
in de verkeering met menschen zekere wetten, die der welvoegelijkheid, moet erkennen en eerbiedigen, om zich daar gelukkig te gevoelen, zoo moet hij ook de wetten eener hoogere wereld eerbiedigen en gehoorzamen, om in zichzelven gelukkig te zijn. Zedelijkheid, uit godsvrucht ontsproten, is de voorwaarde en de grond van het ware geluk. De brave en vrome is gelukkig, onafhankelijk van den graad van beschaving, dien hij moge bereikt hebben. Menigeen uit den minst beschaafden stand is onvergelijkelijk rijker in tevredenheid en vreugde, dan menig hoogstbeschaafde.
Intusschen, is zedelijkheid de grond van het ware geluk, dan moet ik nu nog doen opmerken, dat de beschaving in 't geheel niet onverschillig, maar in onderscheidene opzigten van groot aanbelang is voor de zedelijkheid. Laat mij eerst aantoonen, hoe zij daarop eenen gunstigen invloed kan oefenen, om daarna op de klippen opmerkzaam te maken, welke wij in dit opzigt te vermijden hebben.
1. Vooreerst is ware beschaving een behoedmiddel tegen zedeloosheid. Een merkwaardig bewijs hiervan is de waarheid, dat de dronkenschap onder de lagere en onbeschaafdere standen veel meer heerschende is, dan onder de hoogere, zoodat, ofschoon het mij nog altijd onbillijk toeschijnt, er althans eenige grond voor kan aangevoerd worden, wanneer ijverige voorstanders van Matigheidsgenootschappen zichzelven den sterken drank niet ontzeggen. De mensch wil en mag somtijds wel eene verlustiging hebben. Als dan het hoofd ledig en het hart ledig is, zoekt hij die ligt in buitensporigheden. Bij gebrek aan beschaving vervallen ook sommigen door ijdele roemzucht tot onzedelijkheid. Menig jongeling zou niet in onmatig drinken, zou niet in andere zedeloosheid zijne eer zoeken, zoo hij in het ouderlijke huis door eene beschaafde opvoeding betere eer had leeren kennen. Onder de meergegoede standen zou men niet dikwerf door pronk en pracht en allerlei ijdelheid zijn geluk zoeken, indien men niet daardoor het gemis aan ware beschaving meende te bedekken.
2. Ten tweede baant ware beschaving den weg tot hoo-
{==321==} {>>pagina-aanduiding<<}
gere godsvrucht en zedelijkheid. Op zichzelve is zij noch vroomheid noch braafheid: zij is ontwikkeling van den geest. Maar zoo maakt zij vatbaar - dat men dit niet voorbijzie! - voor eene betere kennis van God en van ware deugd; zij maakt vatbaar voor alle edele gevoelens. Ik heb het vroeger reeds eenmaal bij eene andere gelegenheid betuigd, maar mag het hier herhalen, dat ik bij mijne meest ontwikkelde katechizanten doorgaans ook de meeste vruchten van het godsdienstig onderrigt bespeur. En herinneren wij ons hierbij, dat de beschaving ons leert, op velerlei wijze het genoegen van anderen te bevorderen, zoo mag men dus ook zeggen, dat zij ons de beoefening van het hoofdgebod des Evangelies: ‘Heb uwen naaste lief!’ gemakkelijker maakt.
3. Ja, M.H., men mag zelfs zoo verre gaan van te beweren, dat ware beschaving in zekeren zin tot de zedelijkheid en de godsvrucht behoort. Immers, in eenen goeden zin begrepen, bestaat zij in volmaking van onszelven, en dat is ontegenzeggelijk roeping en pligt van den Christen. Wie zich, bij beter weten, onbeschaafd en ruw gedraagt, die kan daarbij geene tevredenheid hebben, en handelt ook niet in den geest van christus. Neen, vele voorschriften des Evangelies, en vele voorbeelden, die ons ter navolging voorgesteld zijn, leiden ons op tot beschaving en beschaafdheid, in den edelsten zin des woords. - Doch ik moet dit thans aan uw eigen verder nadenken overlaten, hoezeer het anders een gewigtig en in eene Christelijke maatschappij zekerlijk gepast onderwerp ware. Ik heb het mijne gezegd, om den invloed der beschaving op ons geluk van deszelfs gunstige zijde aan te toonen.


III.

Doch de beschaving kan ook eenen zeer ongunstigen invloed hebben, en veel tot ongeluk der menschen bijdragen: en ik mag niet eindigen, alvorens ook hierop nog opmerkzaam gemaakt te hebben.
Gij vermoedt wel reeds, M.H., dat dit vooral van eene

{==322==} {>>pagina-aanduiding<<}
verkeerd begrepene, en niet van de ware beschaving zal gelden. Maar in één opzigt kan ook eene anders op zichzelve goede en regte toch zeer nadeelig en verderfelijk worden. Namelijk, indien men daardoor het gemis aan braafheid en vroomheid meent te vergoeden. Er zijn menschen, die den roem van een fatsoenlijk, wellevend, welonderrigt, beschaafd man veel hooger achten, dan dien van, opregte Christenen, hartelijk brave menschen te zijn. Ook dit schromelijk wanbegrip is eigenlijk niet de schuld der beschaving, maar daarvan, dat die menschen geenen eerbied, laat staan liefde voor het Opperwezen hebben. Maar wel worden zij daardoor in hunne ongodsdienstigheid gestijfd en gesterkt, omdat nu door een ordentelijk gedrag onder de menschen hunne naaktheid, verdorvenheid, beginsel- en gewetenloosheid eenigzins bedekt worden, en zij nu niet zoo ligt hunne armoede voor God erkennen, gelijk de ootmoedige tollenaar in de gelijkenis. Het komt mij voor, dat dit gebrek in de nieuwere tijden bij niet weinigen heerscht, sedert onze zeden, vooral door de Franschen, veranderd en verbasterd zijn. Ik laat dit aan uwe beoordeeling over, M.H., maar ik heb er u althans opmerkzaam op gemaakt, omdat het zulk een zielverwoestend gebrek is.
Voor het overige werkt de beschaving op velerlei wijze schadelijk, verstorend, verderfelijk, wanneer zij verkeerd begrepen wordt, wanneer zij òf eene ijdele, òf eene valsche, òf eene overdrevene is. IJdel is de beschaving te noemen, wanneer men haar, zonder wezenlijke ontwikkeling van het verstand en vorming van het hart, alleen in het uiterlijke voorkomen, in nietige manieren en komplimenten stelt. Dan maakt zij de verkeering lastig en niets-beduidend, zoodat men zich dikwerf naar het onbeschaafde land of in eene ongestoorde woestijn wenschen zou; dan maakt zij de menschen tot apen, zou men haast zeggen, en hun leven tot spel en ijdelheid. - Nog verderfelijker is valsche beschaving, wanneer men, geheel verdwaasd, meent, dat een fatsoenlijk man geen geweten en geenen God heeft, en zich allerlei zedeloosheid veroorloven mag, mits slechts op eene fatsoenlijke manier, ja wanneer men

{==323==} {>>pagina-aanduiding<<}
wel eens, juist door ongebondenheden, meent te toonen, boven schroomvalliger menschen verheven te zijn. Tegen zulk eene verlichting des Duivels mag men overstellen, dat toch, om algemeen bekende namen te noemen, een huyghens en de groot, een nieuwland, borger, van der palm, mannen van de veelzijdigste en ruimste beschaving, zich geheel onberispelijk van zeden en met eene innige vroomheid vervuld betoonden. Doch misschien zal ook dit weinig baten: want als het geweten zoo toegeschroeid is, dan verdenkt en miskent men ook zelfs de edelste karakters. Maar dan moeten wij hen wijzen op het woord van God, dat toch blijft in eeuwigheid, en dat alle onreinheid en gewetenloosheid blijft veroordeelen.
Eindelijk is nog veelzins verderfelijk de overbeschaving, die, naar het mij toeschijnt, in onzen tijd nog al heerschende is, en althans onder alle standen bestaat. Ik ben waarlijk geen voorstander van verduistering, maar van verlichting; doch de beschaving moet in de eerste plaats het huiselijke leven gelukkiger maken, en althans nimmer de getrouwe vervulling der pligten, aan elks beroep en stand verbonden, in den weg staan. Overbeschaving is het, als men den lust aan zijn werk en beroep verliest, als de mannen in couranten en societeiten, de vrouwen en meisjes in romans hunne meestgeliefde bezigheid vinden, als de dienstboden zich als jufvrouwen kleeden en van geen gehoorzamen meer weten, als in hoogere standen enkel genotzucht, verwijfdheid en karakterloosheid heerscht, met één woord, als door gewaande fatsoenlijkheid alle veerkracht en alle braafheid verloren gaan.
Ik moet eindigen. Mogen mijne opmerkingen iets hebben bijgedragen tot Nut van 't Algemeen! Laat ons, ook als waardige Leden onzer Maatschappij, de ware beschaving, die zoozeer het menschelijk geluk verhoogen kan, met allen ernst voorstaan! Laat ons, M.H., in de eerste plaats zelve daarvan het voorbeeld geven! En heeft onze goede Maatschappij van den beginne af de beschaving op de regte grondslagen, door schoolonderwijs en veelzijdig nuttige geschriften, trachten te bevorderen, en gaat

{==324==} {>>pagina-aanduiding<<}
zij op dit edel spoor nog altijd voort, laat ons haar en hare heilzame inrigtingen met lust en liefde ondersteunen!
Ik heb gezegd.



Beschouwing van de zondagscholen.

(Medegedeeld door m.h. de graaff.)

Er is den 3den Februarij j.l. door Z. Exe. den Minister van Binnenlandsche Zaken eene circulaire aan de Heeren Gouverneurs der Provinciën uitgevaardigd, waarin hoofdzakelijk over den staat van armoede, waartoe de lagere volksklasse is vervallen, wordt gehandeld, naar aanleiding van een adres, door eene Commissie der Maatschappij: Tot Nut van 't Algemeen, bij Z. Exe. ingediend. Dit adres had tot grondstelling, dat de genoemde Maatschappij vermeende, in verband tot het doel harer instelling, geen ledig aanschouwer te moeten zijn bij de dagelijks toenemende armoede, maar de aanwending te moeten beproeven van zoodanige middelen van voorziening, als in haar bereik liggen, en die alleen van een' zedelijken aard zijn. Daar toch haar vermogen niet zou toelaten, om den armen stoffelijke hulp te bieden, kan zij de kwaal der armoede door geene andere dan door zedelijke middelen helpen lenigen, welke zij vertrouwt te zullen kunnen strekken, om de werking van het openbaar bestuur en de stoffelijke hulpmiddelen van armeninrigtingen en diakoniën te helpen ondersteunen.
Dien ten gevolge zijn de Departementen der Maatschappij, of zullen zij, door het Hoofdbestuur derzelve worden uitgenoodigd, om, voor zoo verre dit niet reeds bij eenige hunner heeft plaats gehad en naar mate de bestaande krachten, in verband beschouwd met plaatselijke aangelegenheden, zulks gedoogen, te beproeven, de daarstelling of bevordering van industrie-, teeken-, bewaar-, lees-, herhaling- en zondagscholen, instellingen voor het godsdienstig onderwijs, zieken- en begrafenis - bussen, spaar- en hulpbanken, leesbibliotheken, huisbezoeken door commissiën uit de leden der Maatschappij, werkinrigtingen om de armen hun onderhoud te doen verdienen, de uitbetaling van loonen aan werklieden op andere dagen dan den Zaturdag, het tegengaan van het misbruik van sterken drank en eene betamelijke leiding van het volksvermaak in de namiddagen der Zondagen enz.

{==325==} {>>pagina-aanduiding<<}

De Minister heeft hierop geantwoord, dat hij door den Koning was gemagtigd geworden, om, ter tegemoetkoming in de voormelde loffelijke pogingen der Maatschappij: Tot Nut van 't Algemeen, de aandacht der Plaatselijke Besturen, door tusschenkomst van Heeren Gedeputeerde Staten der onderscheidene Provinciën, daarop te doen vestigen, onder bijvoeging, dat het doel, hetwelk de Maatschappij beoogt, in het algemeen allezins de medewerking en bevordering van de zijde dier Besturen verdient, en het mitsdien te wenschen is, dat zulks van hunne zijde plaats hebbe, zoo veel omstandigheden, middelen en belangen dit gedoogen.
En gewis elk onzer zal met den Minister beamen, dat het doel schoon is, dat de middelen gepast zijn en dat de menschlievende ijver der Maatschappij allen lof verdient. De toestand der lagere volksklasse vordert dringend, dat men in tijds hulp verleene en het kwaad were eer het te laat is. De maatschappelijke toestand van het Nederlandsche volk is krank, en ik vrees, dat deze krankheid zich verder dan tot de lagere volksklasse heeft uitgebreid. Wie oogen heeft, zie, en wie ooren heeft, hoore, en dan zal men vernemen, dat mijne vrees geen droombeeld is. Wie den toestand van het volk wil weten, die moet dagelijks met het volk verkeeren, die moet tot in de huizen van het volk doordringen en daar opmerken en gewaar worden, aan welke kwaal het volk lijdt. In het gewaad en in andere uiterlijkheden moet men in Nederland geene teekenen van welvaart zoeken, want zindelijkheid en netheid is ons volk aangeboren, maar men moet het door daadzaken opsporen. De rozeroode blos der wangen is niet altijd een kenmerk van gezondheid, want hij die denzelven bezit, draagt dikwerf de ongeneeslijke tering in zijne borst, gelijk de geneesheer, die niet op het uiterlijke schijnschoon afgaat, maar dieper doordringt, bemerkt. Ik herhaal dus nogmaals de woorden, welke ik in het begin van het Vertoog over het ontstaan, de behandeling en de wering der armoede gebezigd heb: in onzen tijd van uiterlijke welvaart, maar van innerlijken achteruitgang, moet de armoede dagelijks grooter worden en van lieverlede, in eene meerdere of mindere mate, toenemen.
Voorwaar, de tegenwoordige Ministers kunnen zich meer dan ooit door wijze en gepaste maatregelen verdienstelijk maken jegens de Nederlandsche natie. Het geldt hier voor hen de verwerving van burgerkroonen, die nimmer verwel-
{==326==} {>>pagina-aanduiding<<}
ken, maar in de dankbare harten des volks van geslacht tot geslacht zullen voortbloeijen, terwijl hunne namen dan nog zegenrijk herdacht zullen worden, wanneer zij zelven en al hunne broze eereteekenen reeds lang tot stof vergaan zullen zijn. Die burgerkroon zij hun doel, die glorie bestrale hunne daden, want alleen het bestuur, dat het volksgeluk in alles zocht, wordt dezelve deelachtig.
Doch laat ik niet verder uitweiden, maar de zaak, die hier behandeld zal worden, voordragen. Ik wenschte iets over de Zondagscholen mede te deelen, welke in het adres van het Hoofdbestuur der Maatschappij: Tot Nut van 't Algemeen, voorkomen als een middel tot bevordering van veel goeds. Bepaaldelijk is het mijn voornemen, de eerste oprigting en uitwerking dier Scholen te beschouwen, daar het mij niet bewust is, dat zulks tot nog toe in eenig Tijdschrift van ons vaderland is opgegeven, en derhalve niet die algemeene bekendheid heeft, welke het nuttig onderwerp zoo overvloedig verdient.
De Zondagscholen zijn aan den Heer r. raikes, boekdrukker te Glocester, haren oorsprong verschuldigd. Deze waardige, verlichte en menschlievende man zag eens, op Zondag, eene menigte arme kinderen op de straat spelen, welke zeer onzedelijke uitdrukkingen bezigden. Dit bragt hem op de gedachte, in het vervolg te bewerken, dat de kinderen van arme lieden, die hunne ouders van 's morgens vroeg tot 's avonds laat naar de fabrijken vergezellen, om insgelijks eenig geld te verdienen, des Zondags een kosteloos onderwijs mogten erlangen. Deze gedachte werd ook in 1784 verwezenlijkt (*). Men hoore echter daarover de eigene woorden van den beminnenswaardigen man, voorkomende in eenen brief van een' zijner vrienden.
‘Op een' morgen,’ dus verhaalt hij, ‘ging ik, wegens eenige bezigheden, naar de voorstad, waar de geringste lieden, welke voornamelijk in de naaldfabrijken arbeiden, wonen. Ik zag eene met lompen bedekte groep kinderen, die in de straat speelden: dit gezigt deed mij leed. Ik vroeg eene vrouw, of de kinderen in dat gedeelte van de stad woonden, en ik beklaagde hunne ellende en hunnen lediggang. “Ach!” antwoordde de vrouw, met wie ik sprak, “indien gij eens dit gedeelte van de stad des Zondags zaagt, dan zoudt ge

{==327==} {>>pagina-aanduiding<<}
eerst verwonderd staan. De straten zijn dan met eene tallooze menigte van zulke kinderen bezaaid, die, vrij van werk, hunnen tijd op dien dag met een tierend geschreeuw, met vloeken, zweren en allerlei geldspelen doorbrengen, zoodat men dit oord bijna voor de hel kan houden. Wij hebben hier,” zeide zij, “een waardig Predikant, die eenige kinderen ter school besteed heeft; maar des Zondags kunnen zij, naar goedvinden, doen wat zij willen, want hunne ouders denken er niet aan, in de kinderlijke harten goede leefregels te prenten, wijl zij zelven daarvan niets weten.” - Dit gesprek bragt mij op het denkbeeld, dat het ten minste eene onschadelijke, zoo niet eene hoogst nuttige onderneming zoude zijn, een plan te ontwerpen tot verhindering van deze treurige ontwijding van den Zondag. Ik vernam bij de vrouw, of er ook wel eenige kundige en geschikte vrouwen in de buurschap woonden, welke leerscholen hielden. Zij wees mij er dadelijk vier aan. Ik werd dan ook met de schoolvrouwen eens, dat zij zoo veel kinderen, als ik haar des Zondags zond, tot onderrigt in het lezen en in den katechismus zouden aannemen. Ieder dezer vrouwen wilde ik twaalf stuivers voor hare moeite geven, waarmede zij wel tevreden schenen. Toen ging ik naar den Predikant, maakte hem mijn plan bekend, hetwelk hem zoo goed beviel, dat hij zich verbond, mij te ondersteunen, door op elken Zondag de school te bezoeken en onder de kinderen orde en welvoegelijkheid te bewaren. Aldus was het begin van dit plan. Nagenoeg drie jaren geleden vingen wij aan, en nu wenschte ik, dat gij het gevolg daarvan zelf mogtet aanschouwen. Eene vrouw, die in een klein dorp woont, zeide mij onlangs, dat, waar ik eene school had gesticht, de plaats, des Zondags, in vergelijking van vroeger, een ware hemel was. Het getal der kinderen, welke reeds kunnen lezen en den katechismus verstaan, is verwonderlijk groot. De schoolvrouwen nemen de kinderen ook mede naar de kerk, waarin hunne voorouders en
ouders nooit geweest waren. Nog opmerkenswaardiger is het, dat de meeste kinderen thans op den inval gekomen zijn, de vroegpreken te bezoeken, welke 's morgens te zeven ure in de kerken worden gehouden. Gisteren morgen waren er, naar ik geloof, vijftig aanwezig. Zij vergaderen ten huize eener schoolvrouw, gaan met haar paarsgewijs naar de kerk, en na de eeredienst komen ze mij allen begroeten en dragen mij hunne onder-
{==328==} {>>pagina-aanduiding<<}
scheidene belangen voor. De voornaamste hoofdwaarheden, welke ik hun inprent, zijn deze: onderling dienstvaardig en minzaam te wezen; elkander niet te vertoornen en hunne ouders te gehoorzamen; niet te zweren noch te vloeken, en meer dergelijke eenvoudige voorschriften, welke gemakkelijk begrepen worden. Wijl ik een boekdrukker ben, heb ik een klein boekje voor hen gedrukt, hetwelk ik onder hen ronddeel. Sommige mijner vrienden zenden mij bijbels, welke ik den verdienstelijksten ten geschenke geef. Het gelukkig gevolg van mijn plan heeft voorts een paar mijner kennissen op het idée gebragt, mij na te volgen, en in eenige andere gedeelten der stad Zondagscholen op te rigten. Thans strekken dezelve zich over eene geheele gemeente uit, weshalve ik mij vleij, de goede uitwerkselen zoo te zien vermenigvuldigen, dat men mijn ontwerp overal zal volgen. Het getal der op deze wijze leerende kinderen bedraagt heden omstreeks driehonderd, en elke week neemt hetzelve toe. Ook de geestelijken, welke ik ken, heb ik voor de goede zaak zoeken te winnen, waardoor vooral één hunner zeer veel ten nutte dezer onderneming verrigt. Ik kan u niet zeggen, hoe veel genoegen ik smaak, wanneer ik, onder de jeugdige menigte, talenten en eenen ingeschapen goeden aanleg ontdek. Menigmaal geniet ik de innige vreugde, den dank der ouders voor de weldadige verandering van hunne kinderen te ontvangen. Vaak heb ik den kinderen vriendelijke en zachte vermaningen gegeven. Door mijne bezoeken, door kleine dienstbewijzen, door eene uitdeeling van
onbeduidende belooningen, heb ik, naar ik hoor, eenen invloed bij hen verworven, die mijne verwachting verre overtreft. Zij vreezen, gelijk de schoolvrouwen mij zeggen, mijn misnoegen. Indien gij eens te Glocester komt, zal ik u de vruchten mijner bemoeijingen tot veredeling der maatschappij aantoonen. Wanneer slechts de eere Gods bij den een of ander, schoon in nog zoo gering eenen graad, ontkiemt, dan moet de maatschappij daarvan de voordeelen inoogsten. Het goede zaad, in de harten der jeugd gestrooid, al vertoont het zich ook niet na verloop van eenige jaren, zal door Gods zegen in de toekomst ontspruiten en eenen rijken oogst dragen.
Wat de schoolwetten betreft, zoo verlang ik slechts, dat de kinderen des Zondags zoo rein mogelijk ter school komen. Eenigen werden aanvankelijk afgeschrikt, vermits het hun aan eene behoorlijke kleeding ontbrak, doch ik alléén

{==329==} {>>pagina-aanduiding<<}
kon het niet bekostigen, dit gebrek te verhelpen. Ik zeide, wanneer gij zonder schoenen of in gescheurde kleederen langs de straat kunt rondloopen, dan kunt gij even goed in die dragt ter school gaan om iets nuttigs te leeren. Hebt ge geen heel hemd, kom dan in dat wat ge draagt. Ik wijs zoo doende niemand af, maar bepaal, dat men reine handen, een zindelijk gezigt en gekamd haar hebbe. Gebrek aan eene behoorlijke kleeding houdt dan ook niemand meer terug, nu zij wijzer zijn geworden en iets wenschen te leeren.
Ik heb het geluk gehad, eenigen, die het verdienden, plaatsen in fabrijken te verschaffen, en dit is zeer heilzaam geweest. Deze kinderen zijn omstreeks 6, 12 tot 14 jaren oud. Knapen en meisjes, welke dezen ouderdom te boven gaan en geene opvoeding genoten hebben, kunnen zich geenszins, in een dergelijk verblijf, aan de bestaande inrigtingen onderwerpen. Eene zedelijke verbetering kan alleen tot stand gebragt worden door een naauwkeurig onderrigt van de menschelijke pligten en eene praktische gewenning aan orde en welvoegelijkheid. Doch waar dwaal ik heen? Ik vrees, dat ik uw geduld te lang misbruikt heb, maar ik meende, u door een verhaal, hoe ik het eerst op de onderwerpelijke gedachte kwam, het duidelijkst begrip over de Zondagscholen te kunnen geven. Gij zoudt hetzelfde denkbeeld gekoesterd hebben, indien gij op dezelfde wijze daartoe waart opgewekt geworden.
Veel, zeer veel zult gij ongetwijfeld aan dit plan nog te verbeteren vinden. De menschen voeden het vooroordeel, dat men des Zondags niets, wat naar arbeid zweemt, mag doen, en daarom dient men zich van alle ligchamelijke en verstandelijke inspanning op dien dag te onthouden. De uitroeijing van dat vooroordeel is het doel, waarnaar ik bij mijn geliefkoosd voornemen streef. Onze Verlosser leert duidelijk, dat alles, wat tot bevordering van den welstand en van het geluk onzer medeschepselen strekt, de schoonste en liefelijkste offerande is, der Godheid toegebragt.
In vele jaren heb ik geen zoo langen brief geschreven; doch gij zult mij verontschuldigen. Mijn hart neemt warm deel aan deze zaak. Ik houd het voor eene noodzakelijke hervorming. Indien ieder regtgeaard burger zich beijvert, zijne landgenooten van het despotismus te bevrijden, hetwelk zich door tirannieke hartstogten en kwade neigingen

{==330==} {>>pagina-aanduiding<<}
onder de menschen verspreidt, dan zult gij zien, dat de ware vrijheid en het welzijn des volks daardoor meer winnen, dan door allerlei Parlementsbeschikkingen.’
Welk eene gelukkige gedachte van dezen edelen menschenvriend! Het goede zaad, door hem zoo zachtkens in de kinderlijke harten gestrooid, zal naderhand de rijkste vruchten dragen. De zedelijke wereld, die zich even zoo goed voortplant als de physieke, wordt zoo doende grooter, tot heil van de maatschappelijke zamenleving en tot instandhouding van den Staat. Zijn heerlijk voorbeeld stichtte het uitgebreidste nut en vond eenen algemeenen bijval. In Londen werd spoedig een gezelschap opgerigt, om de verspreiding van Zondagscholen door het geheele rijk te bevorderen. Te Leeds in Yorkshire werden Zondagscholen gevestigd en het getal der aldaar leerende kinderen beliep weldra tweeduizend. Andere steden in Engeland, alsmede in Schotland en Ierland, deden het insgelijks, zoodat tien jaren na de eerste stichting reeds driemaal honderdduizend kinderen de Zondagscholen bezochten. De Heer raikes had in 1786 het genoegen, te Painswick, een vlek in Glocestershire, het gezegende gevolg van zijne onderneming te zien (*). Hier plagt, sinds onheugelijke tijden, op den vierentwintigsten October een volksfeest gevierd te worden, waarop het zeer woest en ongebonden toeging, een feest, zoo als de Heer raikes zegt, hetwelk den Heidenen tot schande zoude verstrekt hebben. Men zocht voor ditmaal de opmerkzaamheid van den grooten hoop op een waardiger voorwerp te vestigen, en haar voor de hoogere genietingen der rust, der orde en der Christelijke menschlievendheid vatbaar te maken en te winnen. Men besloot, de rijke en arme lieden uit de aangrenzende gemeenten te verzoeken, opdat zij de in de Zondagscholen onderwezene kinderen eens bij elkander mogten zien vergaderd, om zich, door eigen onderzoek, van hunne
zindelijkheid, van hun goed voorkomen, van hunne gehechtheid aan stilte en orde te overtuigen, en de mogelijkheid van zelfs de lagere volksklasse voor dergelijke pligtsbetrachtingen te gewinnen, te leeren inzien. Alle inwoners der plaats, die voorheen des namiddags naar de kroegen spoedden, gingen ter kerk. De galerijen, alle toegangen en alle zitplaatsen in de kerk waren bezet. Driehonderd-een

{==331==} {>>pagina-aanduiding<<}
endertig kinderen verschenen in de kerk, hetgeen voor raikes, zoo als hij schrijft, een roerend en belangwekkend gezigt opleverde. De kinderen waren zindelijk, stil, ordelijk, beleefd en geheel vreemd van die slaafsche onderdanigheid, welke der lagere volksklasse anders soms eigen is. Volgens de getuigenis der inwoners, gedroegen zij zich bestendig zoo. Een zekere Dr. glasse hield eene preek ten voordeele van het instituut, en de giften van zelfs minvermogende lieden waren aanzienlijk. Na deze vergadering ging men naar de school, en hoorde de vorderingen der kinderen in het lezen met genoegen aan. Gedurende den ganschen dag heerschte vrede en rust.
In eenen anderen brief noemt raikes zijne onderneming een mosterdzaad, dat deszelfs takken over de geheele natie uitgebreid heeft. Kinderen, schrijft hij, die vroeger als jonge woudezels omliepen, worden thans in deze opvoedingsgestichten onderwezen.
Het hoofddoel der Zondagscholen is, de kinderen te leeren lezen, hen tot gehoorzaamheid, zindelijkheid en een betamelijk gedrag te gewennen; hen met de voornaamste waarheden der Christelijke godsdienst bekend te maken en tot een vlijtig bezoek der kerk op te wekken, terwijl de verbinding dezer gestichten met industrie-scholen, niet alleen eene zedelijke, maar tevens eene physieke opleiding verschaft. Het zijn ware toevlugtsoorden voor deze arme schepsels. Het kind, welks ouders geen' lust noch geld hebben om hetzelve te laten onderwijzen; de hulpelooze weezen, welke zonder bescherming ronddolen; de leerling, die in het huis van zijnen meester geene vrienden heeft - allen kunnen in deze gestichten de vertroostingen van het Christendom en de genoegens van eenig nieuw en ligt handwerk smaken. Welk eene nuttige afleiding geeft dit niet voor de schamele jeugd! De booze neigingen hunner ouders, die zich door niets en door niemand laten beteugelen, vermits zij van geene welvoegelijkheid afweten; de onbeschaamde haveloosheid in de kleederen en de morsigheid van het ligchaam; het schreeuwen, vloeken en allerlei andere ondeugden - van dat alles zijn zij bevrijd binnen de reine muren eener Zondagschool, waar de namen van God en jezus niet als vloeken, maar als de algoede Hemelsche Vader en als de Zaligmaker van het menschdom met eerbied genoemd worden.
Deze scholen nemen gewoonlijk 's morgens te 7 of 8 ure

{==332==} {>>pagina-aanduiding<<}
begin. De knapen staan onder het opzigt van leermeesters; de meisjes hebben hare eigene onderwijsters. Na een kort morgengebed, waarbij de kinderen knielen, en na het voorlezen van eenige zedelijke vermaningen, welke in het bijzonder strekken, om vrome denkbeelden over God, dankbaarheid jegens ouders, meêwarige behandeling van dieren, trouw, eerlijkheid en vriendelijkheid in de verkeering, welvoeglijkheid in het uiterlijke en zedelijkheid in de gesprekken aan te kweeken en in te prenten - vangt het onderwijs aan, hetwelk tot 11 ure duurt; dan beginnen de openbare godsvereeringen, welke door de kinderen bezocht worden, waarna zij huiswaarts keeren. Des namiddags wordt er, na kerktijd, ook nog wel een paar uren, zoowel 's zomers als 's winters, onderwijs gegeven. A. B. C. boeken, de Bijbel, alsmede de katechismus en eenige kleine vertoogen van eenen zedelijken inhoud (deze laatste echter niet altijd) worden voornamelijk gebruikt. IJverige geestelijken voeren gewoonlijk het opzigt over deze scholen. Zij laten de kinderen dikwerf lezen, verklaren het gelezene en praten met hen daarover. Op sommige plaatsen worden zij bovendien door den koster in het zingen en in de muzijk onderwezen. Elk kind ontvangt, zoodra het kan lezen, een gezangboek en een nieuw testament. In den ouderdom van vijf tot zeven jaren neemt men hen meestal aan, en zij blijven tot hun vijftiende jaar ter school. De namen der kinderen leest men des Zondags tweemaal luid voor, en naar de afwezigen wordt een stipt onderzoek gedaan. Voor tachtig kinderen zijn twee of drie leermeesters aangesteld; ieder hunner verdient 60 cents. Godsdienstige en kundige mannen der gemeente staan deze leermeesters niet zelden kosteloos bij. De meer volwassenen onderrigten de kleine kinderen. Over het algemeen bezoekt de jeugd deze scholen zeer gaarne, waar men hen vriendelijk behandelt en liefderijk vermaant. De ontzegging der school is de hardste straf. De rijken der gemeente kleeden menigmaal die
kinderen, welke door vlijt en door een zedelijk gedrag uitmunten. Aanzienlijke familiën geven hun tusschenbeiden eenen kleinen, vrolijken maaltijd. Jonge dames maken mutsen, voorschoten enz. ten dienste der meisjes, en kleine zedelijke vertellingen worden er op vele plaatsen aan de kinderen naar huis medegegeven. Zoo doende bevordert men tevens de zedelijkheid bij de ouders. Overigens bestaan de Zondagscholen geheel door vrijwillige bijdragen, het-
{==333==} {>>pagina-aanduiding<<}
geen der Christelijke menschlievendheid tot de hoogste eer verstrekt.

(Het vervolg en slot hierna.)


De gulzigheid.


Overlaad u niet met allerlei lekkere spijze, 
en eet niet te gulzig: 
Want veel eten maakt krank, en een onverzadelijke 
vraat krijgt buikpijn. 
Velen hebben zich dood gegeten: maar wie 
matig is, die leeft des te langer. 


Het Boek van jesus sirach, Hoofdst. XXXVII: 32-24, naar de overzetting van Dr. m. luther.
In een der nommers van de Gazette des Hôpitaux staat een brief van eenen Arts aan eenen Gulzigaard (Gourmand). Wij kunnen niet nalaten een en ander uit dien brief over te nemen. Hij is aan eenen zoogenoemden apicius geschreven, pas hersteld van eene zware en pijnlijke ziekte. De eetlust begon zich bij hem wederom te doen gevoelen, zoodat de gulzigaard, ondanks zijnen verwenden smaak, op den reuk der koolsoep van zijnen portier gaarne de voor hem staande fraaije porseleinen kom er tegen verruild had. Naauwelijks hersteld, was hij als tot een nieuw leven teruggekeerd; de eetlust vertoonde zich met kracht opgewekt, als in de gelukkige dagen der jeugd, wanneer men niet gemakkelijk verzadigd wordt; - zie daar een eigenaardig tijdstip van het leven. Een oud Geneesheer plagt te zeggen, wanneer een door te veel tafelgenot enz. als uitgeput voorwerp zijne hulp inriep: ‘Neem vergif, maar slechts zoo veel om u eene maagontsteking te bezorgen.’ De terugkeering tot de gezondheid zoude daarna als een nieuw waas over het uitgeputte leven brengen; met een sedert lang niet meer gekend genot zouden de zenuwtepeltjes der tong zich oprigten.
Maar wil men dat genot niet wederom verliezen en het ligchaam aan nieuwe gevaren blootstellen, dan moet men de vroegere leefwijze vaarwel zeggen; want victor jacque-
{==334==} {>>pagina-aanduiding<<}
mont heeft gelijk, wanneer hij zegt: ‘De mensch eet te veel; of, zoo als anderen dit uitleggen, er sterven meer menschen door te veel, dan door te weinig. Wanneer de menschen doorgaans hieraan te weinig geloof slaan, de Geneesheeren zien de waarheid van dit gezegde maar al te dikwijls bevestigd. Een heir van kwalen, welke door de onnadenkenden aan geheel andere oorzaken worden toegeschreven, zijn alleen de gevolgen der onmatigheid. Men behoeft nog geen tarare of de bijou (*) te wezen, om een vraat te kunnen heeten, of aan vraatzuchtigheid (polyphagie) overgegeven te zijn. Menige lekkerbek deinst terug, wanneer hij van tarare hoort verhalen, dat hij dagelijks eenige ponden raauw vleesch at, en daarbij de pappen van lijnmeel gebruikte, welke hij aan de zieken in het Hôtel-Dieu te Parijs ontfutselde! De gulzigaard overtreft evenwel verre, in het gebruik van keurige voedsels, tarare en anderen; en deze uitgezochte spijzen, waaraan de kookkunst alles bijzet om ze voedende te maken, bezwaren de maag evenzeer als gekookte lijnmeelpappen. Wij zeggen dit geenszins om zulk eene wijze van voeding aan te prijzen, maar willen slechts doen zien, dat men ook een vraat kan heeten, wanneer
men, zonder dien eeretitel te bedoelen, de maag met de krachtigste en uitgezochtste voedsels overlaadt. De schrijver stelt tot een voorbeeld, hoe hij eenen lekkerbek zich heeft zien te goed doen aan eenen maaltijd, waar hij mede aanzat. Om het overzigt des te gemakkelijker te maken, heeft hij de hoeveelheid der gebruikte spijzen door het gewigt uitgedrukt, waarbij hij verzekert eerder te weinig dan te veel berekend te hebben. Wij zullen bij sommige der geregten derzelver oorspronkelijken naam behouden, niet volkomen verzekerd zijnde, dat zij door ons juist zouden overgebragt worden, omdat wij, den Hemel zij dank! niet tot de klasse der lekkerbekken behooren.
De gulzigaard, het voorwerp der gedane waarneming, gebruikte van het eerste geregt:

{==335==} {>>pagina-aanduiding<<}

Brood (pain Viennois)	125 grammes.
24 Oesters (huitres de Marennes), elke oester berekend tot 6 gr.	144 grammes.
Schildpadsoep (potage à la tortue)	120 grammes.
Bot (barbue avec la sauce)	150 grammes.
Reebout met truffels (filet de chevreuil aux truffes)	160 grammes.
Hoen (poulet à la Reine)	150 grammes.
Paling (anguille à la Chambord)	200 grammes.
Daarbij niet gerekend de thon mariné, lucquas, olijven enz., waarvoor in eens gesteld wordt	60 grammes.
Een sorbet au marasquin tusschen het eerste en tweede geregt	40 grammes.
	Van het tweede geregt werd genuttigd:	
Een vette kwartel (caille)	125 grammes.
Een faizantenbout	125 grammes.
Gesuikerde doperwten (petits poids au sucre)	110 grammes.
Gelée à l'ananas	60 grammes.
Charlotte à la Chateaubriand	100 grammes.
Eene tweede portie	60 grammes.
	Van het dessert, bestaande in voortreffelijke vruchten, zorgvuldig bereide compottes en keurig gebak, werd gebruikt:	
Een uitmuntende perzik	160 grammes.
Een chasselas (zekere druifsoort)	110 grammes.
Suikergebak	60 grammes.
	Zoo verre de vaste voedsels. De genuttigde dranken zijn niet te hoog berekend tegen	1000 grammes.
	Wanneer men in aanmerking neemt, dat al deze voedsels rijkelijk gedrenkt werden met Xeres-wijn, wijn de nuits, de Romance, Château-Margaux, Champagne; eindelijk nog koffij en likeuren.	
Het geheel, op dien tijd gebruikt, kan dus	
	_____
	berekend worden op	3059 grammes.

Nagenoeg zoo veel op een' dag als drie Limouzijnsche metselaars benoodigd zijn; en brengt men den overvloed van voedselstof in rekening, zoo verkrijgt men meer, dan een talrijk Perigordijnsch huisgezin in eene week nuttigt.
Men behoeft niet zeer bedreven te zijn in de natuurkunde en de gezondheidsleer, om te kunnen berekenen, welke gevolgen zulk eene leefwijze moet hebben; en echter neemt

{==336==} {>>pagina-aanduiding<<}
een groot aantal menschen, zoo niet dagelijks, ten minste meermalen in ééne week zulke maaltijden. Die er het gelukkigst afkomen, valt zwaarlijvigheid ten deel, een tot veel bezwaar leidend gebrek, hetwelk steeds toeneemt. De ondervinding leert toch, dat, wanneer de weefsels eenmaal tot uitzetting overhellen, zij niet meer tot de vroegere gesteldheid teruggebragt kunnen worden. Bekend zijn de verzen van roileau, waarvan men zoo vele voorbeelden ontmoet:

‘Son menton sur son sein descend à triple étage, 
Et son corps ramassé, dans sa courte grosseur, 
Fait gémir les coussins sous sa molle épaisseur.’ (*) 


Maar, vervolgt de briefschrijver aan zijnen vriend, gij zijt geen ooggetuige geweest, als de Geneesheer, van de plagen, de voortdurende ongemakken, de ontberingen, waaraan dikke lieden onderhevig zijn. Ten langen laatste naauwelijks meer in staat zich te bewegen, worden zij traag, ongevoelig, en verlangen slechts naar rust. Zij worden als denijs, de dwingeland van Heraclea, dien men, volgens de overlevering, uit zijne voortdurende slaapzuchtigheid niet kon wekken, dan door hem met eene naald te prikkelen, of zijn ligchaam met bloedzuigers als te bedekken. Anderen worden volbloedig en krijgen eenen aanleg tot beroerte, welke hen of plotselijk doodt, of, hetgeen meer nog plaats heeft, hen als bij gedeelten doet sterven, zoodat de eene helft heden, de andere morgen sterft, en zij van lieverlede kindsch worden. Het grootste gedeelte wordt echter eene prooi van het Podegra met zijne verschrikkelijke kwellingen. Het is er echter verre van daan, dat deze pijnen het gepleegde kwaad tot een zoenoffer verstrekken kunnen. Die ongelukkigen laten geen aangeprezen zoogenoemd onfeilbaar middel onbeproefd, iedere kwakzalver kan over hunne beurs beschikken, maar zij zullen er geen schotel onaangetast om laten voorbijgaan.
Op enkele uitzonderingen na, is dit het onvermijdelijk lot der polyphagen (vraten.) Men herinnere zich zulke vrienden, die goede sier gemaakt hebben, en beslisse, of er te

{==337==} {>>pagina-aanduiding<<}
veel van gezegd is. Een aantal geneeskundige waarnemingen beschuldigt de genietingen der tafel als de oorzaak van vele ziekten. De dagelijksche ondervinding vermeerdert het reeds bestaande getal voorbeelden. Van alle oorzaken tot ziekte is er geene, die meer afdoende bewezen is.
De Geneesheer, die dit onderwerp behandelt, schrijft verder: Ik heb eens eene lijkopening bijgewoond, (ik moet het met schaamte belijden, het was die van eenen Geneesheer). Het meest trof de aanwezigen de ongeloofelijke uitzetting der maag: zij strekte zich tot in het bekken uit, en kon nagenoeg vijftien kannen vocht bevatten. Een tweede homerus zoude zich bezwaard gevoelen, de daden van dezen held der tafel te bezingen. Dit staat vast, dat, naar hetgeen men er van verhaalt, hetwelk aan het ongeloofelijke grenst, gargantua en grand-gousier door dezen Polyphaag verdonkerd werden. De schrijver eindigt met deze toespraak: Uw sterk gestel en uwe langdurige onderwerping aan de voorschriften der kunst hebben u behouden en aan de gevolgen doen ontkomen, onafscheidbaar van de door u tot dusverre gevolgde leefwijze. Maar hoe vele zijn de gevaren, welke u nog omringen, en hoe veel is er niet nog te voorzien! Uw uitmuntende kok is vooral een struikelblok voor uwe volgende gezondheid. Het kost mij moeite, dezen kunstenaar in zijn vak, die in u iemand vindt, zoo zeer in staat zijne kunst op prijs te stellen, te na te komen; maar, zoo lang deze man aan het hoofd uwer keuken staat, kan uw Arts niet gerust zijn. En het jaargetijde, hetwelk wij te gemoet gaan, bedreigt met zoo veel gevaar. De truffel, deze verlokkelijke champignon, zoo als de Heer merat dien noemt, zal door zijne geur al uwe reukzenuwen in beweging brengen; zult gij kracht van ziel genoeg bezitten, om deze verzoeking te wederstaan? Ondanks de beloften, welke de u folterende pijnen u afgeperst hebben, moet ik vreezen, dat gij gevaar loopt. Gij hebt, als de zeeman, in gevaar eene groote waskaars beloofd aan onze Lieve Vrouw (Notre Dame de bon secours); zult gij, behouden de haven binnengeloopen, aan uwe gelofte blijven gedenken? Niets kan uwe gezondheid meer bevorderen. De gedachte zij verre van mij,
door u schrik aan te jagen, u tot de gewoonte der matigheid en soberheid terug te willen brengen. Ik mag echter niet verzwijgen, dat, op uwen leeftijd, maagäandoeningen dikwijls in eene vreeselijke maagkwaal overgaan, waarbij wij

{==338==} {>>pagina-aanduiding<<}
slechts als onmagtige en verslagene aanschouwers kunnen staan. De Zedeleeraar zegt, dat de waardigheid, der menschelijke natuur door eene wijze matiging in de begeerlijkheden zich verheft; de Geneesheer moet er bijvoegen, dat deze matiging nog iets anders dan eene deugd is; zij is daarenboven eene berekening, en wel eene van het grootste belang: Want het geldt hier een voorregt, zonder hetwelk rijkdommen en eer geene waarde hebben, zonder hetwelk het onmagtige leven van hem, die millioenen bezit, niet kan opwegen tegen het genot, eenen behoeftigen maar gezonden muilezeldrijver ten deel vallende.
Die eenen eigen' kok er op kan nahouden, en zich alzoo, des verkiezende, kan overtuigen, wat er in de keuken gebragt wordt, die kan zich verzekeren, dat hetgeen hem door overdaad zal schaden hem door eene slechte gehalte der voedsels geen nadeel zal doen; die zich buitenshuis te goed wil doen, omdat hij niet in omstandigheden verkeert, dit genot zich binnenshuis te verschaffen, die tracht bij eenen restaurateur dit op de gemakkelijkste wijze te vinden. Laat ons uit dezelfde Gazette des Hôpitaux, waaruit ook het voorafgegane ontleend is, een berigt overnemen, hetwelk misschien nog een der geschiktste middelen kan zijn, om van zulke lekkernijen afkeerig te maken, welke men buitenshuis zich met groote kosten tracht te bezorgen, maar welke op deze wijze steeds te duur gekocht zullen worden.
Men poogt zich van tijd tot tijd te ontspannen, buiten Parijs, in zoogenoemde restaurants. Zij worden ook binnen de stad gevonden. Te Parijs worden zeer vele zaken in het groot, fabrijkmatig behandeld. Dit wordt tot op de voedsels toegepast. Van tijd tot tijd hoorde men van monsterkeukens, wandelende keukens enz. Minder bekend schijnt tot hiertoe geweest te zijn, dat er eene soort van fabrijk of dépot voor potages en sausen bestond; in 't geheel niet, hoe en waarvan zij bereid worden. Men vermoedt, dat er paardenvleesch toe gebezigd wordt. Maar, zegt de Schrijver, een geloofwaardig man, lid van het Conseil de Salubrité de la Seine, in deze inrigting bij de barrière du Combat, niet verre van Montfaucon, wordt het paardenvleesch nog te kostbaar geacht. Men gebruikt aldaar tot de bereiding van soepen en sausen het vel van oude honden en katten, of men bedient zich, bij gebrek hiervan, van ratten! Deze wijze van soepbereiding moet zoo winstgevende

{==339==} {>>pagina-aanduiding<<}
zijn, dat dit reeds aanleiding gegeven heeft tot eene mededinging in de Plaine Grenoble, opdat ook de bewoners van den linker oever der Seine van dit kostelijk voorregt niet zouden verstoken blijven. - De persoon, belast met eenige verdachte spekslagerijen te onderzoeken, heeft er hondencôteletten gevonden, welke men, in plaats van zoogenoemde varkenskrabbetjes, den liefhebbers voordient. Het vleesch voor worsten, en een mengsel, hetwelk men te Parijs fromage d'Italie noemt, bij de lekkerbekken vooral in trek, is eene zamenmenging van vleesch der walgelijkste gedierten.
Deze bevindingen zijn aan den Prefect van Policie bekend gemaakt, die zich daardoor in eenige verlegenheid bevindt, omdat er geene wetten of verordeningen bestaan, waardoor het verkoopen van honden-, katten- en rattenvleesch verboden wordt, en volgens welke deze keurige sausfabrikanten ter verantwoording geroepen en gestraft zouden kunnen worden.
Claudius had wel gelijk in het door hem zoo genoemd Kartoffellied:

Pasteten hin, Pasteten her, 
Was kummern uns Pasteten? 
Die Kumme hier ist auch nicht leer, 
Und schmeckt so gut als bonne chere 
Von Fröschen und von Kröten; 
Und viel Pastet' und Leckerbrodt 
Verdirbt nur Blut und Magen. 
Die Köche kochen lauter Noth, 
Sie kochen uns viel eher todt; 
Ihr Herren, lasst Euch sagen. 







De Sandwich-eilanden.

(Uit ruschenberger's Reis rondom de Wereld.)

De koninklijke familie. - Een gastmaal.

De Koning, die eerst kort geleden meerderjarig geworden is, is een forsch gebouwd jong mensch, vijf voet en zeven of acht duim lang, met een plat en breed gezigt. Hij houdt veel van ligchaamsoefeningen, is een bekwaam billart- en kegelspeler, rijdt goed te paard, jaagt hartstogtelijk, en

{==340==} {>>pagina-aanduiding<<}
helpt gereedelijk zijne geringste onderdanen bij den hardsten arbeid. Onlangs strandde een schip aan den ingang der baai, en de Koning, in een matrozenhembd en lange broek, was onder de ijverigsten, die de lading hielpen bergen. Hij is een groot liefhebber van schepen, en vaart gaarne rond op de verschillende eilanden van zijn gebied. Des avonds na onze aankomst werd ik den Koning voorgesteld, die juist bezig was, met eenigen zijner grooten, om eene flesch wijn te kegelen. Hij droeg eene witte broek van dril, zonder bretel, een wit wambuis en een' sierlijk gevlochten', gedeeltelijk geverwden stroohoed, luchtig op de eene zijde van het hoofd geplaatst. Hij ontving ons gul, zonder eenigen zweem van trotschheid, doch tevens scheen het, alsof hij min of meer bedremmeld was. Hij spreekt zeer verstaanbaar Engelsch, doch geeft de voorkeur aan zijne eigene moedertaal, en is moeijelijk te bewegen om in tegenwoordigheid van meer dan twee personen iets anders dan die taal te spreken. Na de gewone begroetingen, nam hij den kegelbal weder in de hand en zette het spel ijverig voort. Het ontbreekt hem aan achtbaarheid: de gemeenste zeelieden, die de haven bezoeken, spreken hem vrijpostig bij zijnen naam kauikeauli aan, en leggen hem nu en dan ook wel den arm om den hals, hetgeen hij goedhartig toelaat, zonder te bedenken, dat hij hierdoor aan zijne koninklijke waardigheid te kort doet. Men verlangde van hem, dat hij het kegelspel zou staken en daarentegen eene partij op het billart zou spelen; hij ging in de billartkamer, en speelde nog, toen de klok elf ure sloeg. Nu wierp hij, hoezeer het spel niet ten einde was, terstond de queue neder, om niet tegen de door hemzelven uitgevaardigde wet te zondigen, volgens welke al zulke spelen na de avondklok verboden zijn.
Eenige dagen later zag ik Zijne Majesteit in geheel verschillende omstandigheden: de officieren der beide oorlogschepen maakten hunne opwachting bij hem. Wij werden, in een steenen of liever koralen huis, door een' landsgroote, die een' militairen frak droeg, ontvangen, en, op de tweede verdieping, in een zeer eenvoudig gemeubeld vertrek geleid. Hier vonden wij den Koning, deszelfs zuster naiheanaina en twee halfzusters, kinau, de landvoogdes van Oahu, en auhea, gewoonlijk de Koningin met den dikken mond genaamd. De Koning droeg een' blaauwen rok met twee

{==341==} {>>pagina-aanduiding<<}
gouden epauletten, witte broek en vest; de dames waren in zwarte zijde. Zij ontvingen ons staande, doch zetteden zich, na eenige minuten, op eene sofa, voor welke de zendeling bingham als tolk bleef staan. Hierop volgde een onbeduidend gesprek, en er werd een glas wijn rondgediend. Deze vrouwelijke grooten, alle van Herculische gestalte, hadden een voornaam maar onbehulpzaam voorkomen, en lieten steeds haar verlangen doorstralen, om zich overeenkomstig haren stand te gedragen, hetwelk sommige harer, voor zoo ver de omstandigheden zulks gedoogden, niet kwalijk gelukte. Na 20 minuten namen wij afscheid.
Kauikeauli, de zoon van den beroemden tamehameha, is eenigzins aan eene buitensporige levenswijs overgegeven, doch daarom niet eigentlijk gezegd ondeugend. Hij kan Engelsch en Spaansch lezen, maar zijne beschaving is over het algemeen zeer beperkt, want zijn lezen is, even als bij nagenoeg al zijne onderdanen, eene bloot werktuigelijke verrigting: waarschijnlijk heeft hij, behalve zijne schoolboeken, zeer weinig gelezen. Het waren de zendelingen, die zijne opvoeding bestuurden; maar te gelijker tijd oefenden de raad en voorgang van slechtgezinde vreemdelingen, die behagen schepten de pogingen zijner vrome onderwijzers tegen te werken, invloed op hem; derhalve moet men over zijn gebrek aan kundigheden en aan een gepast gedrag niet verbaasd staan. - Eenige dagen na het boven beschreven gesprek beviel Prinses naiheanaina van een mannelijk kind, dat nogtans slechts weinige uren in het leven bleef. Het volk gaf twijfel te kennen, of haar echtgenoot dan wel haar broeder de vader van het kind geweest was; in beide gevallen, echter, zou het evenzeer erfgenaam van den troon geweest zijn. Men moet hierbij, namelijk, aanmerken, dat eerst weinig jaren verloopen zijn, sedert verbindtenissen tusschen broeder en zuster, die te voren zeer gewoon en zelfs wettig waren, als misdadig beschouwd worden; daarenboven waren kauikeauli en naiheanaina, overeenkomstig het oud gebruik des volks, in hunne jeugd aan elkander verloofd geweest.
Eene gelegenheid, om spijzen, op Hawaïsche wijs bereid, te zien en te proeven, deed zich kort hierna voor ons op, alzoo wij door eenige hier wonende Amerikanen op een, door inlandsche koks toebereid, Lu au, of feestmaal, genoodigd werden. Ten drie ure des namiddags waren de

{==342==} {>>pagina-aanduiding<<}
dischgenooten te Bakiki, ongeveer een half uur van Honolulu, voor een groot, met hooi gedekt huis bijeenvergaderd. Versch gemaaid gras was op het plein voor het huis in het rond gestrooid. Weldra werd er aangekondigd, dat het maal was opgedischt, en wij traden in het naar eene hooischuur gelijkende gebouw. Twee lange, met verscheidenerlei spijzen beladene tafels vulden, aan de eene zijde, de geheele lengte van hetzelve. De vloer was met matten en de wanden en stijlen met groene twijgen en bloemen bedekt. Den Koning en deszelfs grooten medegerekend, konden er wel zeventig personen tegenwoordig zijn. Het maal bestond in honden, (!) gevogelte, varkens enz., alles naar landsgebruik gestoofd, daar het zorgvuldig in bladeren der tiplant gewikkeld en onder steenen, welke men heet gemaakt had, in den grond begraven geworden was. De aldus toebereide spijzen smaken een weinig naar de tiplant, doch overigens regt lekker. Vooral is deze wijs om visch te bereiden boven alle andere te verkiezen. Nabij de plaats, waar ik zat, stond een naar 's lands wijs gereedgemaakte jonge hond, dien allen, welke daarvan proefden, voortreffelijk vonden. In weerwil van eenige walging bij de eerste bete, moet ik erkennen, dat de smaak bijna het midden hield tusschen lams- en varkensvleesch; doch, wanneer ik er aan dacht, dat de ons voorgezette hond misschien de vrolijke gezelschapper eener Hawaïsche schoone - en geene is er, of zij heeft haren lievelingshond of haar lievelingszwijn - geweest was, kwam mij het honden-eten toch als een overblijfsel van kanibaalschheid voor. Ondertusschen is de eetbare hond niet van de soort onzer gewone huishonden, maar een teeder en malsch dier, dat uitsluitend met plantenvoedsel onderhouden wordt, te weten met deeg, van den tarowortel gemaakt. Waarschijnlijk zag kauikeauli met niet weinig genoegen een zoo smakelijk geregt aanhoudend op zijne tafel, ondanks al de
vermaningen der zendelingen, die hem van hetzelve poogden te ontwennen.


Bevolking. - Oorzaken van derzelver vermindering. - Kindermoord.

De Sandwich - eilanden zijn tien in getal en grooter dan de Societeit - eilanden, of eenige andere eilandsgroep in den Stillen Oceaan; alle zijn zij ontwijfelbaar van Vulkanischen oorsprong. Van deze tien eilanden zijn er zeven bewoond.

{==343==} {>>pagina-aanduiding<<}
Hawaï, het grootste, had in het jaar 1836 nog 39,193 zielen; het kleinste der bewoonde eilanden had er 80, en alle te zamen, in dat zelfde jaar, 108,393 zielen. In het jaar 1832 hadden zij 129,814 geteld, hetgeen in die vier jaren tijds eene vermindering van 21,421 zielen aanduidt. De verhouding der geboorten tot de sterfgevallen kan men uit het volgende voorbeeld afnemen, dat in het dagblad Ke Kumu Hawaï (de Onderwijzer van Hawaï) gevonden wordt: In het jaar, dat met den eersten Julij 1835 ten einde liep, stierven in het distrikt Wilua op Owahu 136 personen; geboren werden er 45 kinderen. Het distrikt had in het jaar 1831 nog 2640 zielen, in het jaar 1835 slechts 2415, dus was er eene vermindering van 225 in vier jaren. Dergelijke voorbeelden worden er nog meer aangevoerd.
Hoeveel men nu ook op rekening van het onnaauwkeurige der opnemingen moge stellen, zoo kan men toch zeggen, dat, gunstigst genomen, de verhouding der geboorten tot de sterfgevallen staat als 1 tot 2, en dat de vermindering der bevolking anderhalf ten honderd bedraagt. Zijn nu deze aangiften gegrond - en wij hebben geene reden om dezelve in twijfel te trekken - zoo moeten, wanneer geene middelen bij de hand genomen worden, om deze ontrustende volksvermindering te keer te gaan, de eilanden met der tijd uitsterven, hoezeer nog eeuwen zullen kunnen verloopen, eer de laatste man van dit volkje verdwenen is. Natuurlijk vraagt men: welke zijn de oorzaken van het afnemen der bevolking in eene gezonde luchtstreek, waar de bewoners nooit door besmettende ziekten aangetast geworden zijn? Het is moeijelijk, zoo niet onmogelijk, op deze vraag een bepaald antwoord te geven, ofschoon veel kan bijgebragt worden, dat tot de oplossing zou kunnen dienen.
Het verminderen der bevolking heeft niet eene enkele, uitsluitende oorzaak, maar moet aan de vereenigde werking van verscheidene oorzaken toegeschreven worden. Kindermoord, onmatigheid, slecht voedsel, verwilderde maatschappelijke gewoonten, staatkundige gedruktheid, en misschien ook de beschaving; want men heeft opgemerkt, dat wilde volksstammen, wanneer men hun eene meer beschaafde levenswijze aanbrengt, ondanks alle voorzorgen van goed voedsel en huisvesting, somwijlen wegsterven.
Ontwijfelbaar is het echter, dat de bevolking reeds sedert de ontdekking dezer eilanden door Kapitein cook vermin-
{==344==} {>>pagina-aanduiding<<}
derd is, en misschien wel toen in nog snellere verhouding, dan sedert de invoering van het Christendom, want destijds kwamen er nog menschenoffers en wreed gevoerde oorlogen bij; terwijl kindermoord, van de vierde of vijfde maand der zwangerheid af tot den leeftijd van een of twee jaren, in grooten omvang gepleegd werd. De redenen, welke de moeders voor deze handelwijs aanvoerden, waren of de moeijelijkheid van het zogen, of gemelijkheid over het schreeuwen der kinderen. Kindermoord heeft ook nu nog plaats, maar niet meer in zulk eene uitgebreidheid als te voren; ook wordt de daad niet meer openlijk begaan. Zij geschiedt thans bijna nog alleen gedurende de zwangerheid, met groot levensgevaar der moeder, en meestal slechts bij onechte kinderen; vermoording na de geboorte is zeer zeldzaam geworden. De burgerlijke wet heeft thans kindermoord tot eene misdaad verklaard, en het verminderen van denzelven toont eene beslissende vordering in het besef van goed en kwaad.
Onder de overige oorzaken van het verminderen der bevolking staat onmatigheid in sterke dranken bovenaan. Dit echter is een zoo gewoon verschijnsel, dat wij hierover niets meer behoeven te zeggen. Weinig minder van gewigt is eene verandering, die op de ligchamelijke ontwikkeling van dit eilandsvolk eenen grooten invloed moet oefenen. Vroeger waren allerlei ligchaamsoefeningen, zwemmen, dansen, worstelen, speerwerpen, enz. algemeen in zwang geweest; maar al deze spelen werden, als strijdig met de strenge begrippen van het Calvinismus (*), afgeschaft. Thans werkt het volk slechts tot zijn levensonderhoud, hetgeen ongeveer twee dagen in de week zal wegnemen; de overige tijd wordt of met slapen, of met drinken en andere ondeugende gewoonten doorgebragt. Wij spreken hier van een volk, dat sedert onheugelijke tijden onder eene heete luchtstreek geleefd heeft. Het kan den onafgebroken' arbeid der Europeërs of Amerikanen niet zonder eene veel sterkere uitputting van krachten verduren; en, hoezeer het tot groote krachtoefening in staat is, moet deze nogtans slechts korten tijd aan-
{==345==} {>>pagina-aanduiding<<}
houden en door langere tusschenpoozen van rust gevolgd worden. Binnen de keerkringen is een langer uitspanningstijd, zoo van ligchamelijken als van zielsarbeid, noodig, dan in gematigde luchtstreken, en een enkel staken van het werk is zelfs niet genoegzaam, inzonderheid bij jonge lieden; zij behoeven nog daarenboven verlustiging, en zonder deze worden zij verdrietig, moedeloos, ziekelijk, en slepen een ellendig, met de menschen en de wereld ontevreden aanwezen voort, tot
dat de dood er een eind aan maakt. De zendelingen loochenen wel, dat zij de volksspelen belet hebben; maar zij hebben zoo lang geschreven en gepredikt, dat deze vermaken tegen Gods geboden streden, dat de landsgrooten zelven den voortduur daarvan verboden hebben.
De regeringsvorm is een erfelijk en zuiver despotismus, en de wil des Konings in alle gevallen wet. Het erfgezag gaat niet alleen op de mannelijke, maar ook op de vrouwelijke linie over, hetwelk de Koning der Sandwich-eilanden, die verscheidene jaren geleden in Engeland was, bij den Minister canning regtvaardigde met te zeggen, dat bij hem te landen iemand ooit regt wist, wie zijn vader was, maar dat er omtrent de moeder zelden twijfel heerschte. In deszelfs bijzonderheden is het regeringsstelsel zeer ingewikkeld, en ofschoon in de laatste tijden eenige wetten schriftelijk bekend gemaakt zijn, bestaat er echter geen wetboek. Op de markt bepalen de hoofden den verkoopprijs aller waren, en eischen van het gemeene volk de helft zijner ontvangst als belasting. De afpersingen op rekening van hetgeen de grond kan opbrengen zijn algemeen zoo zwaar, dat een daglooner, die een of twee dagen in de week werk heeft, er even goed aan toe is als iemand, die een eigen goed bebouwt. Behalve deze afpersingen, moet het volk den Koning ook nog werkdiensten doen, en wel vijf dagen van de veertien. Om de maat vol te meten, bestaat er een hoofdgeld, ten bedrage van een' dollar voor elk manspersoon, een' halven voor elke vrouw, en een vierde dollar voor elk kind, dat vier voet lang is. De grond wordt als een uitsluitende eigendom des Konings beschouwd, en is ten tijde der verovering onder de voornaamste krijgslieden verdeeld geworden, die daarvoor eene belasting in producten betalen; evenwel vermag de Koning hun elk oogenblik hunne bezittingen te ontnemen.
Dit zijn de voorname oorzaken, welke het toenemen der

{==346==} {>>pagina-aanduiding<<}
bevolking op deze eilanden te keer gaan, die bij eenen anderen staat van zaken een zetel van kunst en wetenschap zouden kunnen worden. Zij zouden ook eene oneindig talrijker menigte menschen kunnen voeden, te meer, daar zij voor den koophandel uitnemend wèl gelegen en reeds eene stapelplaats geworden zijn voor de schepen, die tusschen de westkust van Amerika en het Chinesche rijk de Zuidzee bevaren.



De gier van het gebergte.


(Eene ware Gebeurtenis.)

Over de heerlijke golf der Napolitaansche hoofdstad gloorde het avondrood; purperkleurige wolken spiegelden zich, stil en schoon, in het kalme vlak der zee; de gloeijende zonneschijf van het zuiden, hare laatste stralen over hemel, water, bergen en beemden uitstortende, zonk neder in haar koele bed; de wachtschepen losten hun geschut, om der afscheidnemende Hemelkoningin de laatste groeten na te zenden, en de schemering trok allengs haren grijzen sluijer over dit onbeschrijfelijk schoone natuurtooneel. Het was een dier romantisch plegtige avonden, zoo als men die slechts in Italië kan genieten; een avond, op welken al de schoonheden der natuur in wonderbare harmonie zamensmelten. Nog gloeiden in het oosten de toppen der Apennijnen; terwijl de reusachtige Vesuvius, zwart en donker, op den gladden waterspiegel nederkeek, en slechts nu en dan zijnen diep verkropten wrok lucht gaf door het uitstooten eener rookwolk, die, in de wonderlijkste krullingen opwaarts rollende, ten hemel steeg en verstoof. Lange, zwarte schaduwen gleden thans over de effen zee; het wolkenweefsel aan den hemel verloor zijnen purpergloed; de goudglans op weide en wijnberg verbleekte, en de golven, door eenen zachten sirocco gekust, begonnen haar vertrouwelijk gefluister.
Zie, daar snelde ciglia, de dochter eener bejaarde weduwvrouw, die, niet ver van den zeeöever, in een armoedig stulpje, kommerlijk het overschot harer dagen sleet, naar het strand en staarde vol verlangen naar de Apennijnen, tot dat de laatste avondschemering op derzelver ijzige toppen wegstierf, en de nacht met zijnen ravenvleugel zee en land voor 's meisjes blikken verborg. Luister - daar klonk riem-
{==347==} {>>pagina-aanduiding<<}
geklots - eene kleine boot schoot met snelle vaart op den oever toe - nog een oogenblik, en zij lag met kloppenden boezem in de armen van haren geliefde.
En wie was dan die gelukkige uitverkorene? Ciglia beminde hem met den vollen gloed eener eerste, jeugdige liefde, doch zij kende hem niet; zij waande hem een jonge deserteur te zijn, die, den dood ontvloden, bij dag zich in het digtst der naburige bosschen en in de sluipholen van het gebergte aan de bespiedende blikken zijner vervolgers onttrok; want hij kwam tot haar niet anders dan des nachts; maar, wanneer hij ook kwam, verrees voor het arme meisje de zon van haar geluk; de vurige liefde van den schoonen, krachtigen jongeling vond gloeijende wedermin, en de nacht, die vijand der menschen, spreidde zijnen donkeren mantel over de zaligste oogenblikken van twee minnende harten; doch ciglia beminde - een' bandiet!
Gehuichelde vroomheid was het eerste lokaas, waarmede deze listige roover zijne prooi in het net zijner ontwerpen verstrikt had. Menigmaal had hij met haar gebeden, wanneer het gelui der ave - klok over de sluimerende velden klonk, en zijne inderdaad schoone, mannelijke gestalte kwam in het geheimzinnige schemerlicht der maan aan het meisje nog des te bekoorlijker voor; het vuur der jeugd, de moed en vastberadenheid, die uit zijne zwarte oogen schitterden; de dapperheid, van welke het verhaal, dat hij haar van zijne doorstane gevaren deed, getuige droeg; de betooverende beelden, welke hij haar van haar aanstaande heerlijke leven met hartstogtelijke kleuren wist af te schilderen - dit alles deed haar deugdgevoel zwijmelen: ciglia vergat hare oude, verzwakkende moeder, en ontvlood met haren minnaar.

Na dit noodlottig oogenblik was een jaar voorbijgegaan; nog altijd hing de bedrogene met gloeijende liefde aan haren verleider; zij deelde de vermoeijenissen van zijn zwervend leven; zij verborg zich met zijne gezellen in het duister der wouden, in de spelonken van rotsen en bergen, en hoezeer haar geweten terugbeefde bij het schrikkelijke tooneel, dat zich op eenmaal voor haar oog geopend had, zoo bedwelmde zij de stem van dien innerlijken regter door - eene onuitsprekelijke liefde. Een bloeijend kind, aan hetwelk de natuur, als uit spelenden spot, de trekken van eenen engel

{==348==} {>>pagina-aanduiding<<}
gegeven had, lag aan de borst der jonge moeder. Met tranen in het oog drukte zij haar kleine dochtertje aan haar hart; het was hare innigste vreugd, haar hoogste geluk, bijaldien zij in haren vreeselijken toestand inderdaad nog geluk smaken kon. Want sedert geruimen tijd reeds kwam het haar voor, dat de liefde van haren gemaal verflaauwde; zijn geheele wezen had iets zonderlings aangenomen; met schuwen, wantrouwenden blik gluurde hij rond; geen slaap sloot zijn oog; lag hij somwijlen in eenen staat tusschen slapen en waken, dan kwelden hem angstige droomen, zoodat hij menigmaal in wilden schrik opsprong en zijn volk te hulp riep. ‘Wat deert u?’ vroeg dan ciglia met zachte, troostende stem, en reikte hem sidderend het kind ter liefkozing toe; een dof, verbijsterd zwijgen was zijn eenig antwoord; doch daarentegen scheen het in de bergen en kloven, die hen omgaven, gedurig levendiger te worden, en in de stilte van den nacht troffen menigmaal geluiden, die als wapengekletter en paardengetrappel klonken, het oor der luisterende moeder; - de bandiet was verraden - de regering was den booswicht op het spoor - gewapenden naderden, om hem op te zoeken en dood of levend der geregtigheid in handen te leveren - duizend scudi waren op het hoofd van den rooverkapitein gezet, en reeds was het grootste deel zijner bende in de magt der vervolgers.
In eenen donkeren nacht had deze tot op weinige manschap versmolten bende zich aan de helling eens bergs gelegerd, in eene door eenen bergstroom uitgespoelde kloof. Naar welken kant ook de vlugtenden het luisterend oor keerden, vernamen zij het geruisch van hen nasporende soldaten, en zoo het den aanvoerder der patrouille gelukte, den naauwen, met struikwerk begroeiden en door neêrgestorte rotsklompen bijna ontoegankelijk geworden' hollen weg te ontdekken, waren zij verloren. Alle geluid vermijdende, in de diepste stilte, lagen de roovers in hun leger; het was een oogenblik der bangste verwachting, want ieder wist, dat de bijl des scherpregters hem boven het hoofd zweefde. Ciglia hield haar sluimerend kind in den arm, en drukte zich vol angst tegen de zijde van haren gade; geen ademtogt werd gehoord; slechts de zware tred der soldaten klonk akelig door den doodstillen nacht. Op dit oogenblik ontwaakte het kind. ‘Stil!’ fluisterde de roover met eene gesmoorde stem, die naar dood verkondigend uilengekras ge-
{==349==} {>>pagina-aanduiding<<}
leek. De moeder drukte haar dochtertje enger aan haar hart, en kuste en troetelde het, en sloot hare bevende lippen op die van het kind, om het te doen zwijgen. Het scheen alsof zij het kleine, redelooze wurmpje het gevaar wilde doen begrijpen, waarin haar leven en dat van deszelfs vader zweefde; maar het kind gevoelde slechts den prikkel van pijn en honger en stiet andermaal eenen luiden smartkreet uit. ‘Zwijg, verwenscht kreng!’ graauwde de roover binnensmonds, en met een' woedenden blik op het krijtende kind. ‘Zwijg, voor het laatst zeg ik het u!’ De moeder zag den verschrikkelijken vader smeekend aan, dan haar kind, dan den hemel, en bad in stilte.
Reeds naderde de patrouille; de schreeuw van het kind was het luisterend oor der soldaten niet ontgaan, en zij wisten, dat de vrouw des roovers zich bij de vlugtende bende bevond. Niets dan stilte, dan duisternis, als die van het graf, kan nu nog de bandieten redden; en wel zweeg de diepe nacht, wel verborgen zich de sterren achter den zwarten wolkensluijer, maar het wurmpje in de moederarmen kromde zich, en een derde pijnlijke schreeuw klonk door de lucht.
‘Sterf dan, daar gij niet zwijgen wilt!’ riep de razende, rukte het kind uit de armen der als zinnelooze moeder, en slingerde het met woede tegen de naaste rotspunt, dat het voor eeuwig verstomde. - Diepe stilte volgde op het ontzettend bedrijf; de stappen der vervolgers schenen zich te verwijderen. - Ciglia was magteloos ter aarde gezegen; weldra echter rees zij weder overeind, om de verpletterde leden van haar kindje te zoeken, en bleek als zij zelve trad de maan tusschen de wolken te voorschijn en lichtte haar bij hare droeve taak. De moordenaar zag met woesten grimlach dit hartverscheurend schouwspel aan; daarna riep hij zijnen gezellen toe: ‘Gaat nu slapen, kameraden; spoedig breken wij weder op, want hier loeren dood en verderf op ons. Gij, vrouw, houdt inmiddels de wacht, en wee u, wanneer men ons verrast!’ Na deze woorden strekte hij zich nevens de overigen op den grond, en weldra had de slaap hen allen overmeesterd.

Nachtelijke stilte omgaf ciglia; men hoorde niets dan het ruischen der bergstroomen in de verte, of nu en dan het

{==350==} {>>pagina-aanduiding<<}
gekras van eenen nachtvogel, die in wijde kringen het leger der booswichten rondvloog. Ciglia waakte, en met haar de smart, die den boezem der ongelukkige moeder verscheurde. Zij boog zich neder, krabde den grond op, en, het lijkje van haar kind in denzelven verborgen hebbende, bevochtigde zij het graf met hare tranen. Doch plotseling gevoelde zij hare aderen door de furiën der wraakzucht doorbeefd. Hier lag hij voor hare voeten, de vergiftiger van geheel haar leven; te laat erkende zij hare vreeselijke begoocheling! En al wilde zij hem ook alles vergeven, vergeten dat hij haar, een nog onschuldig meisje, listig van hare eer beroofd, de bloesem haars levens geknakt, den vloek harer verlatene moeder op haar hoofd geladen had, het gruwelijke beeld van den kindermoorder grijnsde haar aan, het gebeente van haar kind schreeuwde om wraak, - wraak, waarnaar de dorst den boezem eener Italiaansche magtiger nog dan alle ander gevoel vermeestert, en die in hare uitbarsting schrikkelijk is als de gloeijende lava uit de kolk van den Vesuvius! Sluipend trad zij naar hem toe, en staarde voor de laatste maal de eens geliefde trekken aan, waaruit haar thans slechts hoon en wreedheid tegengrimden; met sidderende hand nam zij hem het geladen vuurroer uit den arm; een krankzinnige lach zweefde een oogenblik lang om hare lippen - het schot viel, en de doodelijke kogel voer den roover door het hart!
De slag deed al de bandieten op de been springen; maar op hetzelfde oogenblik drong ook de patrouille, die zich slechts schijnbaar verwijderd had, door de struiken. Ciglia vloog den aanvoerder te gemoet, en krijschte op den toon van wanhoop en razernij: ‘Ik heb hem gedood! ik den vreeselijken Gier van het Gebergte, den moordenaar van mijn kind!’
En toen nu de soldaten, bij den aanblik van het wezen, welks gestalte die eener schoone bewoneresse van den Kaukasus, welks gelaat dat eener Wraakgodin uit den Orkus geleek, van ontzetting terugdeinsden, voerde zij hen naar het ziellooze ligchaam van den rooverhoofdman, terwijl zij, in halve krankzinnigheid, uitriep: ‘Mij de taglie! mij de taglie!’
Na een kort regtsgeding werd ook werkelijk aan de vrijgesprokene ciglia dit bloedgeld door de Overheid uitbetaald. Zij snelde met hetzelve naar huis, om hare verlatene

{==351==} {>>pagina-aanduiding<<}
moeder te ondersteunen. Zij vond haar dood; smart om de geliefde dochter had het moederhart gebroken. Ciglia gaf nu het geld aan het naaste klooster, ten behoeve der armen.

En wederom wiegde een lagchende avondstond zich op de zilvergolf der Napolitaansche hoofdstad; wederom hing het donkerblaauwe hemelgewelf over de geurige beemden, en purpere wolken spiegelden zich in het vlak der zee, als goudkleurige zwanen, die haren vederdos in het kristallen water baden. Gloeijend dook de zon in den pekelplas; hare laatste stralen verguldden de rookzuil van den Vesuvius, terwijl de afgelegener keten der Apennijnen in violetverwigen avondnevel versmolt en de schemering geheel het tooneel met haren geheimzinnigen sluijer bedekte, toen men digt aan den zeeöever een vrouwelijk wezen, als eene ter dood bestemde, in het wit gekleed, op de knieën zag liggen; hare lange, loshangende haren fladderden in den avondwind; biddend hield zij de zaamgevouwen handen ten hemel geheven - weldra klonk een doffe slag, en de golven sloegen te zaam over het ligchaam der ongelukkige ciglia!

De verdichting verlustigt zich menigmaal het meest in beelden van schrik en akeligheid, maar het hier boven gegeven verhaal heeft eene historische daadzaak tot grond, gelijk men zulks uit de Italiaansche, nog altijd in den mond des volks voortdurende overleveringen nopens den Nibbio delle Montagne en zelfs uit geschiedkundige bewijsstukken vernemen kan.


Voorslag tot nut van 't algemeen.

De kleine koperen munt is den gemeenen man vooral onmisbaar. Naardien men nu het goede niet te dikwijls hun kan voorhouden, zoo ware aan gezegde munt veelligt grootere waarde, dan derzelver geringe gehalte, toe te voegen, door op de keerzijde deze of gene waarachtige spreuk, of een, de goede zeden, het gezond verstand en de huishoudelijkheid bevorderend voorschrift, te stempelen, hetwelk, zoo vaak het gelezen werd, een' heilzamen indruk konde achterlaten, als b.v. Regtschapenheid is ware levenswijsheid. Bid en werk. Onderhoud uw handwerk, zoo onderhoudt het u. Een cent bespaard een cent gewonnen. Arbeidzaamheid en spaarzaamheid. Geduld in tegenspoed. Eer uwen Vader en uwe Moeder. Tijd is ook geld. Acht niets gering. Hoed u voor ongeregtigheid. Denk aan het einde. Onregtmatig goed gedijt niet. Eene vlijtige hand een vrolijk hart, enz. enz.



{==352==} {>>pagina-aanduiding<<}

Mallet.

Toen de bekende zamenzwering van mallet mislukt was, vroeg de voorzitter van den in haast zaamgestelden krijgsraad den aangeklaagde: ‘Wie zijn uwe medepligtigen?’ - ‘Gij zelf,’ antwoordde hij trotsch, ‘indien mijn ontwerp geslaagd ware.’


Stekelig antwoord.

De jonge Graaf (later Vorst) kaunitz hield eens, na een' in vrolijkheid doorgebragten nacht, zijne siesta, toen de Baron v.R. zich liet aandienen. ‘Mon Dieu!’ riep deze, bij het binnentreden, hem toe, ‘uwe Excellentie geeuwt; zeker hebt ge reeds vervelende bezoekers gehad?’ - ‘Och neen,’ hernam kaunitz, ‘gij zijt de eerste.’


Voorzigtigheid van een Engelsch magistraatspersoon.

In weerwil van de stelligste bewijzen, werden onlangs twee struikroovers, voor de criminele regtbank te Londen gebragt, door de Jury vrijgesproken. De Baron o'gradit, voorzitter der regtbank, wendde zich hierop onmiddellijk tot den cipier der gevangenis, en zeide tot hem: ‘Wees zoo goed, deze beide heeren niet terstond los te laten. Ik vertrek naar Dublin, en wilde hen gaarne ten minste een paar uur vooruit zijn.’





De vlinden in het kerkgebouw.


O gij, die op de grafzerk weent, 
Waar 't koud, vermolsemend gebeent' 
Van uwe dierb're gade rust, 
Uw troost eens en uw levenslust, 
Hef opwaarts 't schreijend oog tot mij, 
En leer, wat dood en leven zij! - 
Nog korts was ik een doode pop; 
Thans stijg ik naar de zuilen op, 
En, zweefde ik in Gods vrije lucht, 
Ik nam nog eindloos hooger vlugt. 
Als pop ligt thans uw doode neêr; 
Zij slaapt, ontwaakt als vlinder weêr, 
Werpt dan, als ik, het hulsel af, 
En stijgt verheerlijkt uit haar graf. 
 
IJ. 








{==353==} {>>pagina-aanduiding<<}

Mengelwerk.

De waarde en onwaarde van het gezond verstand.


Door N. Swart. (*)

Onder de Redevoeringen van den voortreffelijken van der palm vinden wij er ook eene over het gezond verstand. Bedrieg ik mij evenwel niet, dan wordt daar voornamelijk gedrukt op het bijvoegelijk naamwoord gezond, en bevat zij eene zoo leerzame als onderhoudende aanwijzing van de verschillende ziekten en gebreken, aan welke de menschelijke geest, even als het ligchaam, onderhevig is, en die bij koortsachtige verhitting, winderige gezwollenheid en zoo meer kunnen vergeleken worden. Ik wenschte dezen avond desgelijks over het gezond verstand te spreken, maar in eenigzins anderen zin en bedoeling. Wij duiden namelijk met deze woorden doorgaans niet zoo zeer het gezonde, in tegenstelling met het kranke verstand aan, maar meer het blootelijk gezonde, natuurlijke, eenvoudige, vergeleken met het door geleerdheid en wetenschap gesterkte, maar dan ook weleens met zeker vooroordeel bevangene, aan den leiband van het een of ander bepaald stelsel loopende. De Franschen en Engelschen noemen het, in navolging van het Latijn, sens commun, common sense.
Wij hebben (ik spreek van hen, die het belangrijk tijdvak der laatstverloopene halve eeuw of zelve beleefd, of door veelvuldige herinnering genoegzaam hebben leeren

{==354==} {>>pagina-aanduiding<<}
kennen) wij hebben de dagen gezien, dat dit woord gezond verstand in groot aanzien was, ja als tot eene soort van tooverwoord verstrekte, om menigen twist uit de hoogte te beslechten en de tegenspraak als met gezag tot zwijgen te brengen. ‘Het strijdt met het gezond verstand;’ ziedaar genoeg, om eene stelling, een gevoelen of een gebruik te veroordeelen, af te wijzen of ter neêr te slaan. En menige volksschrijver achtte niet meer noodig te hebben, om oudheid, algemeenheid, en wat men als gezag pleegt te eerbiedigen, op eens ter zijde te stellen, te bespotten en als met voeten te treden.
Thans is de zaak bij velen geheel omgekeerd. Ik heb onder geleerden en wijsgeeren met het gansche begrip van gezond verstand zien lagchen. En een beroemd Duitsch schrijver voert het voorbeeld aan van galilei, wegens zijne leer, dat de aarde om zichzelve en de zon, niet deze om gene draait, ter gevangenis veroordeeld, als een bewijs, dat alle beroep op het gewoon menschelijk, dusgenoemd gezond verstand, ijdelheid is.
Het komt mij der moeite waardig voor, het ware en valsche in dezen eens wat nader te schiften - te dien einde het voorgestelde begrip of denkbeeld met meerdere juistheid te bepalen, en tevens te onderzoeken, waarom hetzelve op den eenen tijd zoo veel gold en zoo groot gezag oefende, en op een' anderen tijd tot zulke mate van minachting en verworpenheid wegzonk; om eindelijk te zien, wat wij hieruit te leeren, en hoe wij de zaak in het algemeen te beschouwen hebben.
Het ware en valsche in het gansche onderwerp na te gaan - dat was onze eerste opgave. Wij vooronderstellen dus, zoo als ieder ziet, dat er in het eene en het andere gevoelen iets waars, maar ook iets onwaars, of welligt veel waars en ook veel ongegronds moet zijn. En dit heeft inderdaad met de meeste algemeen aangenomene denkbeelden en gevoelens der menschen plaats. Er bestaat in het godsdienstige, in het staatkundige, in welk vak van kennis en onderzoek het ook zij, schaars een stelsel, een openbaar of bijzonder gevoelen, waarbij niet iets aanne-
{==355==} {>>pagina-aanduiding<<}
melijks,iets gegronds, iets allezins prijselijks wordt gevonden, en van de andere zijde iets zwaks, iets gevaarlijks, iets onbevredigends, dat in veler oog al het goede verduistert. Ik herinner mij bij deze gelegenheid eene lectuur, die mijne aandacht op eene treffende wijze boeide. Het was die der Verhandeling van onzen beroemden borger over het Mysticismus. Hij doorloopt daar de wijsgeerige stelsels, die elkander, te beginnen met kant, in korten tijd opvolgden, en elk op zijne beurt grooten naam en aanhang in Duitschland maakten. De eerste bleek hem, bij alle vernuft en schranderheid in het zamenstel, toch iets onvoldoends, als 't ware eene opening gelaten te hebben, die een' tweeden bouwmeester aanspoorde, zoodanige verandering daar te stellen, dat dit gebrek verholpen werd; doch de zwakke zijde was daarmede wel verplaatst, maar niet weggenomen; een derde wierp daarom het geheele gebouw omver, en begon op een' nieuwen grond, naar een ander bestek, doch het voldeed op den duur even min; er moest wederom gelapt, gekalfaat, veranderd worden. En zoo lapt men nog altijd, deze hieraan, die daaraan, en roemt elk het regte gevonden te hebben, of ten minste op den weg te zijn om het te vinden. Zoo is het thans, zoo was het, bij meerdere of mindere vruchtbaarheid van nieuwe en verbeterde stelsels, altijd gelegen. Elk kiest een zeker standpunt, vanwaar hij de
zaak beschouwt. Wij menschen kunnen wel niet anders; wij zijn bepaalde, zeer beperkte wezens, die nooit alles zien. En zoo is het ook met het oordeel over het gezond verstand, deszelfs waarde en kracht gelegen. Men beschouwt de zaak elk in zijn licht, en ziet hier te veel en daar te weinig.
Pogen wij intusschen tot de waarheid te naderen, en gaan daartoe tot ons tweede deel over, om het voorgestelde begrip, het wezen en den aard des gezonden verstands, wat nader te bepalen.
Zonder eenige kennis laat zich geen verstand denken; want wat valt er te verstaan, waar niets bekend is, waar over niets na te denken, waar niets te vergelijken, noch

{==356==} {>>pagina-aanduiding<<}
eenig besluit, eenig oordeel is op te maken? Maar zoodanig iets vinden wij ook onder volwassene menschen niet. Integendeel, er bestaat, bij alle verschil van opvoeding, ontwikkeling en bekwaamheid, tusschen de leden der menschelijke maatschappij, in een bepaald tijdperk, eene mate van gelijkheid en overeenkomst. Er bestaan algemeene begrippen, kundigheden en inzigten, waarin allen deelen. Dit is een openbaar eigendom, waarvan het gebruik voor ieder openstaat. Maar niet elkeen weet het even geschikt en goed te gebruiken. Er zijn velen te traag om na te denken, velen te slaafsch om uit eigene oogen te zien, velen te zwak, velen te voorbarig. Wie echter door natuur en omstandigheden genoegzaam begunstigd is, om dit te kunnen en te willen, die bezit gezond verstand; hij mag voor zichzelven oordeelen, en schijnt aan zichzelven verpligt te zijn, zijn licht boven elk ander te volgen. Ja, wie zal ontkennen, dat er aan het veelvuldig gebruik van zulk eigen inzigt groote waarde is te hechten; dat het den geest sterkt en verheft, menig werk te beter doet slagen, vele oude vooroordeelen en dwalingen opheft, licht door wrijving doet ontstaan, ja dat de Ouden ons niet te vergeefs toeroepen: ‘durft wijs zijn?’
Wie verwondert zich, dat zij, die als 't ware het eerst dat woord noemden, het gezond verstand aanprezen en elk bij zichzelven het zuiverste licht geboden te zoeken, goedkeuring, ja toejuiching vonden, en grooten invloed bij het volk verwierven? Wie verwondert zich, dat dit volk zich daarmede als mondig beschouwde en in alle zaken uit eigene oogen wilde zien, ja dat zich menigeen daarop verhief en tegen hen, die zich tot hiertoe als leidslieden en voogden der menigte beschouwden en gedroegen, den toon van vrijheid en onafhankelijkheid, zoo niet van meerderheid, aannam? Het gezond verstand werd de regtbank, voor welke elke twist gebragt, naar welker uitspraak iedere stelling beslist moest worden.
Maar ging dit niet te ver? Is die regter in alle gevallen bevoegd? Spreidt dat vermogen, waarin zich elk door de natuur niet misdeeld en door de algemeen bestaande kun-
{==357==} {>>pagina-aanduiding<<}
digheden geholpen mensch verheugt, het noodige licht over alle zaken, over alle voorwerpen van menschelijke kennis en onderzoek? Gewisselijk neen. Slaan wij, om ons hiervan te overtuigen, de oogen nog wat verder, om den aard onzer kennis te bepalen.
Deze berust, zoo als wij weten, op gewaarwording, op ondervinding, door het verstand geleid en geholpen. Niet dat wij zelve alles gezien of gevoeld en ondervonden moeten hebben; neen, wij zijn in staat, door spraak, schrift, enz. dezen voorraad, deze bouwstof van anderen over te nemen en met het onze zoodanig in verband te brengen, dat het als eigen beschouwd wordt. Dit is dat algemeen eigendom, waarvan wij boven spraken. Deze kennis echter heeft (dit zij onze eerste aanmerking) hare algemeene grenzen, welke geen menschelijk verstand, hoe scherp en geoefend ook, ligt overschrijdt. Wij nemen de verschijnselen waar; wij zien hun ontstaan en vergaan, hunne hoedanigheden en veranderingen. Maar, vanwaar zij komen, waardoor zij zoodanig en niet anders zijn, de grond en reden hunner verandering en verdwijning - deze mogen ons ten aanzien van menschelijke gewrochten bekend zijn, van die der natuur weten wij het meestal niet. ‘De wind blaast,’ zegt het Evangelie, ‘en wij hooren zijn geluid, maar wij weten niet, vanwaar hij komt en waar hij henen gaat.’ Wij behoeven dit ook niet te weten; deze onkunde belet ons niet, dat wij zijne eigenschappen, zijne voor- of nadeelen, en vooral het gebruik opmerken, dat daarvan voor ons te maken is. De schipper, de molenaar, vele anderen weten ten volle, hoe zij hem behandelen, hoe zij de regte vrucht van denzelven trekken moeten. En wie zou hem niet uitlagchen, die eerst weten wilde wat wind zij, hoe hij ontsta en werke, die zijne kracht begrijpen en doorgronden wilde, alvorens dezelve aan te wenden, hem te vertrouwen, of zelfs aan hem te gelooven?
Deze intusschen was de strekking van dien geest, den geest des tijds van het gezond verstand. Men wilde alles begrijpen, alles doorgronden, en verwierp, wat men niet verstond, of maakte de donkerste zaak zoo doorzigtig en

{==358==} {>>pagina-aanduiding<<}
doorluchtig, dat er niets wezenlijks van overbleef. Denken wij aan het geweten, die inwendige stem, welke mij verbiedt te liegen, te bedriegen of eenig kwaad te doen; aan dat gevoel van schuld, die schaamte, die onrust, die vrees, wanneer ik naar dat bevel niet hoor; aan dat vlieden der goddeloozen, waar geen vervolger is; aan het geloof, over de geheele wereld verspreid, in wrekers en beschermers, die niemand ooit zag; aan de middelen, zoo kostbaar en grootsch, zoo vreeselijk en ontzettend, door het godsdienstig geloof of bijgeloof te werk gesteld, om die wraak af te wenden of die bescherming te koopen. Kunt gij zulks verklaren? kunt gij den grond daarvan aanwijzen? De wijsgeeren twisten tot hiertoe, waarom het goede goed en het kwade kwaad is. Hetgeen wij daarvan bij ervaring weten, is, dat geregtigheid een volk verhoogt, dat zonder deugd geen maatschappelijk geluk bestaat, dat de regte weg immer de kortste is tot bestendig heil. Maar hoe weet dit de onkundige, hoe kent de onbeschaafde wilde die wet?
Diezelfde wijsgeeren zoeken tot hiertoe naar het regte bewijs voor Gods bestaan. Ik wil niet zeggen, dat zij naar de waarheid der zake zoeken; integendeel, zij houden die zeker en achten ze, elk op zijn bewijs, volkomen gegrond. Doch dit neemt niet weg, dat ieder dezer bewijzen op zijne beurt gewogen en te ligt bevonden is. Of te regt, dat beslis ik wederom niet. Neen, ik ben niet wijzer dan anderen, en de natuur met al hare volmaaktheid verkondigt mij den Oneindige even klaar, als het hart mij dwingt in Hem te gelooven. Maar, kunnen wij het verklaren, waarom dat geloof, hoe gebrekkig en ontsteld dan ook, overal gevonden wordt, overal onwrikbaar vaststaat, overal het krachtigste middel is om op de menschen te werken?
Ondertusschen wilde men ook het geweten begrijpen, het godsdienstig gevoel verklaren; het verstand moest dien grondslag gelegd, de gewoonte moest daarop gebouwd, het eigenbelang moest er gebruik van gemaakt hebben. - Helaas! zoo bestond er dan eigenlijk geen geweten. En

{==359==} {>>pagina-aanduiding<<}
menigeen deed duidelijk genoeg zien, hetzelve niet te erkennen. Zoo was het geloof, hoogst genomen, slechts eene mate van waarschijnlijkheid en geen vaste grond, om er zijne hoop op te bouwen!
Ik heb deze zaak van de belangrijkste zijde aangevat, het uiterste, waartoe men verviel, met de donkerste kleuren geteekend. Er zijn duizenden, die aan zulk eene stoutheid in het gevolgtrekken, in het voortstreven op eene eenmaal gekozen baan, niet denken. Zij beroepen zich ligt op het gezond verstand bij onderwerpen, waar anderen die met hetzelve bestrijden. Maar hoe veel ouds en eerwaardigs, hoe veel beproefds en nuttig bevondens, hoe veel onmisbaars, om het bestaande in stand te houden, is er toch niet aangevallen en ter neder geworpen, alleen omdat het eene ongunstige zijde vertoonde, omdat men het nut daarvan niet zoo dadelijk, bij de oppervlakkigste beschouwing, inzag, omdat men den oorsprong en de aanleiding niet kende - in één woord, omdat het gezond verstand er geene reden voor vond? Ach, waar zou het met de menschen heen, indien kennis alleen hen op 's levens pad moest geleiden; indien geen dier menigvuldige donkere gevoelens, welke zoo dikwijls voor dezelve moeten in de plaats komen, in het geheel bestonden - eerbied en ontzag, gehechtheid en liefde, omtrent personen en zaken; waar zou het heen, zoo allen alles doorgronden en vooraf beoordeelen moesten, of zij de inspraak van het hart ook hadden te volgen? Wat zou het zijn, zoo wij al die natuurlijke gevoelens, ouderliefde, vaderlandsliefde, wat niet al, moesten uitschudden, om enkel te berekenen, wat nuttig, wat goed, wat pligtmatig kan geacht worden? Waar is het verstand, hoe gezond, hoe geoefend en schrander ook, dat deze en andere eigenschappen van het hart overbodig maakt?
Doch, wij komen tot onze tweede aanmerking. Er bestaan, buiten de genoemde algemeene kundigheden, nog vele bijzondere. Er zijn een aantal dingen, die wij kunnen weten, gesteldheden en verschijnselen, van welke reden is te geven. Maar, niet iedereen weet dit, niet

{==360==} {>>pagina-aanduiding<<}
iedereen vermag het. Daartoe wordt een langdurig onderzoek, eene aanhoudende oefening en menigmaal eene bijzondere geschiktheid van den menschelijken geest gevorderd. Wie hiertoe geraken wil, moet zich tot eene of andere studie bepalen, om zich daaraan, zoo veel het verband der menschelijke kundigheden toelaat, geheel over te geven. Zoo ontstaan afzonderlijke vakken van geleerdheid en wetenschap. Zoo verkrijgen wij natuurkundigen, die wel de laatste geheimen van het bestaan en de werking der dingen, zoo min als iemand, doorgronden, maar die daartoe veel verder, dan wij overigen, doordringen, die het zamenstel, het verband, de wederkeerige werking van het eene op het andere oneindig beter kennen, die weten te scheiden en te vereenigen, en daardoor nieuwe ligchamen voort te brengen, nieuwe krachten te ontwikkelen en dezelve tot allerlei nuttig gebruik aan te wenden. Zij verklaren verschijnselen in de natuur, voor welke het ongeoefende verstand te eenemaal stilstaat, donder en bliksem, regen, sneeuw en hagel, ook den wind, ten aanzien van deszelfs algemeenen grond, ebbe en vloed, zon- en maanverduistering, oorzaak van dag en nacht, van zomer en winter. En schoon ook een deel dezer ontdekkingen tot de algemeene kundigheden overgaat, niet alle zijn daarvoor geschikt of worden regt begrepen. En althans die gave der berekening, aan eene andere wetenschap ontleend, waardoor zoo groote wonderen van kennis, en niet minder groote van kunst en bekwaamheid worden daargesteld: wie bezit ze, dan die ze door lange oefening en een' schranderen geest heeft verworven? Wie mag eene stem uitbrengen, om hare ontwerpen te beoordeelen, dan die in dit heiligdom is ingewijd? Wie, daarmede geheel onbekend, staat niet te eenemaal verbaasd, en zou nog veel meer verbaasd staan, indien niet de gewoonte ons het vreemdste in natuur en kunst met eene mate van onverschilligheid deed beschouwen? Ik heb niet meer dan dit ééne voorbeeld noodig, om te doen zien, dat het
gewone, dagelijksche verstand, hoe gezond en volkomen ook, niet tot alles reikt.

{==361==} {>>pagina-aanduiding<<}

Doch, zouden de staatkunde, de regts- en de godgeleerdheid - velden, waar het geroemde algemeene begrip zijne fakkel wel inzonderheid zwaaide - hare geheimen, hare diepten, hare voorwerpen van bijzondere oefening niet even zeer hebben? Is het niet de ervaring, die den mensch, in de meeste gevallen, eerst laat en langzaam leert, wat het beste zij? Is het niet na vele proeven, bij welke telkens een nieuw gebrek ontdekt, eene nieuwe verbetering ingezien wordt, dat de kennis, in alle werk, tot de volkomenheid nadert? En zou die moeijelijke kunst, om de menschen te regeren, om duizend belangen tot één te maken, om orde en vrijheid, magt en geluk, veiligheid van buiten en rust van binnen zóó te vereenigen, dat daardoor aan des menschen bestemming op aarde het best voldaan wordt, die ondervinding niet noodig hebben? Welaan, de geschiedenis is daar, om ze ons te verschaffen. Maar, het is geen geringe arbeid, die te doorzoeken, geene ligte taak, het genoemde daaruit op te delven. Er moet op duizend omstandigheden worden gelet, zal het voorbeeld gelukkig toegepast, het licht, dat vaak meer schittert dan verheldert, tot algemeen nut aangewend worden. Er is veel nadenkens, veel teregtwijzens, veel beperkens, een scherp oog, meer dan één oog, er is diepe studie noodig, zal het beste hierin gezien, het algemeen geldige gevonden worden.
Ik schrome, mij in de beschouwing van ieder vak te begeven. Ik zou mij zelf ligt schuldig maken aan hetgeen ik anderen te last leg. Ja, misschien wekte ik reeds hier of daar den grimlach op, en hoor mij toeroepen: schoenmaker, houd u bij de leest! Maar, zoo veel heeft mij de ondervinding toch ook wederom wel geleerd, dat, bij ieder verschil, elk meent regt te hebben, voor zijn regt weet te pleiten, en zijne vrienden, ja zijne partijdige toehoorders daarvan meestal te overtuigen. Zoo veel heeft de ondervinding mij wel geleerd, dat er weinige standen en betrekkingen in de maatschappij gevonden worden, die niet wanen in menig opzigt onregt te lijden en op hoogere voorregten, dan hun toegestaan worden, aanspraak maken.

{==362==} {>>pagina-aanduiding<<}
Het is inderdaad, althans voor mijn gezond verstand, niet altijd gemakkelijk te zeggen, wat regt zij; er valt daarbij, in menig geval, op velerlei te letten. Ja, hoe wijs en verstandig eene wet ook zij ingerigt, hare toepassing is vaak hoogst onzeker. En toch, wat is voor eene maatschappij van meer belang, dan goede en duidelijke wetten, dan eene vaardige en voorzigtige regtspleging, dan het behoud van den onderlingen vrede, de betooming van onregt en geweld en de veiligheid der onschuld? Wie ziet die schatten gaarne aan ongeoefende handen vertrouwd? Wien is het bloot gezonde verstand hier genoeg?
Wat de kennis van de Godsdienst aangaat, gewis, deze is van algemeen belang. Het eigen hart strekt hier eenen ieder grootendeels ten tolk. En wij Christenen roemen te regt de klaarheid en eenvoudigheid der leere, die ons in het Evangelie verkondigd wordt. Maar, is er dan nooit twijfel, is er nooit tegenspraak tegen dat Evangelie, tegen de Godsdienst in het algemeen ontstaan? En bevond zich de eenvoudige belijder altijd in staat, zoo al geneigd, die bezwaren te weren, die moeijelijkheden op te lossen? Bepalen wij ons slechts tot één stuk. Onze Godsdienst is eene historische; zij grondt zich op Goddelijke openbaringen; het zijn vooral zekere gedenkboeken, die dezelve vermelden. Zijn die boeken echt? zijn die verhalen waar? is derzelver inhoud onveranderd gebleven? zijn ze uit de lang verstorvene talen, waarin ze beschreven werden, met juistheid overgebragt? - Ei zegt mij, wie weet het, die het niet onderzocht heeft, die derzelver geschiedenis niet kent, die een vreemdeling is in de gebezigde talen, die niet eene lange en diepe studie daarvan heeft gemaakt?
Het is waar, de zaak is onder de bevatting van het dagelijksch verstand te brengen. De natuur bevestigt daarenboven de verkondigde waarheid, en het hart stemt met dezelve in. Maar zullen wij daarom de verpligting vergeten, die wij aan den geleerden onderzoeker hebben? zal ons ongeoefend verstand hem de taak uit de handen nemen? zullen wij hem minachten? - In waarheid, ik ken geene stichting, die het gezond verstand onzer

{==363==} {>>pagina-aanduiding<<}
naaste voorgangers zoo veel eer aandoet, als dit eigen Felix Meritis. Daar bragt de vermogende koopman zijn geld, de geleerde zijne wetenschap, de kunstenaar zijn werk en bekwaamheid ten offer, om elkander te oefenen en te vermaken. Daar leerde men elkander achten, elkander beschaven en allezins volmaken. En het is inderdaad te beklagen en strekt den geest dezes tijds tot oneere, dat dit alles zoo niet meer is, maar gewoon vermaak ook hier bij uitzondering meer en meer wordt gezocht.
Hoe uitnemend de algemeene gave des verstands dan ook zij, dezelve geeft aan niemand het regt en de magt, om over alle zaken te beslissen. Daarenboven is dit licht zelf van den menschelijken geest niet geheel eigene inwendige kracht, onafhankelijk van tijden en gelegenheden. Er is, gelijk wij in den beginne toonden, denken noch oordeelen mogelijk zonder zekere kundigheden, welke wij daarom als den algemeenen schat beschouwden, van welken elk gebruik maakt. Maar die schat was overal noch altijd even rijk, even verre strekkend. Wat thans ieder weet, dat wist in vroegere dagen, dat weet in afgelegener streken nog geen mensch. Waar zich thans niemand over verwondert, wat hij als eene dagelijksche zaak beschouwt, dat gaapte eenmaal de verstandigste als tooverij en mirakel aan. Waar men thans niets onbegrijpelijks vindt, daar faalde het schranderst oordeel. Kan men het de onkundige wilden als onverstand toerekenen, dat zij de mannen, op wier bevel zich de zon als met een' sluijer scheen te bedekken, om dien op een bepaald uur en oogenblik weêr af te werpen, als meer dan menschen beschouwden? Mag men zich over den slaaf verwonderen, die, een' brief hebbende overgebragt, met verbazing de kennis van het gebeurde in wijdafgelegene streek opmerkte, door het sprakelooze, doode papier aan den vreemdeling medegedeeld? Moest het verstand, op de getuigenis zijner zinnen, op het algemeen, ja godsdienstig geloof van zijnen tijd afgaande, de tijdgenooten van galilei niet doen ijveren tegen de leer, dat de aarde zich onderstboven keerde en nogtans geen enkel voorwerp aan dezelve ont-
{==364==} {>>pagina-aanduiding<<}
viel? Helaas! een der grootste geleerden en schranderste onderzoekers van zijnen tijd, de zachtmoedige, de godvruchtige melanchton, deelde zoo geheel in deze dwaling, dat hij zulk eene leer, als Godslastering, door het zwaard der overheid wilde bedwongen hebben.
Zoo oordeelde een der verstandigsten van zijnen tijd over hetgeen pas boven den gezigteinder van dien tijd opdaagde. Zoo oordeelde de Godgeleerde over een natuurkundig onderwerp, als de blinde over de kleuren. Zoo zien wij de onkunde op menigen tijd en plaats met vermetelheid beslissen, uit de hoogte verwerpen, met blinden ijver vervolgen, wat hare bevatting te buiten gaat en met hare aangenomene denkbeelden strijdt. Zoo loopen wij nog immer gevaar den bal deerlijk mis te slaan, wanneer wij, hoe hecht en schrander ook van geest, uitspraak over zaken doen, die ons niet genoegzaam bekend zijn. Zoo hebbe men voor elk in zijn vak of zijne zaak althans zekere achting; en houde men het daarvoor, dat iemand even min staatsman, wetgever of Godgeleerde kan zijn zonder kennis en oefening, als kunstenaar of ambachtsman.
Ondertusschen lijdt het geen' twijfel, of deze waarheid is menigmaal overdreven en misbruikt, het onderwijs voor alles, het eigen nadenken voor niets gerekend. De mensch moet wel alles leeren, in alles door zijne voorgangers geleid worden, en de bouwstoffen vinden, waaruit hij zijn denkbeeld oprigt; maar hij zou toch op die baan niets vorderen, indien hij geen mensch was, geene eigene menschelijke vatbaarheid medebragt en daarvan vlijtig gebruik maakte. Hoe veel hangt er bij het aanleeren, hoe veel bij het aanwenden van deze vatbaarheid en deze vlijt af! Hoe veel doet, in beide opzigten, de een met weinig, hoe weinig de ander met veel! Zijn er niet, ook aan de hoogste inrigtingen, die, als de vrouwtjes in paulus tijd, immer leeren en nooit tot kennis der waarheid komen? Er moet echter een einde aan alles gemaakt, en hoe zou men dezen noeste lieden den lauwer der betoonde, al is het dan ook mislukte, vlijt niet ten laatste op het hoofd drukken? Ach, waren het slechts zulke ongelukkigen,

{==365==} {>>pagina-aanduiding<<}
die hunnen rang en titel onteeren! Er zijn ook waarlijk geleerde lieden, die, als zekere rijken, van verzamelen, van opstapelen, maar van geen gebruiken weten. Er zijn er, voor wien het leeren alles, het handelen niets is. Er zijn er, die alleen van zoeken, geenszins van onderzoeken weten, die hun leven besteden, om een aangeërfd vooroordeel, eene geliefkoosde dwaling op allerlei wijze staande te houden. Er zijn er, die in de boeijen der redeneer- en cijferkunde, der bespiegeling en berekening dermate gekneld en gebogen gaan, dat hun alle vrije beweging des geestes ontbreekt - bruikbare raderen misschien in het groote werktuig der wetenschap, maar op zichzelve van geen gebruik, van geen belang of aantrekkelijkheid voor wie het ook zij. Er zijn er.... maar waartoe de zwarte lijst nog verder uitgehaald, de ingenomenheden van elk met het zijne, de twisten en hatelijkheden over onbeduidende zaken, de overdrijvingen, de stoute beslissingen der geleerden van stuk tot stuk aangewezen, en voor de duizendste maal getoond, dat er geen licht zonder schaduw is?
Daarentegen vindt men ook vlugge geesten, die, zoo als men van de Russen zegt, niet meer dan eene bijl behoeven, om allerlei kunstwerk te vervaardigen. Men vindt er, die slechts vlugtig met de bijzonderheden van het een of ander behoeven bekend gemaakt te worden, om er dadelijk met juistheid over te oordeelen, de belangrijkste gevolgen te trekken, de nuttigste gebruiken aan te wijzen. Het is dit, wat wij oorspronkelijk vernuft of, met een vreemd woord, genie noemen, en waaraan wij de meeste ontdekkingen, hetzij door geleerden, hetzij door ongeoefenden, en misschien meest van allen door dezulken hebben te danken, welken de drang van een' denkenden geest tot oefening gespoord en tot wetenschap gevormd had.
En dit verschil bepaalt zich niet tot afzonderlijke personen. Er bestaan ook tijdperken, dat alle geleerdheid als bevrozen is, voor geene beweging, voor geene vordering of buigen naar de omstandigheden vatbaar. De een loopt getrouw in het spoor van den ander; de waarheid

{==366==} {>>pagina-aanduiding<<}
wordt voorondersteld gevonden te zijn, en enkel noodig te hebben, om vastgehouden, van geslacht tot geslacht overgeleverd te worden. Daarvan afwijken zou dwalen, vermetel, oproerig verzet tegen het wel hergebragte gezag wezen, waaraan niet ligt iemand denkt, veelmin straffeloos werkt.
En terwijl het aldus aan Hoogescholen en geleerde instellingen winter is, ziet men somtijds in de overige wereld, bij min of meer beschaafde kringen, nieuw leven en werkzaamheid ontluiken. Dichters en schrijvers staan onder hen op; toongevers in de gezellige bijeenkomsten, tot sprekers in clubs en redenaars in vergaderingen bevorderd, bespotten de oude wijsheid, gispen hare gebreken, en ontrukken hier of daar een lap aan de geschiedenis, om aan hunne nieuwe wijsheid een' zweem van gezag bij te zetten.
Onze vroegere leeftijd, en die denzelven het naast voorafging, levert dit tafereel, op verschillende, meer of min doortastende wijze, onder verschillende volken van ons werelddeel, op. Slaan wij het oog op Frankrijk. Rousseau, de weggeloopen zoon eens Geneefschen horlogiemakers, de speelbal van allerlei avontuur, waartoe een avontuurlijk hart, bij grooten aanleg van verstand en geest, den ongelukkige hielp vervoeren; rousseau was geleerde noch wijsgeer van beroep; hij bezocht geenerlei Hoogeschool noch verkreeg daarbij eenige waardigheid. Voltaire, de gevierde dichter van zijnen tijd, wordt, als historieschrijver en wijsgeer, algemeen oppervlakkig en weinig te vertrouwen gerekend. En de zoogenaamde Encyclopedisten, d'alembert en anderen, mogten ten deele uitstekende wis- of natuurkundigen en, even als de vroeger genoemden, mannen van smaak en talent wezen, de kundigheden, die tot de regte beoordeeling van staatkunde, wet- en regtsgeleerdheid, Godskennis en al de verdere voorname steunsels der maatschappij gevorderd worden, werden bij hen niet gevonden. En echter waren zij het, die eene omwenteling voorbereidden, of liever uitlokten en aanvoerden, door welke troon en altaar, ja het gansche

{==367==} {>>pagina-aanduiding<<}
rijk, met zijne instellingen en belangen, het onderstboven werd geworpen! De filozofie van het gezond verstand werd de filozofie der mode. En gelijkheid van allen in alles, vernedering van iedere hoogte, vertrapping van elk gezag, op oudheid of afkomst gegrond, werd de leus der nieuwe orde van zaken.
In andere landen vertoonde zich een gelijke geest op andere wijze werkzaam. Het oude, in staatkunde, in Godsdienst, in leefwijze en wat niet al, zag zich veelzins aangetast en aan bespotting en verguizing overgegeven. Tijdschriften, romans en komediën, in aller handen gespeeld, predikten overal de nieuwe beginselen. Het volk werd mondig verklaard, en, gij kunt het in de stukken van den tijd lezen, een student, of andere jeugdige knaap of meisje, als het model der nieuwe wijsheid geroemd. Zekere oppervlakkigheid verspreidde zich dan ook over alle vakken van kennis, en drong zelfs tot de hooge leerstoelen door. ‘De wetenschap gemakkelijk gemaakt’ en soortgelijke waren het opschrift van menig veelgelezen werk. De nacht was voorbijgegaan, alle duisternis opgehelderd; onbevattelijke of moeijelijk te begrijpen zaken niet meer te vinden, of tot de beuzelende haarkloverijen van den ouden tijd verwezen. Onder ons mogen de geestige en veelgelezene geschriften van de Jufvrouwen wolff en deken welligt als voorbeelden worden aangehaald, die, in sommige opzigten, meer op de algemeene denkwijze hebben gewerkt, dan honderd geleerde vertoogen.
Zietdaar eenige aanleiding ter beantwoording der vragen, boven aangeduid: a. welke waarde en gezag mogen wij al of niet aan het gezond verstand toekennen? en b. hoe komt het, dat deze waarde en gezag voormaals zoo hoog en thans veelal zoo laag staan aangeschreven?
a. Het gezond verstand heeft eene zekere overeenkomst met het gezonde oog. Dit ziet de dagelijksche voorwerpen in hunnen zigtbaren staat en gang volkomen juist. En zulks is genoeg voor gewoon gebruik, waarbij een vergrootende bril eer hinderlijk dan bevorderlijk zoude zijn. Maar, wil iemand meer van de dingen weten, zoo neme

{==368==} {>>pagina-aanduiding<<}
hij het mikroskoop of teleskoop te hulp; zij zullen hem buiten tegenspraak verder brengen; zij zullen hem veel duisters ophelderen en met omstandigheden bekend maken, aan welke hij zelfs in het geheel niet heeft gedacht. En toch moge het gebruik dezer werktuigen wel zijne zwarigheden hebben, en wat te zeer vergroot wordt, wel eens iets onbepaalds in zijne omtrekken, iets zwevends en onzekers verkrijgen. Desgelijks met de kennis. Hoe ongegrond ook aan paulus verweten, de groote geleerdheid had wel eens den schijn van tot razernij te voeren. Wanneer men zich al te zeer in eene zaak verdiept, al te veel aan afgetrokken denken toegeeft, zonder op de dagelijksche ondervinding, zoo wel als zijne eigene inwendige wereld, acht te slaan en als 't ware hoogte te nemen, dan geraakt men ligt uit den regten koers; en menig stelsel doet zien, dat er geen zeemanschap bij hetzelve gebruikt is.
Het is inderdaad niet zelden het gezond verstand, het eenvoudig menschelijke, dat zulke gebreken het eerst opmerkt. Maar eene dwaling opmerken en dezelve naar haren grond juist beoordeelen, haar wegnemen en herstellen, is even zoo verschillend, als te weten, dat iemand ziek is en hem genezen. Het eerste moet voorgaan, maar het andere volgt daarom niet altijd; en een kwakzalver bederft vaak oneindig meer, dan hij verbetert. Zoo ging het met de omwentelingen, straks genoemd. Het oude voldeed niet; dat viel ligt aan te wijzen. Het moest beter worden; wie stemde dat niet toe? Daar lag welhaast het oude staats- of leergebouw, met al zijne onevenredigheid, al zijne nuttelooze sieraden, al zijnen omslag en vele duistere akelige vertrekken. Zulk een wanschepsel niet meer! is de algemeene kreet; een eenvoudig, onkostbaar, gemakkelijk, ruim en luchtig gebouw! Daar rijst het; juichend omslingert men bindten en posten met het fraaiste gebloemte. Het staat eindelijk; de ongemakken, bij den bouw geleden, de schaden en opofferingen zijn voorbij, en men hoopt rust in de nieuwe woning te vinden. Maar de rust volgt niet. Het is zoo koud, zoo vochtig, zoo

{==369==} {>>pagina-aanduiding<<}
wankel. ‘Alle verandering is geen verbetering,’ zucht er menigeen en verlangt wel naar het oude terug. Maar het oude keert niet terug, kan niet terugkeeren. Voorwaarts! voorwaarts! is de stem van den tijd, en andermalige vernieuwing, versterking of wijziging moge raadzaam zijn, het verledene terugbrengen, dat kunnen zelfs de Goden niet!
En dat moeten zij ook niet. Want, wat wij verloren hebben, er is ook gewonnen. Hoe veel goed zaad er vertrapt werd, het onkruid ging teffens te niet. Hoe menige proef mislukte, al zoekende vinden wij de waarheid. En gelijk de hervorming der kerk eenmaal de wereld in vlam zette, maar uit dat vuur, tuigens de geschiedenis, leven en vruchtbaarheid voor de toekomst ontstond, zoo hebben ook de veranderingen, door ons aanschouwd, veel goeds, billijkheid en onpartijdigheid, kracht en leven, licht en gloed te voorschijn geroepen, boven hetgeen de slaperige achttiende eeuw onzen vaderen deed kennen.
Het gezond verstand gaf den stoot daartoe; het volk wierp de aristocratie omver, even als de Barbaren van den middentijd de verweeklijkte Romeinen uit hunne zetels schopten.
Men lagche dan niet met het gezond verstand, noch zie er met minachting op neêr. Wie lachte er immer om het ongewapend oog, schoon het van al de wonderen, die het kunstglas in een' droppel waters of herschel op maan en sterren doet aanschouwen, ook niet het minste ziet, ja wel eens een menschenaangezigt voor bergen en dalen op gene vriendelijke planeet meent te aanschouwen. Voor het dagelijksche leven dient het den gezonde beter, dan de volkomenste bril den bijziende. En ook op de donkere velden der geleerde en afgetrokkene wetenschap, waar zonder lantaarn of fakkel niets is te ontdekken, zijn toch ook deze louter hulpmiddelen voor het licht, dat in ons is. De blinde wordt daardoor niet ziende, de onnoozele niet wijs. Het houde zich slechts bescheidenlijk binnen zijnen kring. Het wage zich zonder kunstlicht in de doolhoven der diepere kennis niet, noch versmade de aanwij-
{==370==} {>>pagina-aanduiding<<}
zing van hen, die deze mijnen hebben doorzocht. Dit is het regte blijk van gezond verstand; terwijl hij, die zich op hetzelve beroemt en het als een onfeilbaar licht in alle duisternis meent te kunnen volgen, ligt blijk dier onvastheid en winderige gezwollenheid des geestes geeft, welke, volgens onzen grooten Redenaar, met de gezondheid niet kunnen bestaan.
b. Maar hoe komt het, vroegen wij verder, dat deze gave der natuur, eenmaal zoo hoog geacht, thans veelal zoo laag staat aangeschreven? De reden ligt in hetgeen wij ter opheldering reeds hebben aangevoerd. Eeuwen lang had die alledaagsche, burgerlijke gave, gezond verstand, zelfs geen naam onder de menschen gehad. Alle wijsheid werd geacht in deftige geleerden, in zware folianten en bestovene parkementen, in priesterlijke wijding of burgemeesterlijk gezag te schuilen. Alles liep aan den leiband van herkomst en gewoonte, en elk zag zich den weg door het leven veelal door zijnen stand en zijne geboorte aangewezen. Van buiten leeren en nadoen was het meeste, dat gevorderd werd; en afwijking van den weg der vaderen, in bedrijf en handel, zoo wel als in geloof en zeden, ketterij en dwaasheid. De meesten wisten niet beter, of dit behoorde zoo; anderen vonden het rustig en gemakkelijk; de moedigsten gaven hunnen tegenstand welhaast op en bukten lusteloos; het oog mogt hier of daar eens opengaan, verblinding en schrik deden het welhaast weêr sluiten. Maar alles heeft een einde, vooral wat niet regt en natuurlijk is. Ten laatste ontstond er toch licht; de waarheid baande zich een spoor, of welligt vertoonde zij de dingen slechts van eene andere zijde, en rukte de windselen weg, die zoo veel naaktheid en jammer hadden bedekt. En welke monstergedaanten vertoonden zich thans aan den vooringenomen geest! welke dwaasheid, dwingelandij en bespottelijkheid! Wat afgoden had men vereerd! wat onregt geleden!
Is het wonder, dat de magt, aan welke deze verandering werd toegekend, op welke men zich, de menigte streelende, luide beriep, dat het gezond verstand, op

{==371==} {>>pagina-aanduiding<<}
zijne beurt, vergood en op den ingestorten troon van gezag en geleerdheid werd geplaatst? Is het wonder, dat salzmann, in zijnen bekenden Karel van Karelsberg, het gezond menschenverstand tot eene tooverroede verhief, om de menschelijke ellende van de aarde te verbannen? Is het wonder, dat elk zich het bezit dier gave, welke misschien, even als de ligchamelijke gezondheid, bij weinigen volkomen bestaat, stoutelijk aanmatigde? Immers het is er mede gelegen, als met hetgeen wij op het tooneel zagen. Nadat molière somtijds de vrijheid genomen had, zijnen blijspelen den dwang van het vers kwijt te schelden, meende welhaast iedereen komediën en tragediën te kunnen vervaardigen, en de goede smaak ging in een' zondvloed van prullen bijna verloren. Is het wonder, dat eindelijk zedelijkheid en goede orde, Godsdienst, wetenschap en kunst somtijds op barbaarsche wijze aangevallen, ja hier en daar geschokt en omgekeerd werden?
Doch hoe sneller loop, hoe spoediger vermoeijenis! Hoe hooger geklommen, hoe lager veelal gedaald! Het bedaard nadenken vatte welhaast post tegen dien stroom; de grondige studie kwam weder in aanzien. Zij kwam, door de ondervinding geleerd, met nieuwen glans der bevalligheid, en zegepraalde gemakkelijk op den tegenstand. En zou zij van het menschelijk zwak zoo geheel ontheven zijn, om hare zegepraal niet, op hare beurt, te misbruiken en te overdrijven? Zou de groote hoop van navolgers en napraters, als de tros bij het leger vaak de ondragelijkste last voor den verwonnene, zich niet aan al die uitersten hebben schuldig gemaakt, welke wij bij eene omkeering plegen op te merken? Zou het gezond verstand, dat velen inderdaad wel mogen gevoelen niet in de ruimste mate te bezitten, door hen niet verguisd en bespot worden? Is dit niet de natuurlijke gang der dingen? En is het alzoo de geschiedenis van onzen tijd niet, die ons het bedoelde verschijnsel van dezen tijd ten volle verklaart?
Ja, zoo gaat het in de wereld. Maar zoo ga onze geest niet met de wereld mede! Integendeel, houden wij .... niet zoo zeer het midden, want waar ligt dit? maar, zoo

{==372==} {>>pagina-aanduiding<<}
veel wij kunnen, de onveranderlijke waarheid in het oog. De wetenschap heeft hare groote waarde; maar het eenvoudig, ongeleerd en onbedorven verstand heeft die niet minder. Menig een david bevindt zich beter in staat den vijand te verslaan met zijnen eenvoudigen slinger, dan met het zware wapentuig der veelzijdige geleerdheid. En zeker heeft de ondervinding getoond, dat het laatste den eersten niet altijd vergoedt; dat men met velerlei wetenschap en afgetrokkene kennis pralen en onbruikbaar zijn kan voor eenig nuttig werk. En krijgt zulk een tijdgeest, van geleerdheid zonder verstand, diepdenkendheid zonder heldere en toepasselijke begrippen, eenmaal het gezag in handen, dan ziet het er met eene maatschappij inderdaad ongelukkig uit; ware wijsheid is er niet te vinden; nietigheden houden den geest bezig; algemeen nut gaat meer en meer achteruit. Hier zwelgt men in redelooze weelde; daar droomt men in trage gemakkelijkheid voort, en zucht elders in onherstelbare ellende. Maar diezelfde ondervinding deed ons ook de dwaasheid zien, om zonder zeil of kompas, door bloot natuurlijke krachten, den verwijderden oever der redding en herstelling te willen bereiken. Zoo min de hand op velerlei arbeid van zelve is afgeregt, zoo min is dit ook de geest; zoo min de eerste zonder velerlei werktuigen in dien arbeid slaagt, zoo min ook de ander; zoo min men timmerman, kunstschilder, schoonschrijver geboren wordt, even zoo min staatsman, godgeleerde, auteur.
Houden wij dit in het oog, M.H.! Meenen wij niet over alles te kunnen oordeelen! Kiezen wij den regten middenweg tusschen de slaafsche onderwerping van een' tragen geest en de bandelooze inbeelding van een' verwaanden alweter! Leeren wij gaarne van elkander, om gezamenlijk wijzer te worden! Strekken daartoe onze aanstaande bijeenkomsten in deze als in andere vergaderzalen, die steeds beter bezocht mogen worden, en door de vlijt der sprekers en de belangstelling der hoorders gedurig meerder winnen!



{==373==} {>>pagina-aanduiding<<}

Beschouwing van de zondagscholen.

(Vervolg en slot van bl. 333.)

De toenmalige Koningin van Engeland, de Gemalin van george III (charlotte, Prinses van Mecklenburg-Strelits) liet zich insgelijks veel aan den bloei dezer scholen gelegen liggen, en eene kleine, voor de Koningin zeer loffelijke, anekdote, kan ik hier onmogelijk met stilzwijgen voorbijgaan (*). Hare Majesteit hoorde, dat de Heer raikes in Windsor was, om een' zijner bloedverwanten te bezoeken. Zij liet hem weten, dat zij hem wenschte te spreken, om van hemzelven te hooren, hoe hij op het voortreffelijke denkbeeld gekomen was, om Zondagscholen, ter veredeling der lagere volksklasse, op te rigten; ook moest hij haar van de uitwerking dezer inrigtingen op den zedelijken toestand der armen een naauwkeurig verslag geven. Zij onderhield zich een uur met hem en zeide, dat zij die lieden benijdde, welke in de gelegenheid waren het welzijn en de zedelijkheid der maatschappij persoonlijk te bevorderen; een genoegen, waarvan zij, uithoofde van hare hooge betrekking, afstand moest doen (†). Eene edele gedachte voor eene Koningin!
Vele eerwaardige geestelijken hebben zich almede met deze inrigtingen ingelaten. Een hearne, moor, beunete, muculay, adkin en anderen hebben met een gunstig gevolg de invoering dezer scholen bevorderd. De redevoeringen dezer mannen zijn gedrukt en meer dan eens herdrukt. Ook

{==374==} {>>pagina-aanduiding<<}
onderscheidene Engelsche dames hebben de Zondagscholen ijverig, getrouw en met eene innige overeenstemming ondersteund en begunstigd. Mistress trimmer heeft zich dienaangaande vooral verdienstelijk gemaakt, en haar aanbevelenswaardig geschrift, zijnde eene opwekking aan dames ten voordeele der Zondagscholen (*), ademt geheel den geest van eene edele, verlichte, Christelijke vaderlandsliefde.
Deze scholen hebben dan ook niet weinig bijgedragen ter veredeling der lagere volksklasse. De ruwheid, verwildering en zedeloosheid der armoedige jeugd is daardoor verminderd, de heilzame waarheden der godsdienst en allerlei wetenswaardige kundigheden vermeerderd en het aantal van nuttige burgers van den Staat en van regtschapene leden der maatschappij vergroot.
De kundige Docter ure zegt in zijn werk the Philosophy of Manufactures wegens deze scholen het navolgende: Vele Zondagscholen zijn gesticht en worden onderhouden door de werklieden zelven, die (zeker om haar blijkbaar nut) daartoe iets van hun werkloon afzonderen. Het levert een fraai gezigt op, eene menigte dier fabrijkskinderen op eene Zondagschool vergaderd te zien. Ik raad allen menschenvrienden aan, die Cheshire of Lancashire doorreizen, van de gelegenheid gebruik te maken, om des Zondags de industriéle stad Stockport, die aan deze beide Graafschappen grenst, te bezoeken. Zij bezit 67 fabrijken, welke met gemak 21,489 werklieden van verschillenden ouderdom den kost geven.
De stichting van de Zondagschool dezer stad, in den jare 1805, is men verschuldigd aan vrijwillige giften en vooral aan de bijdragen van de chefs der fabrijken. Het is een groot, eenvoudig en hoog gebouw, hetwelk 10,000 pond sterling (f 120,000 Holl. ct.) heeft gekost. Er is in de eerste verdieping eene fraaije zaal voor de algemeene examens en voor de openlijke godsdienstoefeningen: deze zaal kan omstreeks drie duizend personen bevatten. Op de andere verdiepingen zijn daarenboven meer dan veertig vertrekken, ingerigt tot scholen voor jongens en meisjes, de zaal van het bestuur en eene bibliotheek.
Op den 16 Junij van het bovengenoemde jaar vergaderde het bestuur, de meesters en de scholieren der Zondagschool

{==375==} {>>pagina-aanduiding<<}
op de plek van het nieuwe gebouw, om op eene plegtige wijze het begin dezer edele onderneming te vieren, daar 's avonds te voren de eerste steen was gelegd. Duizenden van stedelingen en dorpbewoners waren er bij tegenwoordig, en allen zongen, door een talrijk orkest begeleid, eenen lofzang ter eere van den Vader des lichts en des levens. De thesaurier hield een plegtig gebed, om den zegen Gods over het op te rigten gebouw af te smeeken en het den Heere toe te wijden. Na dit vrome werk sprak hij de menigte aldus aan:
‘Onze vereeniging te dezer plaatse heeft niets prachtigs noch grootsch, niets wat de oogen door den luister verblinden of de verbeelding door hare trotschheid opwekken kan. Zij is desniettemin van het hoogste gewigt voor de stad Stockport, en wat haren invloed betreft, voor het geheele volk. Wij zijn hier vergaderd, om aan de ondeugd en aan de onwetendheid eenen eeuwigdurenden oorlog te verklaren, om een gebouw op te rigten en te bevestigen, bestemd ter opleiding van de jeugd dezer stad en ter aankweeking van de grondregelen van deugd en kennis.
Wij hopen, dat duizenden van kinderen hier niet alleen de beginselen der menschelijke wetenschappen, maar ook de waarheden der Christelijke godsdienst zullen leeren - eene godsdienst, die de echte bron is van een zedelijk welzijn en van alle maatschappelijke en huiselijke deugden. Eene zuivere en opregte weldadigheid moet deze inrigting tot grondslag en tot steun verstrekken, eene weldadigheid, wier doel het is, de giften van brave en menschlievende ingezetenen dezer stad te besteden voor een kosteloos onderwijs ten behoeve der volgende geslachten. Het verheugt mij, hier openlijk de gevoelens van het bestuur te kunnen bekend maken, hetwelk besloten heeft, dat dit gebouw aan geene bijzondere sekte of partij zal toebehooren, noch aan eenige uitsluitende directie of aan eenigen bepaalden invloed zal onderworpen zijn; neen, het onderwijs zal naar de godsdienst ingerigt worden en de aanleering van al de menschelijke wetenschappen zal met deze allergewigtigste zaak in verband staan.’
In het jaarlijksch verslag van deze bewonderenswaardige inrigting, over 1833, verklaart het bestuur, dat, sedert de stichting, de namen van veertigduizend achthonderd-en-vijftig scholieren op de registers zijn ingeschreven, en dus de meesten hunner een zedelijk en godsdienstig onderwijs hebben

{==376==} {>>pagina-aanduiding<<}
ontvangen. Men heeft reeds grootendeels de vruchten van dit vrome werk ingeoogst, ten opzigte van het tijdelijke belang, gelijk de goede orde, die er in deze stad heerscht, en de achting, die de bevolking voor de welvaart, het leven en de eigendommen hunner medemenschen koestert, overvloedig getuigen; en dat zelfs in eenen tijd van staatkundige oproeren, toen al deze zegeningen elders ontbraken.
De weldadigheid van een verstandig publiek heeft de Zondagscholen zoodanig doen toenemen, dat men thans de stad Stockport bijna van geene zijde kan naderen, zonder eene of meer dezer vreedzame sterkten aan te treffen, die eene wijze menschlievendheid heeft opgerigt tegen de verwoestingen der ondeugd en der onwetendheid. De aanhangers van het algemeen onderwijs hooren nu niet meer spreken over het gevaar van de lagere volksklasse te leeren; zij zoeken integendeel de noodzakelijkheid der verlichting aan te toonen.
Toen ik deze school, eenige maanden geleden, bezocht, bevonden er zich vier- tot vijfduizend kinderen, welke van vierhonderd meesters les ontvingen. Zij waren in onderscheidene klassen gerangschikt en in meer dan veertig vertrekken verdeeld, zonder de groote zaal mede te rekenen, die boven in het gebouw is. Eene vergadering van vijfhonderd jongens en even zoo veel meisjes, ter regter- en ter linkerzijde op afzonderlijke banken gezeten, leverde mij een aangenaam gezigt op. Zij waren allen zindelijk gekleed, gedroegen zich welvoegelijk en de blos der gezondheid blonk op hun gelaat. Hunne godsdienstige gezangen hadden op de ziel dezelfde uitwerking als het koor van Westminster op feestdagen. Het orgel was uitmuntend, en werd op dien dag bespeeld door een' jongeling, die vroeger hechter was geweest in de spinnerij van den fabrikant, welke de beleefdheid had mij te vergezellen.
Ik merkte in het voorbijgaan der onderscheidene klassen op, dat elk ondermeester zich met eene bank, waarop tien of twaalf leerlingen zaten, bezig hield, en dat hij, tot den minst bevattelijke toe, alles met geduld verklaarde. De vorderingen, welke eenigen hunner gemaakt hebben, die slechts op de Zondagschool leerden, zijn waarlijk buitengewoon, en staven tevens den ijver dezer onbezoldigde meesters en de leerzaamheid der scholieren.
Doch zekerlijk behoef ik niet meer te trachten, het nut der Zondagscholen door buitenlandsche voorbeelden aan te too-
{==377==} {>>pagina-aanduiding<<}
nen; wij hebben daartoe gelegenheid in ons vaderland zelf, hetgeen ik hier, met bijvoeging van eenige administrative bepalingen ten dienste van die Besturen, welke wenschen mogten dezelve op te rigten, zal bewijzen.
In de hoofdstad van ons rijk bestaan reeds vijf zoodanige scholen, die thans aan omstreeks vierhonderd vijftig leerlingen onderwijs geven. Op de eerste school zijn twee onderwijzers: een in de godsdienst en een in spellen en lezen; op de tweede en derde, voor ieder afzonderlijk, twee in de godsdienst en een in spellen en lezen, en op de vierde en vijfde school twee onderwijzers in de Bijbelsche en kerkelijke geschiedenis en tevens in spellen en lezen. Deze onderwijzers worden door de Directeuren der Zondagscholen gekozen uit personen, die de bevoegdheid hebben, in de onderscheidene vakken van school- en godsdienstonderwijs werkzaam te zijn. Het traktement voor elken onderwijzer bedraagt f 100 in het jaar. Het getal scholieren is onbepaald; zij worden naar die scholen gezonden, die meest in de nabijheid hunner woningen liggen. Kinderen, die op den leeftijd van 14 jaren de stadsarmen- of diaconiescholen verlaten, worden aangenomen, doch ontvangen dan op de vierde en vijfde school, hiertoe uitsluitend bestemd, onderwijs in de Bijbelsche en kerkelijke geschiedenis. Den ouderdom van 16 jaren bereikende, wordt hun, op eene der drie andere scholen, bepaaldelijk de belijdenis geleerd. Op deze scholen worden tevens personen van allerlei leeftijd aangenomen. Onkundigen in spellen en lezen ontvangen op al de scholen hierin onderrigt. Zij komen daartoe vooraf, eer het godsdienstig onderwijs aanvangt, hetwelk genoten wordt door hen, die lezen kunnen. Tevens is er van wege de Commissie dezer Zondagscholen een katechiseermeester bij hoogbejaarden en bij ziekelijken, die les aan huis geeft en godsdienstig onderrigt schenkt. De verschillende leerboeken zijn: Van zalm, Kort Begrip der Christelijke Religie, anslijn, Spel- en Leesboekjes, 1ste, 2de en 3de stukje, en anslijn's Leven van Jezus; van dobben, Bijbelsche
Geschiedenis; brink, Geschiedenis van het Oude en Nieuwe Verbond, Geschiedenis van Jozef, en eenige andere boekjes, door de Amsterdamsche Predikanten uitgegeven. Al wie zich ter plaatsing aanmeldt, ontvangt nog daarenboven eenige traktaatjes, en, na het afleggen der belijdenis, eenig boekgeschenk. Het onderwijs duurt gewoonlijk van 2 tot 3 uren,

{==378==} {>>pagina-aanduiding<<}
en wordt gegeven als volgt: voor de leerlingen beneden de 16 jaren, de jongens ten 11½ ure, 's Zondagsmorgens; de meisjes ten 4½ ure, 's Zondagsnamiddags; voor de leerlingen boven de 16 jaren, de jongens ten 9½ ure 's Zondagsmorgens; de meisjes ten 2½ ure 's Zondagsnamiddags, terwijl zij, die belijdenis willen doen, gedurende de voorafgaande drie maanden nog ééne les 's Woensdags ontvangen, doch alsdan aan het huis van den katechiseermeester, en wel de jongens ten 8 ure en de meisjes ten 6 ure 's avonds. Altijd wordt het onderwijs aan de beide seksen afzonderlijk gegeven.
Ten behoeve der vijf lokalen, alle genomen uit de twaalf aldaar bestaande armenscholen, wordt voor vuur en licht, voor elke school, f 10 à f 12 per jaar betaald. Deze gelden worden uit jaarlijksche, vrijwillige toelagen der gemeenteleden gevonden, en vroeger ontving men nu en dan een klein legaat, hetgeen te wenschen is, dat rijke lieden, bij hun sterven of beter bij hun leven, opdat ze de vruchten hunner weldaden zien, nog voortdurend mogen in aanmerking nemen en bewerkstelligen.
De onderwijzers en Directeuren houden het toezigt over de scholen. Onder de 18 jaren wordt niemand tot het doen van belijdenis toegelaten (*), ten zij buitengewone gevallen dit vorderen en de bijzondere bekwaamheid van den leerling dit toelaat. Zij, die den onderwijzers tot het afleggen der belijdenis geschikt voorkomen, worden vooraf, onder toezigt van Directeuren, voorloopig beproefd, en zoo dit examen niet voldoende is, verlengt men het onderwijs. Jaarlijks worden er, van beiderlei kunne, te zamen een getal van zeventig tot tachtig aangenomen, en de Heeren Predikanten zijn over dezelve doorgaans bijzonder voldaan.

{==379==} {>>pagina-aanduiding<<}

De vergadering der Directeuren heeft plaats op elken eersten Dingsdag in de maand. In die bijeenkomst verschijnen de meesters, tot het mededeelen van berigten en het opgeven der namen van hen, die al of niet getrouw opkomen. Want velen, die zich hebben laten inschrijven, komen wel eens geheel niet ter school of blijven weg, omdat het leeren hun te moeijelijk valt of de vastgestelde uren hun niet voegen. Middelen van bedwang kan men dienaangaande kwalijk nemen, ten zij de ontzegging der school, iets, waartoe men echter niet dan spade moet overgaan.
In mijne woonplaats, Leeuwarden, zijn twee Zondagscholen, waarvan de eerste in 1819 en de tweede in 1821 is opgerigt, door de gunstige ondersteuning van het 1ste District uit de Friesche afdeeling van het Nederlandsche Bijbelgenootschap; beiden staan onder het opzigt van de Plaatselijke Schoolcommissie. De eene is opengesteld voor mannen en jongelingen boven de 15 jaren oud; de andere voor vrouwen en meisjes boven de 14 jaren; voor beiderlei kunne zonder onderscheid van godsdienst. Deze scholen nemen gewoonlijk in de maand October of November aanvang en eindigen in Maart of April, nadat er, in elk jaargetijde, twee-en-twintig malen onderwijs gegeven is in het lezen, schrijven en in de allereerste beginselen der rekenkunde. De leerlingen worden, op deze beide scholen, door de Schoolcommissie toegelaten op vertoon van getuigschriften, afgegeven door twee bij haar bekende personen. Het onderwijs geschiedt geheel gratis, zonder kosten wegens schoolbehoeften, vuur of licht, en vindt 's avonds van 7 tot 9 ure plaats. De onderwijzers houden aanteekening van dezulken, welke den leertijd verzuimen. Aan diegenen, welke driemaal achtereen wegblijven, zonder kennisgeving of wettige redenen, wordt het onderwijs ontzegd, even als ook aan dezulken, die wegens wangedrag als anderzins daartoe ongeschikt worden geoordeeld. Elken Zondag wordt de school door een lid der Commissie bezocht. Bij het begin en bij het einde van het onderwijs wordt telkens een gebed uitgesproken en overigens uit zedekundige werken gelezen, die geenen sektengeest ademen, maar algemeen erkende waarheden behandelen. Slechts bij de prijsuitdeeling wordt de godsdienstige gezindheid van elken leerling in aanmerking genomen, daar men dan uitdeelingen doet, bestaande in Gereformeerde Bijbels, Nieuwe Testamenten met Psalmen, Lu-
{==380==} {>>pagina-aanduiding<<}
thersche Bijbels, Evangelische gezangboeken, de Huisvriend enz., door h. schutte, Gids
des gedrags voor jongelieden, door m.s. de wal, Geschiedenis der Israëliten, Geschiedenis van Jozef en Roomsch Catholijke kerkboeken. Bij het laatst gehouden examen waren er honderd drie-en-veertig mannen en jongelingen en honderd vijf-en-twintig vrouwen en meisjes tegenwoordig. In de geldelijke toelagen was, even als sinds de oprigting, weder voorzien door de bestuurders van het vermelde Bijbelgenootschap, terwijl het Traktaatgenootschap aan bijna alle leerlingen eenen Bijbelschen Almanak voor 1843 had doen uitreiken. De traktementen voor dit onderwijs bedragen overigens, voor den hoofdonderwijzer op de school van jongelingen en mannen f 40; voor den hoofdonderwijzer op de school van meisjes en vrouwen f 30; voor den tweeden en derden onderwijzer, den eene f 19, den andere f 15; voor twee ondermeesters ieder f 8; voor eene medehelpster f 12, en voor nog drie andere, ieder f 7, alles berekend naar het bovengenoemde aantal scholieren, op het laatst gehouden examen aanwezig.
Ook te Groningen, eene stad, waarin men zich veel aan het onderwijs laat gelegen liggen, bestaan twee Zondagscholen, eene in het oostelijke en eene in het westelijke gedeelte der stad, dus geplaatst tot meerder gemak voor de scholieren, die in eene dier beide streken wonen. Deze scholen worden gehouden 's Zondags namiddags van 1½ tot ten minste 3 en ten langste 3½ ure. Het doel dezer scholen is, het leeren lezen van den Bijbel, hetwelk dan ook zoo wordt ingerigt, dat geheel onkundigen eerst in het lezen onderwezen worden, vervolgens den Bijbel ter hand nemen en eindelijk vruchtbaar leeren Bijbellezen. Om eene dergelijke vruchtbare Bijbellezing en eene goede stichting op de Zondagscholen meer en meer te bevorderen, is er altijd, indien het eenigzins doenlijk is, een Predikant of een door braafheid en kunde bevoegd lidmaat der Protestantsche Kerk tegenwoordig, die het onderwijs met een gebed opent en met eene dankzegging sluit, alsmede een stuk uit den Bijbel voorleest en er, des verkiezende, enkele aanmerkingen bij maakt, hetgeen echter niet langer dan hoogstens ½ uur mag duren. Opdat het bidden en danken eenparig en gemakkelijk geschiede, zijn er formuliergebeden op de scholen voorhanden, die men kan gebruiken, zonder nogtans aan dezelve gebonden te wezen, daar men de vrijheid heeft, gebeden, door

{==381==} {>>pagina-aanduiding<<}
iemand zelven opgesteld, voor te dragen. Tevens vindt men er een rooster van stukken uit den Bijbel, welke behooren gelezen te worden en door de Commissie van het bestuur aldus zijn geleverd. Bij afwezigheid van eenen Predikant of eenig ander lidmaat der kerk, wordt het bidden, danken en Bijbellezen door den schoolonderwijzer verrigt. De meesters zijn verpligt, al die leerlingen, bij elk kwartaal, aan te nemen, welke met een door de Commissie afgegeven bewijs van toegang tot hen komen. De leerlingen staan, gedurende het onderwijs, geheel onder het opzigt van den voorganger in de godsdienst en van de meesters, die, even als op de scholen in de twee hier boven gemelde steden, eene naauwkeurige lijst houden van allen, welke tot de lessen zijn toegelaten. Met het slaan van 1½ uur worden, door de onderwijzers, de namen van allen opgelezen en de afwezigen aangeteekend. Wie na het geheel aflezen van de lijst aankomt, wordt, ter voorkoming van wanorde, niet meer binnen gelaten en onder de afwezigen geteld. De leerling, die zich aan wangedrag schuldig maakt, wordt insgelijks aangeteekend. Deze lijsten dient men, bij elke kwartaal - vergadering, bij de Commissie in, ten einde dezelve kunne beoordeelen, wie der leerlingen wegens herhaald verzuim of onoppassendheid behooren te worden geschorst in of wel ontzet van het genot der school. Wanneer echter eenig wangedrag eene oogenblikkelijke voorziening eischt, mag de meester, met overleg van den voorganger in de godsdienst, naar bevind van zaken handelen; doch hij moet alsdan een bijzonder berigt dienaangaande bij de Commissie inzenden. Al de bepalingen, welke op de leerlingen betrekking hebben, worden denzelven bij het begin van elk kwartaal door de meesters voorgelezen, opdat ieder hunner van zijne verpligtingen en belooningen kennis drage.
Voor de dertig leerlingen of daar beneden ontvangt ieder onderwijzer f 12-50; voor elken leerling van de dertig tot de zeventig, 25 cents in het kwartaal. Zoo er boven de zeventig mogten zijn, wordt voor diegenen niet meer afzonderlijk betaald. De onderwijzers voorzien, voor deze gelden, in lokaal, vuur, in al wat de scholieren behoeven tot het leeren lezen, uitgezonderd de Bijbels, welke hun kosteloos worden geleverd. Wanneer, ter belooning van den ijver der beste leerlingen, les in het schrijven wordt gegeven, ontvangen de onderwijzers daarvoor eene afzonderlijke vergoeding. Zij hebben, ter ondersteuning in hunne

{==382==} {>>pagina-aanduiding<<}
bezigheden, een aantal ondermeesters of kweekelingen, ten genoege der Commissie, te hunner beschikking, welke jaarlijks, als een blijk van dankbaarheid voor hunne moeite, een boekgeschenk van wege het Bestuur erlangen. Verder staan alle meesters onder toezigt van de Commissie, welke zorgt, dat de geheele school naar het doel van Bijbel- en Zendelinggenootschap wordt ingerigt. Jaarlijks geeft de Commissie vier vancantiedagen. Eindelijk worden er eenmaal 's jaars, ter aanmoediging der leerlingen, kleine stukjes of boekjes van het Zendeling- en Traktaatgenootschap uitgedeeld, terwijl nog bovendien aan elken leerling, die loffelijk de school verlaat, een Bijbel met Psalm- en Gezangboek ten geschenke wordt medegegeven. De bestrijding der kosten geschiedt door honderd vijf-en-twintig leden, die te zamen eene som van f 300 daartoe bijbrengen.
Op de rooster, ter regeling van de Bijbellezing op de Zondagscholen te Groningen, zag ik, behalve de namen van vele verdienstelijke particulieren, insgelijks de namen van Groninger Hoogleeraren, en daaronder ook die van de Professoren hofstede de groot, pareau en muurling, mannen, welken de verlichting en het welzijn der maatschappij ter harte gaat en welke daarom door fanatieken, die de verduistering liefhebben en den menschelijken geest zoeken te verdrukken, gehaat worden. Maar de onbevooroordeelde godsdienstkennis is te groot, en de vorderingen in de leer des Bijbels zijn te uitgestrekt, dan dat de dweepzucht eenigzins zoude kunnen schaden aan de zaak der waarheid. Waarheid in liefde is de leus dier verdienstelijke mannen, is de titel van hun beroemd Tijdschrift. Het menschelijk verstand, door de waarheidsliefde geleid en gelouterd, pogen zij meer en meer te ontwikkelen, en de menschelijke eigenwaarde, met betrekking tot den verhevenen aanleg en de verhevene bestemming van den sterveling, aan te toonen, te volmaken en op te leiden tot God. Een dergelijk verlichtend en veredelend doel strekt den geest van onze dagen tot eer, past in eenen tijd van vooruitgang, en is eene schoone parel aan de kroon der negentiende eeuw. De Christelijke godsdienst is eene Godsdienst van licht en leven, van zielsloutering en zielsverheffing. Uit dat oogpunt moeten wij haar beschouwen en beoefenen, en zóó, zóó stellen de Groninger Professoren haar aan ons voor. Geene miskenning, neen, aanmoediging verdienen zij op den ingeslagen weg, lof over de

{==383==} {>>pagina-aanduiding<<}
wijze van hun onderrigt, hulde wegens hunne waarachtig Christelijke beginselen. Hofstede de groot, die voor niet-studerenden over de geschiedenis van de opvoeding der menschheid door God openlijke lessen houdt, geniete nog lang de kracht om zijne tweehonderd dertig toehoorders te leeren en te stichten, en zijne waardige ambtgenooten en de geheele Groninger akademie vare aldus voort, om kennis, verlichting en beschaving aan te kweeken, want dan zal zij eene zon zijn, die de koude en sombere nevelen verdrijft, en het menschdom over hare zegepraal doet juichen.
Doch genoeg. Ik behandelde een onderwerp, belangrijk voor de godsdienstige en maatschappelijke opleiding van het volk, en uit dien hoofde meende ik, bij het noemen der namen van mannen, die zich daaraan toewijden, openlijk te moeten verklaren, dat hunne edelaardige bemoeijingen ook in Friesland eene warme deelneming vinden. Hunne vereerders en aanhangers moeten de lagen, welke hun gelegd worden, niet met onverschillige oogen aanzien, maar hen, die den roem van Kerk en Hoogeschool zijn, ondersteunen met spreken en schrijven. In onze dagen mag niemand meer de laauwheid van gevoelens huldigen, waar het de godsdienstige verlichting geldt. Alles, wat kan strekken om het licht der waarheid in liefde te verspreiden, moet met belangstelling overwogen en ingevoerd worden. En onder die middelen, welke tot de verspreiding eener godsdienstige verlichting dienstig zijn, tellen wij ook de oprigting van Zondagscholen, die zoo veel nut stichten voor de lagere volksklasse, welke bovenal in hare geestelijke belangen eene tegemoetkoming verdient. Het heilrijk doel dier scholen, welker betere of mindere inrigting ik hier niet wil gaan vergelijken, dewijl plaatselijke en geldelijke omstandigheden daarop veel invloed kunnen uitoefenen, is genoegzaam in den loop mijner beschouwing gebleken, weshalve ik deswege niets meer zal zeggen, maar de invoering van dezelve aan de Besturen van die steden en volkrijke dorpen aanbeveel, welke ze tot nog toe niet bezitten, terwijl ieder alsdan bij de oprigting zulke maatregelen kan nemen, als het meest gepast voorkomen. Intusschen oudervinde het Hoofdbestuur van de Maatschappij: Tot Nut van 't Algemeen, hetwelk zich deze zaak met meer andere nuttige inrigtingen aangetrokken heeft, in haar prijzenswaardig pogen eene gewenschte uitkomst, en onze Minister van Binnenlandsche

{==384==} {>>pagina-aanduiding<<}
Zaken en allen, die met Zijne Excellentie tot dit zoo hoogst nuttig doel medewerken, mogen nog lang de heerlijke zelfvoldoening smaken, die de gedachte van de godsdienstige en maatschappelijke opleiding van het volk bevorderd te hebben zoo overvloedig geeft.

Leeuwarden, 1843.





Peking.

Alle Chinesche steden gelijken elkander in vele opzigten. De beschrijving van Peking kan dus een vrij juist denkbeeld van de overige geven. Deze hoofdstad heeft eenen omkring van drie Duitsche mijlen, hare dertien voorsteden daaronder niet begrepen. Zij is omgeven door wallen van vijf-en-twintig voet hoogte, die kleine vierkante torentjes tot strijkweêr hebben. De groote poort, in de zijde van een half kringvormig bolwerk, leidt in de eerste plaats op een ruim plein, omgeven met kazernen en magazijnen vol van allerlei krijgsbehoeften. Van hier brengt eene tweede poort in de eigenlijke stad. Eene lijnregte straat, bijna anderhalf uur lang en 120 voet breed, opent zich voor de binnentredenden. Zij is ter wederzijden bezet met lage huizen, die aan den voorkant geenen anderen ingang hebben dan den winkel, doch meestal met terrassen versierd zijn, of wel met balkons, op welker leuningen bloempotten, heesters of dwergboomen staan. Evenwijdig met deze straat loopt eene andere, welke in de Keizerstad leidt, dat is in het uitgestrekte paleis des Keizers, waar ook de regeringsgebouwen gevonden worden. De overige straten, deze beide uitgezonderd, zijn zeer naauw en doorsnijden de twee eerste. De bouworde is overal dezelfde. Schoorsteenen ontdekt men niet. Bijna al de huizen zijn geschilderd en gelakt, sommige rood, sommige hemelsblaauw, de meeste groen met goud. In de hoofdstraten, waar bijna geene andere dan kooplieden wonen, ziet men voor ieder huis een' paal met bontkleurige linten en vlaggetjes, waarop met gouden letters het handelsvak, als ook de eerlijkheid en goede naam van den koopman, aangekondigd worden. Het geheel geeft aan de straat het voorkomen van een havendok op eenen feestdag, wanneer de schepen vlaggen. Hetgeen de oplettendheid het meeste tot zich trekt, zijn vier eerebogen op

{==385==} {>>pagina-aanduiding<<}
de punten, waar de vier groote straten elkander doorsnijden. Elk dier gedenkteekenen bestaat uit eenen hoofdboog en twee kleinere bogen daarnevens. Zij zijn met levendige kleuren en goud beschilderd en gelakt, even als de huizen. Deels zijn zij aan de gedachtenis van mannen gewijd, die zich verdienstelijk bij het vaderland gemaakt hebben, deels ook aan die van lieden, wier eenige roem in den langen duur huns levens bestaan heeft. Rondom deze bogen ziet men eene menigte van kramen, stalletjes en tenten, waarin thee, ooft en gekookte rijst verkocht worden. Voorts staan hier trek- en schuifkarren met moesgroenten, tusschen welke de koopers zich henendringen, en hier en daar ook markttheaters, waarop waarzeggers, goochelaars en poetsenmakers hunne kunsten ten toon spreiden. Men vindt derhalve hier vereenigd hetgeen zich bij ons als dagelijksche en jaarmarkt onderscheidt. Tot vergrooting der verscheidenheid van dit schouwspel verschijnen soms lange treinen van kameelen, die met kolen uit Tartarije komen, en zich reeds van verre door het geklingel hunner schelletjes aankondigen; voorts drommen van lieden, die, onder luidruchtig weegeklag, doodkisten verzellen, en wederom andere hoopen, welke, onder het geluid eener schelle muzijk, eene bruid aan haren bruidegom te gemoet voeren. Het merkwaardigste gebouw in deze reusachtige stad is het keizerlijk paleis, welks pracht niet zoozeer in deszelfs edele en smaakvolle bouworde bestaat, als wel in de menigte huizen, pleinen en tuinen, waaruit het zamengesteld is. Het vormt een langwerpig vierkant van ongeveer 25 minuten gaans in de rigting van het zuiden naar het noorden, en van een groot kwartier uur gaans in die van het oosten naar het westen. Het bevat, gelijk wij reeds aangemerkt hebben, behalve de woningen van den Keizer en het hof, ook die der Ministers en de vergaderplaatsen der overheden van regtsoefening en staatsbestuur. Deze stad in de stad is door eene breede gracht omgeven, over welke
eene zonderlinge brug, welke de gedaante van eenen draak heeft, tot overgang dient. De voeten van den draak vormen de steunpilaren, het lijf den middelsten, kop en staart de beide andere bogen. Deze brug is van zwarten steen gebouwd, waarvan de blokken zoo naauwkeurig zijn zaamgevoegd, dat het geheel uit een enkel stuk schijnt te bestaan. Tot den keizerlijken hofstoet behooren de talrijke handwerkslieden, die voor het hof des

{==386==} {>>pagina-aanduiding<<}
Keizers arbeiden. Boven hunne nederige woningen steekt die des Keizers uit, van buiten met schilder- en verguldwerk overdekt en van binnen versierd met al, wat China, Indië en Europa aan voorwerpen van weelde kunnen leveren. De tuinen, die bij het paleis behooren, overdekken eene uitgestrekte grondvlakte, en bevatten door kunst gevormde heuvels van 20 tot 60 voeten hoog, bezet met welriekend geboomte en gekroond met kiosken. Tusschen dezelve stroomen beken, die nu eens klaterende watervallen, dan weder eindelooze kronkelbogten, dan kleine meren vormen. Op deze grachten liggen sierlijke jonken met bontkleurige wimpels. Aan geenen gemeenen Chinees is de toegang in dit paradijs geoorloofd, of een uitdrukkelijk bevel des Keizers moest er hem henen roepen. Buiten het paleis staan dag en nacht soldaten, met zweepen gewapend, waarmede zij diegenen ongenadig kastijden, welke zich verstouten, door geraas de rust van zijne Hemelsche Majesteit te storen.


De werkmeester en zijn werk.


(Een Gesprek.)

Julius. Goeden avond, cato! Alweder aan de lektuur; altijd aan 't lezen! Ik hoop niet, dat ik u stoor!
Cato. In 't minst niet, julius! uw bezoek is mij welkom; en, wat het storen betreft, ik was aan eene lektuur, die men, doorgaans, in een uur van uitspanning ter hand neemt. (Hij legt het boek ter zijde; julius neemt het op.)
Julius. Ah! het laatst uitgegeven Dichtwerk van titus. Vindt gij 't niet heerlijk? ik las het met een uitstekend genoegen, en het zal ook aan u voorzeker behagen.
Cato. Niet zoo geheel. 't Is waar, de verzen zijn schoon; vele denkbeelden zijn nieuw en op eene gelukkige wijze voorgedragen; daarbij is titus de taal, zoo wel als het werktuigelijke der poëzij, volkomen meester; de beelden en vergelijkingen zijn doorgaans nieuw en volkomen juist, en toch behagen mij de verzen van den ouden sempronius oneindig meer.
Julius. Het verwondert mij u zóó te hooren spreken. Zeker bezitten de Gedichten van sempronius hooge verdienste; maar sedert zijnen tijd is men in de kunst vooruit

{==387==} {>>pagina-aanduiding<<}
gegaan, heeft men zich op hooger standpunt geplaatst, het gebied der Dichtkunst uitgebreid, en de Poëzij heeft, daardoor, zoowel ten aanzien der stoffe ter bearbeiding, als met opzigt tot de vormen, eene andere en schoonere gedaante verkregen. Hebt gij het derde Gedicht in den bundel van titus gelezen? Welnu, te vergeefs zult gij iets schooners in al de werken van sempronius pogen aan te wijzen.
Cato. En juist heeft dit Gedicht op mij zeer weinig indruk gemaakt! In mijn oog is het het minste in den geheelen bundel.
Julius. Dat is mij onbegrijpelijk! (Hij neemt het boek, en leest het bedoelde vers voor.) Dát staat toch wel boven het bekende stuk van sempronius!
Cato. Ik bewonder de kunst van den jeugdigen titus; maar de Natuur en de waarheid bij den ouden sempronius treffen mijn gemoed en roeren mij het hart.
Julius. Maar wij spreken thans over de kunst; en is dan het Gedicht van titus, naar uw oordeel, niet natuurlijk, niet waar?
Cato. Al naar dat men het neemt. Had sempronius dit stuk vervaardigd, dan zou ik ja - nu titus het gemaakt heeft - moet ik neen zeggen.
Julius. Dat versta ik niet! Eene en dezelfde zaak kan toch onmogelijk waar en onwaar - natuurlijk en niet natuurlijk zijn. Maar, daarenboven, ik heb met het werk, en niet met den maker te doen.
Cato. Het eerstgezegde stem ik u toe; maar met uwe laatste stelling kan ik mij niet vereenigen, julius! - In zeer vele gevallen staat de werkmeester, bij mij, in naauw verband met zijn werk, en ik kan de gedachte hieraan niet van mij verwijderen.
Julius. Gij gedoogt alzoo uitzonderingen, mijn vriend! en daarvoor hebt gij gewis uwe redenen. Ik voor mij beschouw alle voortbrengselen der kunst als producten van het genie des kunstenaars, onverschillig wat naam hij dragen moge.
Cato. De naam doet hier ook niets ter zaak; maar de persoon komt bij mij wel zeer in overweging, en gaarne wil ik u mijne denkbeelden desaangaande nader ontvouwen; tenzij...
Julius. Neen, vriend! ga voort; ik luister!
Cato. Vooraf moet gij weten, dat de Dichtkunst, in

{==388==} {>>pagina-aanduiding<<}
verband met het onderwerp, waarover wij thans redewisselen, door mij uit een ander oogpunt beschouwd wordt, dan hare zusters, de Toon-, Schilder- en Beeldhouwkunst, wier voortbrengselen het gehoor of het gezigt door hare schoonheid streelen, en daardoor de aangenaamste aandoeningen van innig welgevallen weten op te wekken. Derzelver uitwerksels zijn alléén ontvankelijk door middel onzer zintuigen; derzelver hulpmiddelen hiertoe zijn van eenen zinnelijken aard, en treffen, als zoodanig, alléén den zinnelijken mensch. Geheel anders is het met de Dichtkunst gelegen! Het is zoo; zij bedient zich, in hare voortbrengselen, van uitwendige vormen, die het meesterschap over de taal - eene voor het onderwerp voegende voetmaat - veelal ook welluidende rijmklanken haar aanbieden; maar, in de meesten van hare gewrochten, werkt zij op het zedelijke in den mensch, op zijne verbeelding, zijn gevoel en het inwendige van zijn geestelijk leven. De Dichter is niet slechts een Priester van het schoone, maar ook van het ware en goede, en ik vorder van hem, dat de door hem geleverde arbeid het zegel zijner ziele vertoon. Kan hij aan die vordering niet beantwoorden, dan smart mij dit wel om zijnen wil, maar ik kan zijnen arbeid niet hooger achten dan kunstwerk, hetwelk op mijn gemoed niet den minsten indruk achterlaat.
Julius. Maar dat kunstwerk kan dan toch schoon zijn; en dat is mij genoeg.
Cato. Wees niet te haastig, mijn vriend! met uwe oordeelvelling. Herinnert gij u den overledenen balbus nog?
Julius. Die oude gierigaard?
Cato. Dezelfde! Stel eens, dat balbus een Dichter geweest ware, en dat hij een gedicht op de weldadigheid vervaardigd had; welk een' indruk zou zulk een Dichtstuk op uw gemoed hebben verwekt?
Julius. Welk een' indruk?... Maar de gierige schraper zou dat niet hebben kunnen doen!
Cato. Maar, gesteld, dat hij het gedaan had?
Julius. Ik zou den vent niet geloofd hebben!
Cato. Maar, gesteld, dat het vers uitstekend schoon geweest ware?
Julius. Dan zou ik het schoon hebben gevonden, en toch hebben verklaard: hij meent het niet!
Cato. Maar stel nu tevens eens, dat uw Oom, valerius,

{==389==} {>>pagina-aanduiding<<}
een Dichter ware, en dat hij de Menschenliefde bezong. Wat zoudt gij dan zeggen?
Julius. Dat hij juist de man is, om zulk een onderwerp te bezingen.
Cato. Gij spreekt de waarheid, mijn vriend! Maar nu: welk van de twee gedichten zoudt gij het hoogste schatten, het liefst lezen en reciteren? - dat van balbus, den gierigaard - of dat van den milddadigen valerius?
Julius. Ik bespeur, dat gij mij gevangen hebt. Intusschen kon toch het vers van balbus, als poëtisch voortbrengsel, schooner zijn, dan dat van mijnen Oom, en alzoo het eerste boven het laatste den prijs verdienen.
Cato. Dat kon zoo zijn! Maar wat is schoonheid, buiten verband met hetgeen schoon en tevens waar en goed is? Is het wel meer, dan een beeld zonder ziel en leven, eene schepping van pigmalion? Wat baat het u, lieve julius! wanneer gij, in het vooronderstelde gedicht van balbus, een aantal poëtische schoonheden ontmoet? het kunstgenoegen, dat gij daarbij smaakt, wordt toch aanmerkelijk verzwakt, indien al niet geheel weggenomen, door het denkbeeld: ‘De man meent niet wat hij zegt;’ en terwijl uw kunstsmaak bevredigd wordt, ondervinden gevoel en hart eene pijnlijke gewaarwording bij het bewustzijn, dat de Dichter eene beminnelijke aandoening der ziel bezong, die hij noch kende noch bezat. Keeren wij nu het blad om, en lezen wij te zamen het vers van valerius; toegegeven, dat het minder rijk is te noemen in dichterlijke schoonheden! In elken regel zien wij den edelen man, gelijk hij denkt, gevoelt en handelt; bij hem gaan het ware en goede met het schoone hand aan hand; niet maar de kunstenaar alléén - ook de mensch staat, in al den adeldom der menschheid, voor ons; ons genoegen wordt onvermengd genoten en door niets verbitterd; ons hart wordt verwarmd en tevens verteederd; en - hebben wij de lezing voleindigd, dan staan werkmeester en werk voor ons in een zacht en bevallig licht; terwijl wij het laatste uit de hand leggen, met de ongehuichelde verklaring: ‘Dat is schoon; want het vloeide voort uit de reine bron van het ware en goede!’
Julius. Gij raakt in vuur, cato! en dat is mij een bewijs, dat gij met uw gevoelen hoog zijt ingenomen.
Cato. Zou ik niet? Bij een onderwerp van hoogere aangelegenheid, verklaarde de Apostel paulus: ‘Al ware

{==390==} {>>pagina-aanduiding<<}
het, dat ik de taal der engelen sprak en de liefde niet had, zoo was ik niets dan eene luidende schel en een klinkend metaal.’ Met andere woorden: op het beginsel komt alles aan! Wat waarde heeft de taal der ingetogenheid, in den mond van eenen slaaf zijner dierlijke lusten? Is wantrouwen niet het eerste denkbeeld, dat zich daarbij aan ons opdringt? Wat zal de aanprijzing van het goede ten goede uitwerken, wanneer de welbespraakte, zijn gedachten in maat en rijm kleedende theoreticus ons wel mogt toeroepen: ‘Doet naar mijne woorden en niet naar mijne werken!’
Julius. Gij oordeelt streng, mijn vriend!
Cato. Minder streng, dan het oppervlakkig schijnt. Want ten aanzien der voortbrengselen uit het gebied der beeldende kunsten, handel ik als gij, en ik doe geen onderzoek naar den persoon des makers. Niet één toch onder onze vaderlandsche kunstenaars zal zich verlagen, om, door zijnen arbeid, ondeugd en zedeloosheid te huldigen, en de kunstgewrochten, die zij ons aanbieden, staan in geen regtstreeksch verband met 's menschen zedelijke pligten. Maar, zoo als ik zeide, de Dichter heeft eene andere, eene hoogere, eene zedelijke en geestelijke roeping. Verzaakt hij dezelve, dat kome te zijner verantwoording, en ik oordeel hem niet; ik vorder alléén, dat hij niet huichele, maar zich vertoone gelijk hij werkelijk is! Die vordering is wel niet zoo geheel gestreng te noemen, want er is toch niemand, die eenig Dichter kan noodzaken denkbeelden, gevoelens, hoedanigheden en deugden te huldigen, die hem ten deele of wel geheel vreemd zijn; en doet hij zulks, geheel ongevergd, dan late hij aan mij de bevoegdheid en het regt, om zijnen arbeid, hoe onberispelijk van de zijde der kunst, op geringen prijs te stellen!
Julius. Gij kunt toch niet ontkennen, dat waarheid altijd waarheid blijft, afgescheiden van den persoon, die dezelve verkondigt?
Cato. Ik kan dit niet, 't is waar; maar vergeet niet, waarde vriend! dat de waarheid van hemelschen oorsprong is, en dat wij, van haar sprekende, tevens aan iets zeer eerwaardigs en heiligs denken! Even zoo is het ook met het goede en schoone; met al wat liefelijk is en wèl luidt; maar is het nu voegzaam, is het betamelijk, om de woorden der eerwaardige en heilige waarheid te leggen in eenen onreinen mond? Maar, daarenboven, heeft niet het Rijk

{==391==} {>>pagina-aanduiding<<}
van waarheid, schoonheid en deugd zijne vijanden, die er bestendig op uit zijn, om den luister, die van dat gebied afstraalt, te verdonkeren en de werkdadige beoefening van het goede met den mantel van geveinsdheid, schijnheiligheid en huichelarij te bedekken? en zijn het niet deze vijanden, die personen en zaken jammerlijk verwarren, ter bereiking hunner verderfelijke bedoelingen, en opdat men gelooven zou, dat menschelijke deugd een hersenschim is, en pligtsgevoel een woord zonder beteekenis? Neen, julius! het is geenszins onverschillig, uit wat mond ons de waarheid verkondigd wordt!
Julius. En is dan in dit alles de grondslag te vinden, waarom gij het dichtwerk van titus afkeurt?
Cato. Zoo verre ga ik niet. Dat zou onbillijk wezen. Uwe hooge ingenomenheid met het derde gedicht in zijnen bundel gaf voornamelijk aanleiding tot ons tegenwoordig onderhoud, en ik betuigde u, dat juist dit gedicht op mij zeer weinig indruk gemaakt heeft, vermits de huiselijke omstandigheden van titus mij van nabij bekend zijn. Zonder die kennis zou het bedoeld gedicht bij mij hoog staan aangeschreven. Vermoedelijk is u daarvan niets ter ooren gekomen.
Julius. Ik weet daarvan niet het minste.
Cato. Hij huwde op zeer jeugdigen leeftijd; maar gedurende de drie jaren, dat zijne julia leefde, heeft hij, welligt de eerste huwelijksweken uitgezonderd, weinig of geen huiselijk geluk gesmaakt. Ten tijde dat zij stierf was er, bevorens reeds, van eene echtscheiding gesproken. En vermits de arme titus het geluk, dat den inhoud van dit vers uitmaakt, nimmer genoot; zoo vraag ik: waarop komt nu alles neder? op kunst en wel op gebrekkige kunst, hoe fraai de verzen klinken, hoe vloeijend de klanken rollen! Alles is op het effect geschilderd, alles is gekunsteld, alles uit het hoofd - en niet uit het hart gevloeid! Het dichtstuk is niet waar, en kan daarom niet schoon zijn! Het hindert mij, julius! dat ik zoo veel kunst zie aanwenden, waar natuurlijkheid en waarheid mij zouden verrukt hebben; en ik beklaag den Dichter, die, als een andere tantalus, de bekoorlijke vrucht aanschouwt en den frisschen stroom voor zich ziet, maar van beide niets mag genieten. En nu vraag ik u, ten slotte: kan ik, dit alles wetende, het bedoelde stuk goedkeuren? kan ik het bewonderen?

{==392==} {>>pagina-aanduiding<<}

Julius. Ik beken, er is veel waars in hef gezegde; en toch heeft het vers, als dichtstuk, hooge verdienste.
Cato. Dit zij zoo; maar het is de verdienste van een bekwaam Tooneelspeler, en niets meer. Wij zien priscus met welgevallen, wanneer hij in de rol van gracchus optreedt; maar zullen wij hem ook, als ware hij gracchus, de hand drukken? Priscus zal ons wegslepen en weten te roeren tot tranen toe; maar is het stuk geëindigd en de indruk verdwenen, die het kunstig spel op ons maakte, dan vragen wij ons zelven af: of wij niet zeer zwak waren, dat wij ons door den schijn lieten medeslepen? De indruk, dien priscus op ons maakt, hoe groot ook, is oogenblikkelijk en voorbijgaande, maar onze bewondering van gracchus deugd is duurzaam en blijvend; en waarom? omdat zijn deugd geen spel is en zijne geschiedenis de waarheid bevat. Zie, vriend! ik kan den Dichter, als kunstenaar, bewonderen; wanneer hij, in het gebied der historie, of door het rijk der idealen, omzweeft; maar waar hij ons zijne gewaarwordingen, zijne gevoelens, zijne overtuiging, zijne vreugde of zijn lijden, in één woord: zijn hart blootlegt, daar moet hij, naar mijn gevoelen, zich vertoonen zoo als hij is - niet zoo als hij kon of behoorde te wezen.
Julius. Zoo ver heb ik, over het besprokene, nimmer nagedacht.
Cato. Denk er verder over na, zoo u dit behaagt! Ik heb u mijne meening ontvouwd, en laat u uwe overtuiging volgen. Dat de kunst zich verheffe! niemand aanschouwt dit liever dan ik, die haar opregt vereer. Maar zij volge daarbij het spoor van dedalus, dat van icarus zorgvuldig vermijdende! De kunst wil niet gekunsteld zijn, en de echte kunstenaar zal zich nooit in een maskeradepak steken, weinig voegende aan de hooge waardigheid, die hij, als Priester der waarheid, bekleedt.
Julius. Wat was dat cato?... Zie! ginds stijgt een vuurpijl in de lucht. Dat zal vermoedelijk op het landgoed van posthumius zijn; zijne dochter lucretia is, naar ik meen, de bruid geworden... Zie! nu een vuurbal. Hoe gunstig is het weder met de nieuwe maan!... daar verdwijnt hij!
Cato. Dat zijn zinnebeelden van kunstgewrochten, die er zeer fraai uitzien, maar waaraan de vereischten van natuur en waarheid ontbreken! 't Is alles kunst en vlieg-
{==393==} {>>pagina-aanduiding<<}
werk! Dat moge blinken en schitteren en pralen, ja zelfs de oogen doen schemeren; maar, na verloop van eenige minuten, is al die luister verdwenen, en de ons omringende duisternis is des te grooter geworden, naarmate het kunstlicht scheller was. Maar zie nu eens, julius! hier boven, het beeld van den Orion! zóó stond het, in zijne eenvoudige majesteit, sedert den eersten nacht der schepping, en zóó zal het nog stralen aan den avond der voorbijsnellende eeuwen; vol van waarheid en eenvoud, die zusters van het goede en schoone! - Dat is geen kunst, dat is reine natuur!
Julius. Ik gevoel, dat gij waarheid spreekt, cato!
Cato. Welnu, dan zult gij ook, het derde gedicht van titus herlezende, aan het vuurwerk van posthumius en tevens aan den Orion denken!





Fragment van: de gesluijerde profeet van Khorassan (*),


door Th. Moore.

(Dit Fragment verplaatst ons op het oogenblik, toen de moedige azim zijne bekoorlijke bruid, die hem gesneuveld waande, in het vrouwenverblijf van den Profeet mokanna heeft wedergevonden.)

Die toon, - die starre blik, - die fletse gloed, 
Dien smart en zonde nalaat, waar zij woedt; 
't Vertwijflend oog, zoo mat, zoo diep gezonken, 
Waar eens, had hij haar onverwachts ontmoet, 
Hij, zaalge jongling, glansrijk had geblonken 
Weêrkaatst in duizend heldre vreugdelonken; 
En dan, dees plaats, - 't onzalige verblijf, 
Waar ondeugd in bevalligheids gewaden 
En weelde's toovring lag, als de adder 't lijf 
Arglistig bergend onder balsembladen, - 
't Ploft alles kil en plotslijk op hem neêr 
Als 't uur des doods - geen woord behoeft hij meer, 
Neen - hij ziet alles duidlijk, als de vlam 

{==394==} {>>pagina-aanduiding<<}

Der schande brandmerkt - welke hand het zij, 
Die hem en Hemel zulk een schat ontnam. 
't Is uit - ze ontviel aan hem en d'Englenrij! 
Verschriklijk was die stond - geen tranenvloed, 
Geen lange ellend van voortgekropen jaren 
Kon die minuut van zielsmart evenaren, - 
Het pijnigendst, dat in de prikkels woedt 
Van 't zwart verdriet, barstte over zijn gemoed 
Als donder los en met dien slag van 't lot 
Verdween zijn hoop op zegen en genot. 
 
‘O, vloek mij niet!’ zoo klonk haar wanhoopskreet, 
Toen hij zijn handen woest verhief, ‘o, weet, 
Al zonk ik diep, ja, 't vreeselijkst van allen 
Geen schuld of ontrouw deed mij immer vallen. 
Neen, neen - 't was smart, 't was waanzin, die het deed! 
Misken mij niet - schoon al uw liefde vlood, 
'k Gevoel het - maar geloof mij, dat geen vonk 
Van Rede's licht in 't zinloos brein meer blonk, 
Toen ik u kon ontzinken; - gij waart dood, 
Zoo spraken zij, - ach, azim, waarom deed 
Ons 't afscheidsuur niet sterven? - O, indien 
Gij wist, - indien uw oog had mogen zien 
Met welk een diep, ondelgbaar harteleed 
'k Uw afzijn heb beweend en altoos dacht 
Aan u alleen, tot denken ras verkeerde 
In foltering, - tot dat herinringskracht, 
Gelijk een droppeling, die dag en nacht 
Koud, rustloos nedervalt, mijn hart verteerde. 
O, wist gij slechts, hoe bleek ik nederzat, 
Steeds starend op den weg, dien gij moest komen, 
En heel dien schrikbren nacht van droeve droomen 
Uw stem en stap steeds in mijne ooren had, - 
Mijn God! dan zoudt ge u niet verwondren, dat, - 
Toen iedre hoop zoo plotselijk verdween, 
Toen sombre stemmen ruischten om mij heen: 
Uw azim viel, - dit zwakke brein bezweek, 
Dat 'k als een redloos wrak naar elke streek 
Geslingerd werd, daar op de donkre zeên 
Geen rede- of Hemelstar mij meer bescheen, 
En juist die liefde, die mijn ziel ontroerde, 
Het dwaallicht werd, dat mij tot zonde voerde! 

{==395==} {>>pagina-aanduiding<<}

Ik weet het - gij beklaagt mij - niets op aard 
Is half zoo min als ik het daglicht waard. 
De booswicht, die mij hier bragt - stil! kom nader, 
Of gij, ook gij zijt weg, zoo hij ons hoort. - 
Verhaalde mij zoo veel - ha! die verrader 
Had heilger hart door duivelslist vermoord, - 
Van u en van dien schoonen Hemelboog, 
Waar, zoo 'k slechts hier me aan hem wilde overgeven, 
Ik altoos zalig aan uw zij' zou leven 
En 't eeuwig licht ontleenen aan uw oog. 
Denk thans, hoe groot mijn waanzin was, te hopen 
Dat misdaad u en Eden mij kon koopen. 
Gij weent! - mogt ik den traan, dien ge om mij schreit, 
Wegkussen! - neen, - verpest is deze mond, 
Die roere u nooit; - een hemelzoete stond 
Van zaalge omarming en vergetelheid 
Genoot ik aan uw borst, dien griffel ik 
Diep in 't geheugen tot mijn jongsten snik; 
De laatste zuil van vreugde's puin beneên, 
Een zoeten drop in al dees bitterheên 
Heeft 't hart ontleend aan liefde's reine gaven, 
Om 't bij den dood te steunen en te laven! 
Maar gij - ja, gij moet gaan - vlied eeuwig heen; 
Dees plaats is niet voor u - voor u! o neen, 
Verhaalde ik 't u slechts half, die martling moest 
Uw hoofd ontstellen - 't mijne werd weêr woest! 
Genoeg, dat zonde er heerscht - en 't hart, eens goed, 
Maar nu besmet, versteend, vernield, haar voedt. - 
Genoeg, dat wij verdeeld zijn - dat een vloed 
Des noodlots tusschen onze zielen woedt, 
Wiens duisternis zoo vreeslijk ver ons scheidt 
Als Hel en Hemel tot in eeuwigheid!’ 
 
‘O zelica, mijn zelica!’ - zoo riep 
De jongling uit, gemarteld en bewogen, 
Half zinneloos, - ‘bij Hem, Die alles schiep, 
Bij Wien gij, zoo gebeden iets vermogen, 
Vergifnis hebt, zoowel als hier, - hier, in 
't Wanhopig hart, dat zoo onduldbaar lijdt, 
Hoe zondig, wild, vernederd gij ook zijt! 
Bij 't zoet herdenken onzer reine min, 
Die als een kerkhoflicht het graf omschijnt 

{==396==} {>>pagina-aanduiding<<}

Van onze ziel, - nooit voor uw schuld verdwijnt, 
Die geen vertwijfling dooven kan in mij! 
Bezweer ik u, van hier te vliên, - zoo gij 
Nog eenen vonk dier onschuld voelt in 't hart, 
Ontvlugt met mij -’ 
‘Met u! o zaligheden! 
Dit ééne woord vergoedt mij jaren smart. 
De ontaarde met u nemen? - Laat mij treden 
Aan uwe zijde, als in dat zoet verleden, 
Toen wij zoo zalig waren, beî zoo rein - 
Te schoone droom! zoo 't afgetobde brein, 
't Gezonken hart op aard nog kan genezen, 
't Is - door altoos uw reisgenoot te wezen, 
Uw zoete stem te hooren, als gij spreekt - 
Steeds 't deugdzaam oog op mij te zien gerigt 
En langzaam rein te worden in dat licht, 
Gelijk het grijze weefsel, als het bleekt, 
Gezuiverd wordt door zuivre zonnestralen; 
En gij wilt voor mij bidden? - gij zijt goed - 
Bij 't scheemrig avonduur, als in 't gemoed 
Misdadige gedachten nederdalen, 
Dan heft gij vurig 't medelijdend oog 
Vol tranen naar 't verduisterd stergewelf 
En smeekt om Gods genade, tot ik zelv' 
Den blik vol zonde derwaarts wenden moog, 
Tot heilige Englen, als zij aan uw tred 
Mij onophoudlijk, bleek, vol smart zien kleven, 
Om uwentwil mijn zwakke ziel vergeven 
En liefdrijk toestaan, dat gij eerlang met 
Haar, die gij reddet, Hemelwaart moogt zweven, 
Ja, 'k vlugt met u -’ 
Naauw had ze in drift dit woord 
Gesproken, toen een stem, zoo dof en wreed 
Als die van monker, die den doodslaap stoort - 
Zoo vreeslijk was 't voor hen - zich hooren deed 
Door 't venster van de zaal, ‘uw eed! uw eed!’ 
Mijn God! hoe aaklig wild werd 's Meisjes blik! - 
‘Hij is het!’ riep ze in onmagt, daar de schrik 
Haar bloed verstijfde en naauwlijks dorst zij de oogen 
Verheffen, schoon door 't venster slechts de bogen, 
Waaruit de maan het vlakke veld bescheen, 
Zich toonden, kalm en rustig als te voren - 

{==397==} {>>pagina-aanduiding<<}

‘Hij is 't, 'k behoor hem - ach, mijn droom verdween - 
Ga - vlugt terstond of gij zijt ook verloren - 
Mijn eed, mijn eed! o God! 't is al te waar, 
Waar, als de worm in 't stervend harte, daar. - 
Ik ben mokanna's bruid - 'k hoor, azim, hem - 
De lijkstoet grijnsde bij mijn helsche taal, 
Hun blaauwe mond herhaalde 't - 'k hoor hun stem! 
Hun oog was woest bij 't plengen der bokaal, 
't Was brandend bloed, mij in de ziel gestort! 
Mijn Bruîgoms sluijer - stil! werd opgeligt, 
'k Zag, wat geene Englen weten, een gezigt 
Zoo vreeslijk, zoo afgrijslijk - o! nooit word' 
Voor u onthuld, wat daar verborgen lag, 
Wat niemand, als dit oog en de afgrond zag! 
Maar 'k moet van hier - weg, weg - 'k ben de uwe niet, 
Geen Hemelbruid, geen gunsteling der liefde, 
Noch van iets heiligs - laat mij gaan en vlied - 
Ha, meent gij, dat de booswicht, die ons griefde 
En harten scheidde door den vloek der Hel, 
Geen handen losrukt? - O, vaar eeuwig wel!’ 
 
Met al de kracht, die dolle waanzin geeft 
Aan 't zwak gestel en d' overspannen wil, 
Stiet zij zijn arm terug en met een' gil, 
Wiens scherp geluid, schoon hij meer jaren leeft 
Dan ooit een zoon des ramps doorkropen heeft, 
Zijne ooren nimmer kan verlaten, vloog 
Zij - 't schittrend licht des langen gangs doorsnellend, 
Vlug, als een zwarte vogel, onheilspellend 
De zon bedekkend - ijlings uit zijn oog! - 
 
a. winkler prins. 




De slavernij der negers eene inrigting der natuur!

Wat newman in zijne History of Insects de merkwaardigste daadzaak in de geschiedenis der mieren noemt, gaf aan een' van de ijverigste verdedigers der slavernij het bewijs aan de hand, dat deze eene - inrigting der natuur is. ‘De merkwaardigste daadzaak in de geschiedenis der mieren,’ zegt newman, ‘is de gewoonte, welke aan eene van derzelver soorten eigen is, om de arbeiders eener andere soort weg te

{==398==} {>>pagina-aanduiding<<}
vangen, hen te dwingen voor de maatschappij hunner veroveraars te werken, en hen dus letterlijk als slaven te behandelen. De slavenhalende mieren zijn, zoover tot nog toe mijne waarnemingen gestrekt hebben, bleekrood van kleur; de slaven daarentegen, even als de mishandelde inboorlingen van Afrika, pikzwart. De tijd van het slavenvangen duurt ongeveer tien weken, en begint nooit vóór dat de mannelijke en vrouwelijke mieren op het punt zijn om uit hunnen poppentoestand te treden, waardoor dus de wreedaardige volkroovers de voortplanting van het geslacht niet verhinderen. Ook schijnt zulks het doel van dit instinct; want waren de slavenmieren eeniglijk tot de slavernij geschapen, waartoe zij bestemd schijnen, zoo zou dit van zelf moeten ophouden, wanneer hunne nesten aangegrepen wierden, eer de gevleugelde myriaden afgetrokken waren, of op het punt stonden om af te trekken, ten einde den pligt der voortplanting op nieuw te vervullen. Zoodra de roode mieren zich op eenen rooftogt begeven willen, zenden zij verspieders uit, om een oord op te zoeken, waar een Negerstam zich neêrgezet heeft; hebben deze spionnen zulks ontdekt, dan keeren zij terug en brengen rapport. Kort daarna rukt het heirleger der roode mieren uit, met eene voorhoede aan de spits, die gedurig afwisselt; want zij, uit welke deze voorwacht bestaat, loopen slechts een weinig vooruit, houden vervolgens halt, laten het hoofdkorps voorbij en sluiten zich aan de achterhoede aan. Anderen hebben middelerwijl hunne plaats ingenomen. De voorhoede bestaat hoogstens uit acht of tien mieren. Is het leger in de nabijheid der Negerkolonie aangekomen, zoo verstrooit het zich, rent heen en weder door gras en struiken, en jaagt in het rond, even alsof het wel de bewustheid had, dat het gezochte voorwerp niet meer ver af was, maar het evenwel niet regt wist te vinden. Hebben zij eindelijk de legerplaats der zwarten ontdekt, zoo ijlen de voorsten onstuimig ten aanval.
De wachthoudende Negers verzetten zich; er wordt gevochten, en niet zelden bekoopen deze eerste aanvallers het met den dood. Snel bereikt de krijgsmaar het binnenste van het nest; bij duizenden dringen de Negers naar buiten; de roode mieren van hunnen kant verzamelen zich; een woedende strijd begint, maar steeds eindigt hij met de nederlaag der Negers, die naar de binnenste ruimten hunner woning vlugten. Nu volgt de plundering. Met hunne sterke kinnebakken scheuren de

{==399==} {>>pagina-aanduiding<<}
roode mieren de wanden van den zwarten mierenheuvel uit elkander en dringen in het hart der citadel. Na weinige minuten komt ieder roover terug, beladen met de pop van eenen zwarten arbeider, welke hij, ondanks de waakzaamheid en sterkte van derzelver wachters, veroverd heeft. Den levenden buit met zich nemende, trekken de roode mieren in volkomene orde naar hunne nesten terug, waar, naar oogenschijn, de prijsgemaakte poppen op gelijken voet als hunne eigene behandeld worden, en de arbeiders, zoodra zij zich ontwikkeld hebben, de maatschappij met alle vlijt en vermoedelijke goedwilligheid dienen. Zij herstellen het nest, graven aardgangen, zoeken voedsel bijeen, voederen de mierenwurmpjes, dragen de poppen in den zonneschijn, doen alles, wat het welzijn der kolonie vereischt; kortom, gedragen zich volkomen in dier voege, alsof zij hunne oorspronkelijke bestemming vervulden.’


Gelaatkunde en schedelleer in aanwending gebragt op de muzijk.

Leveren 's menschen gelaatstrekken en deszelfs schedel al dan niet onbedriegelijke kenteekenen, om daaruit den aanleg, de eigenaardigheden en den graad van verstandelijke vatbaarheid van ieder in het bijzonder, en vooral van diegenen, welke zich aan de vrije kunsten der verbeeldingskracht toewijden, met naauwkeurigheid te kunnen voorspellen? Of, met andere woorden, vormen de door lavater en gall gedane en verzamelde waarnemingen eene stellige wetenschap? Over dit punt werd, gelijk men weet, onder de nieuwere geleerden veel getwist, getwijfeld en over en weder gesproken, en zeker zal nog een geruime tijd verloopen, eer het vraagstuk volkomen opgelost is. Middelerwijl mogen de beide volgende Anecdoten, die ons (het berigt is uit de Gazette Musicale) als echt worden medegedeeld, en die zich onmiddelbaar aan twee hoogberoemde mannen in het vak der toonkunst verbinden, een bewijs te meer ten voordeele der physiognomische en phrenologische wetenschap leveren.
Ten tijde, toen gluck begon in het lyrische drama te debuteren, vond hij gelegenheid eene reis naar Zurich te doen, waar lavater destijds juist bezig was den grond van

{==400==} {>>pagina-aanduiding<<}
eene school te leggen, die naderhand zoo veel geruchts gemaakt heeft. De Duitsche componist had veel van lavater's gelaatkundige nasporingen gehoord, en, zonder juist zelf aan de onfeilbaarheid dier leer te gelooven, zonder aan die waarnemingen en voorspellingen een blind vertrouwen te schenken, had zijne vurige geaardheid, en zijne voor alwat wonderbaar scheen, ligt ontvlambare verbeeldingskracht, hem een levendig belang doen stellen in al het vreemde nieuwe, stoute en schitterende, dat lavater's onderstellingen aanboden. Hij maakte dus van zijn verblijf te Zurich gebruik, om bij den beroemden man een bezoek af te leggen.
Lavater hield zich juist bezig, in zijn kabinet, dat een waar Museum vormde, in hetwelk naauwkeurige afbeeldingen van al de uitstekende mannen van dien tijd gevonden werden, met de uitgebreide correspondentie, waaraan hij het grootste gedeelte zijner ochtenduren besteedde. Hij scheen het binnentreden van den toonkunstenaar niet bemerkt te hebben, en, te zeer afgetrokken door de denkbeelden, die hem bezig hielden, ging hij met brievenschrijven voort, zonder ook slechts eenen enkelen blik op zijnen bezoeker te vestigen. Dit had langer dan een half uur geduurd, en reeds begon de componist ongeduldig te worden, toen op eenmaal lavater zijne blaauwe oogen, waarin verstand en goedhartigheid tevens te lezen waren, op hem rigtte.
‘Wien heb ik de eer te zien, Mijnheer?’ zeide hij.
‘Vergeef mij, Mijnheer,’ hernam gluck al lagchende, ‘vergeef mij, wanneer ik de vraag, welke gij mij doet, niet beantwoord, en eenigermate aan uzelven overlaat die op te lossen. Ik twijfel geenszins, of uw doorzigt en schranderheid zullen u dit gemakkelijk maken. Veroorloof mij dan, u te vragen, niet wie, maar wat ik ben.’
Gluck's oogmerk was klaarblijkelijk, den physiognomist min of meer in verlegenheid te brengen; doch deze was reeds aan dergelijke uitdagingen gewoon, en meer dan eenmaal had hij, bij zoodanige moeijelijke proeven, zegepralen behaald, die zijne talrijke bezoekers in verbazing gebragt hadden. Ook begon hij, zonder over het antwoord van den componist in het minst versteld te schijnen, oogenblikkelijk deszelfs wezenstrekken en gelaat oplettend te bestuderen, en na verloop van eenige minuten besloot hij zijn onderzoek met den uitroep: ‘Neen, ik bedrieg mij niet, gij zijt toonkunstenaar.’

{==401==} {>>pagina-aanduiding<<}

‘Dat is waar,’ hernam de ander; ‘maar het is eene nog wat te algemeene en onbepaalde aanduiding. Zoudt gij niet het bijzondere vak der muzijk kunnen opgeven, waaraan ik mij meer eigenlijk gewijd heb?’
Op deze nieuwe vraag zweeg lavater eenige oogenblikken en scheen in diep gepeins verzonken; vervolgens antwoordde hij plotseling: ‘Zoo is het; gij zijt componist.... ja, dramatisch componist. De eigenschappen, waardoor gij u onderscheidt, zijn levendigheid, kracht, stoutheid, verhevene gevoelens, groote denkbeelden..... en zie hier,’ vervolgde hij, een prachtig gebonden werk uit eene van de kassen zijner boekerij nemende, ‘ik zou wel eene weddingschap willen aangaan, dat gij deze partituur gecomponeerd hebt.’
Gluck sloeg den blik op het hem voorgehouden werk, en herkende daarin een zijner opera's, onder den titel van den val der Reuzen bekend, en die kort te voren in geheel Duitschland algemeene toejuiching verworven had. De verrassende scherpzinnigheid van den gelaatkundige stortte hem eenigermate in schrik en verbazing tevens.
‘Dit is nog niet alles,’ vervolgde lavater, wiens blik van geestdrift begon te glinsteren en wiens stem met elk oogenblik eenen plegtiger toon aannam; ‘dit is nog niet alles. Gij zijt tot eene groote, luisterrijke bestemming geroepen. Gij zult op de baan, welke gij betreden hebt, eenen schitterenden naam en onsterfelijke herinneringen achterlaten; gij zult de stichter eener groote school worden: want gij bezit eene onuitputtelijke scheppingskracht, en, wat meer is, dien gloeijenden ijver voor den strijd op het veld der eer, die beroemde mannen voortbrengt en zekerheid geeft van de overwinning.’
Drie jaren daarna was gluck in Frankrijk, waar hij zijne Iphigenia in Aulis, dat meesterstuk der kunst, hetwelk den grondslag tot de nieuwere vormen van het lyrische drama gelegd heeft, ten tooneele liet voeren. Bij deze gelegenheid deelde zich de muzikale wereld van dien tijd in twee partijen, en de naam van gluck, die bij den strijd steeds meer en meer won, werd onder al de beschaafde volken der aarde bekend en geëerd. En zoo werden dan lavater's voorspellingen over den beroemden Duitschen componist zoo naauwkeurig mogelijk vervuld.
Nevens den naam van den Zuricher geleerde hebben gall

{==402==} {>>pagina-aanduiding<<}
en spurzheim, op een met het zijne naauw verwant veld der wetenschap, eene gelijke beroemdheid verworven, en de phrenologie heeft geene geringere wonderdingen aan te wijzen dan het vak van lavater's studie. Met betrekking tot eerstgemelden geleerde hebben wij onzen Lezeren de volgende Anecdote mede te deelen:
Het is bekend, dat gall, de beroemde grondlegger der phrenologische school, geene groote gezelschapszaal verliet, zonder alvorens de schedels en derzelver kenmerkende uitpuilingen, bij al de personen, die er aanwezig waren, onderzocht te hebben. Men onderwierp zich gaarne aan die wetenschappelijke betasting, en om de uitkomsten daarvan in het geheugen te houden droeg de beroemde phrenoloog steeds een zakboekje bij zich, waarop hij de namen van al de genen, die zich zijn onderzoek hadden laten welgevallen, opteekende, met bijvoeging van de aanmerkingen, welke hij omtrent elk derzelve gemaakt had.
Toen nu gall, ongeveer dertig of vijfendertig jaren geleden, zich ettelijke maanden lang te Milaan ophield, had hij in de salons aldaar inzonderheid eenen nog zeer jongen toonkunstenaar opgemerkt, die door vernuft, scherts en talent het gezelschap vermaakte. Zie hier wat hij, met betrekking tot dezen jongen man, in zijn notitieboek aanteekende: ‘Een schitterend oog. Een fijne, vernuftige glimlach. Een gebogen, vooruitspringend voorhoofd. Geestdrift. Scheppend genie. Kracht. Bevalligheid. Vruchtbaarheid. Buigzaamheid.’
De naam van den jongen toonkunstenaar, dien wij hier bedoelen, was rossini, een naam, welke destijds nog volstrekt onbekend was; en evenwel zou men bezwaarlijk eene volkomener optelling leveren van de onderscheidene eigenschappen, door welke de kunstvoortbrengselen van den grooten componist zich naderhand zoo luisterrijk onderscheiden hebben.


Nieuwuitgedacht middel, om zich schuldeischers van den hals te schuiven.

Het door j. mendelssohn, te Hamburg uitgegeven wordende tijdschrift, Panorama der Gegenwart, behelst onder anderen ook de volgende Anecdote. Een jonge Parijzenaar

{==403==} {>>pagina-aanduiding<<}
uit een adellijk en aanzienlijk geslacht, welks vermogen en geduld hij echter door zijne verkwistingen eindelijk had uitgeput, werd nu rusteloos door zijne schuldenaars vervolgd. Aan hun gekwel, door welk middel dan ook, een einde willende maken, noodigde hij eindelijk die gezamentlijke heeren tegen een hepaald uur in zijne woning. Zij kwamen. De kamerdienaar ontving hen in de voorzaal. ‘Mag ik u om uwe rekeningen verzoeken, mijne Heeren?’ zeide hij. Met hoopvolle verwachting werden zij hem overhandigd. ‘Weest zoo goed, slechts weinige minuten te wachten; de voldoening zal zoo aanstonds volgen.’ Met deze woorden en een' beleefden wenk om plaats te nemen, begeeft de bediende zich in de kamer van zijnen heer. Een oogenblik daarna valt in dat vertrek een schot. Ontsteld en met ijzing op het gelaat vliegt de kamerdienaar naar buiten en roept: ‘Gijlieden hebt hem vermoord; hij is het slagtoffer uwer onbarmhartigheid; ziet slechts, daar ligt mijn goede heer met verbrijzelde hersenpan!’ De verbaasde schuldeischers wanen het bloedende lijk te zien, en, bevreesd voor policieverhooren en andere lastige formaliteiten, ijlen zij om het zeerst het huis uit. - Een kwartier uurs later verwisselde Graaf v.T. zijne woning en betrok er eene in eene ver van daar gelegene wijk. Zijne schuldeischers, die aan den zelfmoord, welke onder zulke omstandigheden te Parijs niets buitengewoons is, in ernst geloofd hadden, vernamen eerst, welke list hen verschalkt had, toen, eenigen tijd daarna, de gewaande zelfmoorder Parijs en Frankrijk verliet, en hun in eene beleefde circulaire daarvan kennis gaf.


Dat mag dan toch wel menschelijke ellende heeten!

In Engeland is, door de onbeschrijfelijke armoede der lagere volksklassen, een geheel nieuw middel ontstaan om geld te verdienen. De armen laten zich, tegen betaling, bij de dentisten de tanden uittrekken. En waarom niet? Die ongelukkigen hebben toch buitendien niets te bijten of te breken.



{==404==} {>>pagina-aanduiding<<}

Anecdote van Sheridan.

De geestige parlementsredenaar, schrijver en - schuldenmaker sheridan had op zekeren dag, hetgeen hem niet dikwijls gebeurde, een paar nieuwe laarzen aan de beenen. ‘Hoe denkt gij wel,’ zeî hij tot zijne vrienden, welker oplettendheid hij zag dat er door getrokken werd, ‘dat ik aan deze laarzen gekomen ben?’ Men raadde en raadde, maar telkens mis. ‘Och,’ zeî eindelijk sheridan, ‘houdt maar op, want gij raadt het toch nooit. Ik heb ze gekocht en betaald.’


Middel tegen pasquillen.

Toen zeker schrijver eens den Koning van Zweden, gustaaf den III, in een schimpschrift gehoond had en op diens bevel in persoon voor hem verschenen was, sprak de Vorst tot hem: ‘Gij schijnt veel vernuft, maar weinig geld te bezitten,’ en zond hem daarna met eene aanzienlijke gift naar huis. Uit den pasquilschrijver werd na de ijverigste lofredenaar des Konings.


Dubbelzinnige verklaring.

Twee geregtsdienaars werden afgevaardigd, om iemand wegens schulden in arrest te nemen. Deze echter zag, door het venster, hen aankomen; hij sloot zich op, en overlaadde hen, van uit zijne schuilplaats, met scheldwoorden; waaromtrent de geregtsdienaars de navolgende verklaring schriftelijk inleverden: ‘De Heer N.N. heeft ons van uit zijn venster beschimpt, en ons voor spitsboeven, lummels en ezels uitgemaakt; hetwelk wij mits dezen, als overeenkomstig de waarheid, met onze respective handteekeningen bevestigen.’







{==405==} {>>pagina-aanduiding<<}

Mengelwerk.

Verhandeling, over de zedelijke schoonheden in Stilling's tooneelen uit het rijk der geesten.


Door Mr. A.F. Sifflé. (*)

Met lof vermeldt men te regt de zedelijke schoonheden van eenen homerus, eenen pindarus, eenen sophocles en anderen. Men verstaat daardoor zoodanige plaatsen, die ons vooral boeijen door de waarheid der denkbeelden en het edele der gevoelens, vereenigd met het juiste en bevallige, het stoute en verhevene, of wel het schilderachtige en roerende der uitdrukking.
Ook in ons vaderland zijn wel sommigen opgestaan, die den beminnaars van dat zedelijk schoon den versmadenden naam van leden der nuttigheidsbent toevoegen, en willen, dat men, bij de beoordeeling van het schoone, volstrekt geen acht sla op hetgeen waar en goed is. Tot de zoodanigen behoor ik niet: want gaarne wil ik erkennen, dat niet alles wat nuttig is tevens schoon, en niet alles wat schoon is tevens heilzaam is; maar de volmaakte schoonheid kan nimmer strijdig wezen met waarheid en deugd. Wat nuttig is, zal zoo veel te eerder in beoefening worden gebragt, naar mate het zich aanlokkelijker voordoet; en wat schoon is, bezit te hoogere waarde, naar mate het tevens eene heilzame strekking erlangt.
Dezen avond wensch ik uwe aandacht bij de zedelijke schoonheden van hendrik jung, gezegd stilling, te bepalen, en wel alleen tot de zoodanige, als wij ontmoeten

{==406==} {>>pagina-aanduiding<<}
in het eerste deeltje van zijne Tooneelen uit het Rijk der Geesten.
Gij gevoelt, M.H., zoo ras er van tooneelen gesproken wordt, dat daarbij in aanmerking moeten komen de personen der sprekers, en de plaats, waar zij ondersteld worden op te treden.
Het was den Schrijver te doen, om zijne voornaamste denkbeelden, betrekkelijk onzen toekomenden toestand, zinnelijk voor te dragen. Hij kon zich derhalve van Grieksche noch Noordsche Mythologie bedienen, en moest er zich zulk eene scheppen, die met het Christendom zoodanig overeenkomstig was, en met den staat der wetenschappelijke beschaving zoodanig gelijken tred hield, dat men hem wel kon toevoegen: het is mogelijk, maar het blijft onbewezen, maar dat men hem nooit kon tegenwerpen: hetgeen gij zegt, is onmogelijk. Om verder alle verkeerde toepassingen te voorkomen, gaf hij zijnen sprekers Hebreeuwsche en somwijlen Grieksche namen: want hij verklaarde, in het geheele werk geene personen, maar zaken te bedoelen.
Op een aantal zedelijke schoonheden, in dat werk van stilling voorkomende, kan ik natuurlijk u niet oplettend maken, zonder uitschrijving der treffendste plaatsen. Maar, zal ook dit met goed gevolg geschieden, dan moet ik vooraf eene schets geven der door den Schrijver, tot voertuig zijner denkbeelden, aangenomene Mythologie; waarmede ik geenszins bedoel, dat geheel het stelsel, in elke bijzonderheid, louter verzinsel zou wezen, maar alleen, dat het zulks is als geheel beschouwd, al ligt ook in die inkleeding menige waarheid verscholen.
Derhalve zal ik, in de eerste plaats, een overzigt geven van de door stilling gebezigde Mythologie, en daarna eenige zedelijke schoonheden uit het aangehaalde werkje tot proeve mededeelen, telkens, zoo veel noodig, met een verslag van den hoofdinhoud van 't gesprek, waarin zij voorkomen.
I. Stilling legt dan ten grondslag de volgende stellingen en begrippen, die hij blijkbaar houdt voor de waar-
{==407==} {>>pagina-aanduiding<<}
heid nabij te komen in de hoofdzaak, schoon hoogst onzeker in de bijzonderheden, vooral der buiten het bereik onzer kennis liggende, doch tot de inkleeding onmisbare, plaatsbeschrijving. De eerste stellingen zijn louter dogmatisch, namelijk:
Er is een oorspronkelijk en door eigene kracht bestaand Opperwezen, Bron en Oorzaak van al hetgeen geweest is, nog is en zijn zal, de hoogste en eeuwige Rede, de Volmaaktheid zelve, aan tijd noch plaats gebonden, en dus door geene zinnelijke waarneming kenbaar.
Alle schepselen zijn van Hem voortgesproten, en onder die allen is niet één aan eenig ander volkomen gelijk. Het eene voortreffelijker zijnde dan het andere, is er dus noodwendig slechts één, die boven alle andere, in tijd en ruimte bestaande, wezens in waarde verheven is.
Zonder die vormen der zinnelijkheid zou geen schepsel kunnen bestaan. Neem tijd en ruimte weg, en alles lost zich op in het Absolute, in het onvoorwaardelijke bestaan der Godheid.
Tijd en ruimte zijn dus de voorwaarden van bestaan van elke persoonlijkheid buiten God; maar alle kracht in de schepselen is uit den boezem der Volmaaktheid in hen afgedaald, is afstraling van den Goddelijken Geest in hun wezen.
Het beeld of de afstraling der Godheid is in het eene schepsel vollediger dan in het andere. In het Hoofd der schepping, zijnde, volgens stilling, de meermalen aan de Oudvaders verschenen en naderhand menschgeworden jehova, is die afstraling volkomen. Hij is het Eeuwige Woord, of de onveranderlijke en volmaakte uitdrukking van het volstrekt onzigtbare Wezen der wezens, voor zoo veel Hij bestaat in het Absolute, en derhalve het Absolute zich afspiegelt in Hem; doch, als afzonderlijk persoon, bestaat Hij tevens in tijd en ruimte, d.i. hij ontwikkelt zijne gedachten bij opvolging; er is voor hem een verleden, een tegenwoordig, een toekomend. Hij kan zich vertoonen en van plaats veranderen, naar willekeur.
Niemand kan het Opperwezen beter of nader kennen,

{==408==} {>>pagina-aanduiding<<}
dan zoo gelijk Hij zich afspiegelt in dezen zijnen eeniggeborenen Zoon, het eeuwig Ideaal der menschheid, door wien de Vader alles heeft daargesteld, door wien Hij zich openbaart, en het eeuwig heil zijner redelijke schepselen bewerkt.
Schoon tijd en ruimte de vormen der gewaarwording bij alle schepselen zijn, kan dit echter wezen (en hier begint het Mythische van het stelsel) in tweederlei zin: of zoodanig, dat het geestelijke door het stoffelijke geboeid wordt; of omgekeerd zoodanig, dat het stoffelijke door het geestelijke wordt overheerscht.
Aldus ontstaat er tweederlei schepping: de Zinnenwereld en de Geestenwereld.
In de Zinnenwereld kunnen zielen met elkander vermaagschapt zijn, en echter door tijd of afstand, zoo niet door beiden, verre van elkander zijn afgescheiden; tenzij, in een' hoogen graad van helderziendheid, zich de toekomst ten deele voor den ziener ontsluijere, en de afstandsmaat in zoo ver wegvalle, dat men elkander, onafhankelijk van dien afstand, verschijne.
In de Geestenwereld kan de tijd, die aldaar, zonder afdeeling naar waarnemingen in de ruimte, slechts eene voortduring is zonder einde, geenen zoodanigen scheidsmuur opwerpen, of men kan eenmaal elkander ontmoeten; en de ruimte is er in zoo ver slechts loutere vorm van gewaarwording, dat men zich steeds in de nabijheid bevindt van allen, wier geest met den onzen verwant is. Hoe grooter verschil tusschen de zielen, hoe langer tijd er noodig is, om elkander te verschijnen.
Tot de Zinnenwereld behoort alles, wat wij met het oog van ons dierlijk ligchaam kunnen aanschouwen, ook al die zonnen en melkwegstelsels, kortom die duizende millioenen werelden, die door het gewapend oog worden ontdekt, of ontdekt zouden kunnen worden, indien wij slechts toereikende hulpmiddelen bezaten.
Maar, evenmin als een enkele waterdroppel op aarde onbevolkt is, evenmin is het die verbazende ruimte, welke de zonnen en werelden vaneenscheidt. Doch even gelijk

{==409==} {>>pagina-aanduiding<<}
wij door een bijzonder helder glas zouden heenzien zonder iets van het glas te bespeuren, even zoo zien wij de voorwerpen der Zinnenwereld door die der Geestenwereld heen zonder iets er van te bemerken, behalve welligt ten deele in den hoogsten staat van helderziendheid.
In de Geestenwereld is eveneens de Zinnenwereld onzigtbaar, behalve voor hen, die tot den rang van Engelen of Godsgezanten zijn verheven, en, overeenkomstig hunne bestemming, zoo wel de grover stoffelijke, als de fijnere Geestenwereld aanschouwen kunnen.
In alle bollen der Zinnenwereld staat de mensch, d.i. het met eenen onsterfelijken geest begaafde, doch aan een dierlijk ligchaam gebonden wezen, aan het hoofd der schepping. Overal is de dood eene straf voor den zondaar, omdat zijn lot er door verergert, en een doorgang tot de zaligheid voor den brave, omdat zijn lot er door verbetert. In zichzelven echter is de dood slechts de verwisseling van een' lageren met een' hoogeren vorm van bestaan.
Verder: gelijk b.v. zoo wel het Ethiopische als het Caucasische ras tot het menschdom op aarde behoort, en echter die beide (om van andere menschensoorten te zwijgen) van elkander kennelijk zijn onderscheiden, terwijl weder, onder de menschen van hetzelfde ras, geene twee personen aan elkander volkomen gelijk zijn; zoo zijn de menschensoorten in al de millioenen wereldbollen onderscheiden van elkander, en nergens zijn twee personen aan elkander volkomen gelijk.
De Geestenwereld wordt uit de Zinnenwereld bevolkt. Er is geen Engel of Duivel, dan die vooraf mensch is geweest, op dezen of genen wereldbol. Uit den doodslaap ontwaakt zijnde, wordt ieder, onmiddellijk bij zijn overlijden, met het ligchaam der opstanding omkleed, en langzamerhand van zaligen geest tot Engel, van Engel tot Aartsengel verheven; of, zoo het booze hem in de Zinnenwereld overwonnen had, wordt die verdoemde geest van lieverlede een Duivel, onderworpen aan de rampzaligheid, die onafscheidelijk is van het kwade, en hem aan

{==410==} {>>pagina-aanduiding<<}
blijft kleven, tot door den tweeden dood het zondig beginsel in hem vernietigd is.
Één wezen echter heeft oorspronkelijk tot de Geestenwereld behoord, jehova, Gods eeniggeboren Zoon, het grondbeeld der schepping. Doch ook deze heeft in der tijd zijne heerlijkheid afgelegd, en die eerst hernomen, na betoond te hebben, ook in een' zedelijken zin boven allen verheven en het oppergezag waardig te zijn; daar hij zich niet slechts tot den stand van een reeds Engel geworden, maar zelfs tot dien van een nog in het dierlijk ligchaam gekluisterd mensch had vernederd, en alzoo niet de Engelen, maar de menschen tot zijne broeders had aangenomen; terwijl zijne heerlijkheid, zoo wel vóór als na zijne menschwording, in het oog van God, voor wien tijd noch ruimte bestaat, haren genoegzamen grond heeft in zijne, op dezen aardbol geblekene, zedelijke waarde. Daar hij nu van alle overledenen de eerste was, die niet in een nachtgezigt of voor een oogenblik, maar gedurende een tijdvak van veertig dagen, nadat het sterfelijke door het leven bij hem verslonden was, aan allen, wier geest met den zijnen in genoegzame verwantschap stond om hun aanschouwelijk te worden, bij herhaling op helderen dag is verschenen, en voor hunne oogen, met zijn etherisch ligchaam, den dampkring onzer aarde verlaten heeft, zoo is hij, te onzen opzigte, de eersteling uit de dooden.
De anderen zijn te onzen opzigte dood, maar in waarheid, en in Gods oog, leven zij allen. Wanneer wij sterven, wordt te onzen opzigte de Zinnenwereld vernietigd, wij zelven echter worden veranderd. Bij onze ontwaking in het andere leven zijn wij als 't ware omringd door de overledenen, die dan, met betrekking tot ons, onverderfelijk worden opgewekt. De Geestenwereld, en het daarin gehouden wordend eeuwig oordeel, waarbij de Engelen van wege christus, den Regter van levenden en dooden, de maaijers of inzamelaars voor den hemel zijn, blijven dus, voor de bewoners der Zinnenwereld, de toekomende wereld en het oordeel ten uiterste of ten sterfdage. Voor hen, die het voorbijgaand tijdelijke met het betrek-
{==411==} {>>pagina-aanduiding<<}
kelijk, d.i. voor opvolgende wijziging vatbaar, eeuwige (daar immers het volstrekt of onbegonnen en onveranderlijk eeuwige den Onzienlijke uitsluitend eigen is) hebben verwisseld; voor hen is de Zinnenwereld de voorbijgegane orde der dingen; en, voor zoo veel het op hen toepasselijk was, hebben de zaligen het oordeel, dat eeuwig gehouden wordt, persoonlijk doorgestaan, terwijl de overigen het nog ondervinden. Wanneer eenmaal deze aardbol verstoord en het dan daarop levende menschdom verdelgd wordt, ontwaken die allen gelijktijdig in de Geestenwereld, zonder door den dood op aarde van elkander vooraf te zijn gescheiden geweest; en, terwijl zij alzoo allen, op één tijdstip, van bestaansvorm verwisselen, staan tevens, met betrekking tot hen, die eigenlijk slechts zelven veranderd zijn, al de vooroverledenen als 't ware op uit hunne graven. Opstanding en wederzien worden dan algemeen, en, omdat er geen menschdom op aarde meer bestaat, heeft de scheiding tusschen een in de Zinnen-, en een in de Geestenwereld levend menschdom dan,
voor de kinderen van adam, voor altijd opgehouden.
Elke wereldbol, of althans ieder zonnestelsel (en hier begint de voorstelling zelfs meer en meer phantastisch te worden) heeft zijne eigene Geestenwereld. Die van onzen bol, mogelijk van geheel ons zonnestelsel, heeft drie hoofdafdeelingen. De middelste is het Schimmenrijk of het veld der opstanding, waar alle gestorvenen ontwaken en gevonnisd worden. Het strekt, ten noorden en zuiden, zich uit in de onmetelijkheid. Ten oosten ('t welk hier eenvoudig de plaats beteekent, van waar het licht komt) heeft het den Hemel, ten westen de Hel.
In dat Schimmenrijk, of den Hades, smaakt men geen ander geluk of ongeluk, dan hetgeen uit eigen' boezem ontwelt. Het geestenligchaam, waarin men ontwaakt, is de volkomene uitdrukking van het ligchaam op aarde, doch verandert in voorkomen, naar mate de geest zich ontwikkelt en rijp wordt voor eene vaste bestemming. Niemand blijft er langer dan dertig jaren, naar onze tijdrekening. De meesten zijn er reeds vroeger door eenigen tot

{==412==} {>>pagina-aanduiding<<}
Engel bevorderden heilige gerigt, en tot den Hemel, het ware Elysium, ingegaan, of tot de Hel, d.i. de Gehenna of den Tartarus, verwezen.
De hemellingen, zoo wel als de helbewoners, zijn afgedeeld in een drietal graden, doch met ontelbare ondergeschikte wijzigingen in elken graad, naar mate der meerdere of mindere deugd of boosheid van elken afzonderlijken geest.
De zaligen van den eersten graad bewonen het Kinderrijk, of het Rijk des Onderrigts. Dáár worden dadelijk overgebragt alle, vóór de ontwikkeling hunner rede, gestorvene kinderen uit alle volken, zelfs zij, in welke de levenskiem reeds bestond, doch die vóór hunne geboorte zijn overleden; verder, na het oordeel te hebben ondergaan, alle deugdzame Heidenen, Mohammedanen, Israëliten, opregte twijfelaars en welmeenende, doch bekrompen gedacht hebbende of verkeerd onderrigte Christenen.
In het Schimmenrijk heerscht eene eeuwige schemering, steeds helderder wordende naar het oosten, waar een blozende dageraad van over het hooge gebergte henenschijnt. Maar in het Kinderrijk lacht die dageraad eeuwig over den bekoorlijken en onafzienbaren lusthof henen; terwijl hij, in de heerlijkste glansen, uit het schitterend oosten opdaagt, van over het onbeklimbare grensgebergte. Daar achter ligt het Rijk des Lichts, waar de Zon der Eeuwigheid, de Heerlijkheid des Heeren, onophoudelijk boven de kimmen staat. Zij, die er op aarde toe geschikt zijn geworden of in het Kinderrijk toe gevormd zijn, wonen aldaar in nog prachtiger paleizen en hebben heerlijker tempels, dan men in het Kinderrijk ontmoet. De aarde is er als smijdig goud, de hemel of het luchtgewelf als vloeijend zilver. De bewoners worden Engelen genoemd. - Achter het derde gebergte ligt het Rijk der Heerlijkheid, waar de Zaligmaker zelf, als de éénige aanschouwelijke Godheid, regeert. De bewoners heeten Aartsengelen of Serafs. De Heerlijkheid Gods staat er, als eeuwige Zon, in het toppunt. Dáár is het hemelsch Jeruzalem. De schoonheid is onbeschrijfbaar.

{==413==} {>>pagina-aanduiding<<}

In al deze Rijken verrijzen grond en gebouwen, voor zoo veel zij er zijn, door de scheppingskracht des Eeuwigen; maar de versiering daarvan ontstaat door de scheppingskracht, welke den bewoner door den Verhevene is medegedeeld. Al de hen omringende voorwerpen (en dit is even waar in de Hel, als in het Schimmenrijk en den Hemel) staan steeds in harmonie met den verstandelijken en zedelijken toestand der geesten. Een booze zou den Hemel, rondom zich, welhaast in eene woestijn herscheppen; een edeldenkende zou de Hel, rondom zich, in een' lusthof veranderen.
Gelijk het in het Schimmenrijk steeds helderder wordt naar het oosten, zoo wordt het steeds donkerder naar het westen. Eindelijk is het licht des Hemels geheel verzwonden; doch, waar die eeuwige nacht begint, ontdekt men, in het verre westen, het opgloren van een' anderen gloed.
Gelijk het voor elk, die voor den Hemel nog niet rijp is, onmogelijk is, het uit te houden in de lucht, die uit het oosten hem tegenstroomt, terwijl het licht zijne oogen pijnigt en zijne zinnen bedwelmt; zoo gaat het eveneens met hem, die nog niet vatbaar is voor den toestand eens helbewoners. Naar mate het booze beginsel zich ontwikkelt, wordt het hem behoefte, de lucht te zoeken, die uit de Hel hem tegenwalmt, en wordt de van daar opstijgende gloed het éénige licht, waarbij hij zien kan. Als hij gerigt en veroordeeld is, snelt hij er onwillekeurig en onvermijdelijk henen.
De eerste graad der rampzaligheid is het Rijk der Ellende. Alle plannen, om de zinnelijkheid te bevredigen, mislukken. Weinigen echter worden door die gedurige teleurstelling hunner wenschen van hunne verkeerdheid genezen, en dien ten gevolge door het Schimmenrijk naar het Kinderrijk heengevoerd. De meesten blijven onverbeterlijk, en gaan over tot het Rijk der Duisternis, de woonplaats der Duivelen. Er is ook dáár, waar hoogmoed, wrevel, wraakzucht, woede en wanhoop het leven verbitteren, wel een licht, maar het is die eigen gloed, die

{==414==} {>>pagina-aanduiding<<}
reeds (even als een brandende berg, in den middernacht, een afgelegen landschap beschijnt) het Rijk der Ellende bestraalde. Die gloed is in het Rijk der geestelijke Duisternis nog sterker, en schijnt vreeselijk, in den onophoudelijk zwarten nacht, van over de kale rotsgebergten in het westen. Doch den vuurpoel zelven (welks heete, uit den onmetelijken, altijd vlammen en lava brakenden krater opstijgende, dampen voor de daar wonende Aartsduivelen of Satans onmisbaar zijn; terwijl van die booze geesten de snoodste de Satan is bij uitnemendheid, gelijk in den Hemel de volmaakte mensch de Zoon van God is); dien vuurpoel, de zon der helbewoners, vindt men in het derde Rijk, het Rijk des Vuurs. - Bij de rampen, die men dáár ondervindt, wordt het stugste gemoed tot was gekneed. De verloren zoon, wien alles ontzonken is en alles tegengrimt, roept er uit: Ik zal opstaan en tot mijn' vader gaan, en reeds snelt de vader hem, als 't ware, te gemoet! Het was de laatste, maar onfeilbaar werkende proef tot loutering van den verdwaalde. Dit zal ook eenmaal den Satan of den Booze bij uitnemendheid gebeuren: want het Kwaad kan niet eeuwig zijn, gelijk God.
Wij vertrouwen, in het eerste deel onzer Rede, de Mythologie van stilling genoegzaam te hebben doen kennen, en gaan thans, in het tweede deel, eenige proeven leveren der zedelijke schoonheid van sommige tafereelen.
II. Daartoe verkiezen wij een overzigt te geven, hier en daar met overname van sommige gedeelten, van de volgende Tooneelen, die ik zoodanig gerangschikt heb, dat wij met een roerend en verrukkend Tooneel zullen besluiten.
Wij beginnen met het eerste Tooneel: Het groot ontwaken.
hanon, pelon, avith, azuriel. hanon (alleen.)
Mijn ontwaken is vreeselijk, of alles is een droom. Welk eene plegtige stilte! In deze eindelooze ruimte heerscht eene zwijgende schemering. Ginds, over het afgelegen

{==415==} {>>pagina-aanduiding<<}
gebergte, zie ik een zacht licht, even als het aanbreken van den lentemorgen. Hemel! welk eene plegtige rust! - Nergens leven of adem. Niets roert, niets beweegt zich. Alles schijnt mij louter schaduw te zijn. Ik wandel als op een vloer van wolken; beneden mij is geene aarde meer, boven mij is geen gesternte of maanlicht. Ik bevind mij alleen in deze huiveringwekkende woestenij.
Wat overkomt mij? Ik zweef even ligt, als de nevel op de vleugelen des winds. Ik stijg omhoog, ik daal neder op den minsten wenk van mijnen wil. Mijn logge ligchaam bestaat niet meer!
Indien dit droomen is, dan heb ik nog nooit, met zulk eene klare en duidelijke bewustheid, gedroomd. Maar neen! ik droom niet. Het is ontwaken ten eeuwige leven; mijne geliefde vrienden stonden bij mijn bed, en weenden.... Ik gevoel in mij geene begeerte, om wederom bij hen te zijn; ik ontwaar slechts eene teedere herinnering. Ook zij zullen den droom (des aardschen levens) welhaast hebben uitgedroomd!
Ik overzie mijn leven, en merk eene verbazende menigte van tekortkomingen en gebreken. Daarentegen is het goede, dat ik gedaan heb, zeer gering; en echter woont in mijn binnenste diepe, weemoedige vrede. - Vader der Geesten! maak een einde met mijne dierbaren, en ontferm u mijner! Gij zult toch hier zoo wel alomtegenwoordig zijn, als in het veelkleurig en woelig gebouw, dat ik verlaten heb.
Maar hoe eenzaam! Ik moet wezens opzoeken, aan welke ik mijne gedachten kan mededeelen. Misschien vind ik ze ginds, in het land des eeuwigen morgens. - O! hoe verkwikkelijk is het hier! - Versterkende koelte, meilucht blaast in dit eeuwig oosten! - Welk een zacht licht!... Hemel! ik zelf wordt verlicht, ik begin te schemeren, mijn wezen trekt het licht aan, ik heb een voorgevoel van zaligheid.
Doch welk eene menigte wandelt ginds in de landstreek der schaduwen, aan den voet van het gebergte? Ik moet

{==416==} {>>pagina-aanduiding<<}
derwaarts gaan. Zonder gezelschap bestaat er geene zaligheid.
(Hij nadert eenen eenzaam en in gepeinzen wandelenden geest, en zegt:)
Vrede zij u, mijn broeder! Wie zijt gij?
pelon.
Mijn naam is pelon. Ik ben mijzelven een geheim, ik ken mijzelven nog niet; doch dit alleen bemerk ik, dat ik niet meer ben, die ik weleer was. Ik gevoel intusschen te wèl, dat ik niet ben 't geen ik zijn moest.
hanon.
Gij mist den eersten regel van dit couplet. Deze luidt: Verlicht mij, Heer, mijn Licht! En ziedaar, hoe dat licht van gindschen heuvel der schaduwen afstraalt.
pelon.
Dat licht schijnt mij niet aan te gaan. Ik zie, dat het zich in uw wezen spiegelt. Gij schemert, als glinsterend zilver door een' witten nevel, of als weleer de volle maan door dunne wolkjes. Maar zie, hoe duister ik ben.
hanon.
Wat waart gij dan in het vorige leven? Ontdek u aan mij, lieve pelon!
pelon.
Ik was een arts; mijne opvoeding was goed; ik begreep de grondwaarheden van de Godsdienst. - Neen! ik begreep ze niet; ik leerde ze slechts, maar ik geloofde ze en leefde onberispelijk. Ik kwam eindelijk op de Hoogeschool; ik las schriften, die mij van mijnen koers afleidden. In 't kort, ik werd een twijfelaar, en - ik ben het nog.
hanon.
Waaraan twijfeldet gij dan?
pelon.
Eerst aan de waarheid van de Christelijke Godsdienst, naderhand ook aan het bestaan van God, aan de onsterfelijkheid der ziel en de vrijheid onzer handelingen. Eindelijk werd ik een volslagen Determinist.

{==417==} {>>pagina-aanduiding<<}

hanon.
En aan dat alles twijfelt gij nog? Misschien zijt gij nog een Determinist?
pelon.
Helaas, ja!
hanon.
Twijfelt gij dan nu ook nog aan de onsterfelijkheid?
pelon.
Ja, ja! aan de onsterfelijkheid.
hanon.
Evenwel, gij zijt gestorven, en zie, gij leeft weder.
pelon.
Weet ik, hoe lang ook dit leven duurt? Zijn wij hier der vernietiging niet meer, dan in het vorige leven, nabij? - Wat is dan de wereld, waarin wij ons thans bevinden? Eene loutere schaduw! - Hier kiemt geen zaadje onder onze voeten; alles is stikdonkere duisternis; aan alle zijden doen zich de twijfelachtigste uitzigten op. Noem wat gij wilt, gij zult het hier niet vinden, zoo het slechts een iets, de mogelijkheid van een iets te kennen geeft. Hier zoudt gij den tred van de rups en het ademhalen van het ziertje hooren, indien zij in dit ruim leefden. Hoe na zijn wij hier bij de vernietiging! Nog één stap, en wij zijn niet meer!
hanon.
Arme pelon! Ik geloof en hoop, dat uwe twijfeling welhaast door onuitsprekelijk blijde zekerheid zal vervangen worden. Maar, bleef de eeuwig onveranderlijke wet van liefde jegens God en uwe natuurgenooten u altijd heilig?
pelon.
Ja! en ik poogde haar met al mijn vermogen te gehoorzamen.
hanon.
Gij waart derhalve deugdzaam. - Zoudt gij u verheugen, als de Christelijke Godsdienst, in al hare uitgebreidheid, waarheid ware?
pelon.
Ja! onuitsprekelijk.

{==418==} {>>pagina-aanduiding<<}

hanon.
Pelon! gij begint te schemeren.
pelon.
Ik ondervind het. Ik ontwaar een duister voorgevoel. Ik reikhals naar het tijdstip der groote beslissing. Maar wie zijt gij toch?
Het verder gesprek zullen wij grootendeels overslaan, en alleen aanmerken, dat hanon raadsheer geweest was in eene kleine stad, alwaar hij tevens eenigen handel dreef. Hij was een braaf en godsdienstig, maar geen bijzonder voortreffelijk man. Doch de sprekers zien welhaast eenen derde naderen; het is avith, een Minister, die in zijn leven het volk onderdrukt had. Hij zet zich uit tot eene vreeselijke grootte, en vergramt zich over de stoutmoedigheid van hanon en pelon, die hem ondervragen willen; doch de ademtogt alleen van die twee betere geesten doet hem, als door een' elektrieken schok getroffen, terugdeinzen. Op eens roept pelon uit: Zie eens, hanon! Wie zweeft daar, met schitterend licht bekleed, van het gebergte herwaarts?
hanon.
Welk eene majesteit! Mogten wij ons in het stof vernederen en aanbidden! - Zie, onze medgezel wil zich verwijderen, maar hij is aan den grond vastgekleefd en kan niet voort.
pelon.
Die ellendige! Maar zie, lieve hanon, den wolkenwagen van den Vorst des Lichts! Verblindend lichtblaauw, als schitterend gepolijst zilver, waarin zich een zachte, vrolijke morgenhemel spiegelt, en daaronder, in een' gouden nevel, zachtgolvend purper. Zijn gewaad is rustende bliksem; zijne haarlokken zijn avondwolken, als de zon vrolijk is ondergegaan. Zijn aangezigt, zijn gansche persoon! - o! wat zijn hierbij de Grieksche statuën hunner ingebeelde Goden! - Maar hij nadert.
Azuriël ziet allen met hemelsche goedheid aan. Avith poogt zich te verwijderen. Nu schiet azuriël een' lichtstraal op den armen geest, wiens reuzengestalte tot die

{==419==} {>>pagina-aanduiding<<}
van een' dwerg ineenkrimpt. Azuriël tot avith: Onthul u!
pelon.
Hanon! zie, welk eene bloedige rol zich uit hem in het ledige ontwikkelt! Zie, hoe vlammenschrift boven zijn hoofd flikkert, als ware het met phosphorus geschreven! Hemel! welke gruweldaden, met levendige verwen geschetst!
Azuriël slingert een' bliksemstraal op avith, en zegt: Ga henen! lijd pijnen in het eeuwig verderf, verre van het aangezigt des Heeren en zijne heerlijkheid! - Avith wordt in eene ijzingwekkende gedaante herschapen, en als weggerukt naar het westen.
Nu spreekt azuriël tot pelon, den twijfelaar: Onthul u! - Gij hebt veel liefgehad, doch alleen om uws zelfs, niet om des Heeren wil. Smaak het loon uwer werken; maar den Heerlijke kunt gij niet aanschouwen.
Tot hanon: Onthul u! - Gij hebt veel geloofd, maar minder lief gehad. Gij zult Hem zien; doch den minsten zijner vrienden moet gij ten dienstknecht zijn.
hanon.
Heere! uw oordeel is regtvaardig. Gaarne wil ik een dorpelwachter zijn, zoo ik Hem slechts aanschouwe.
pelon.
Ook ik gevoel, dat gij regtmatig rigt; maar ach! zal ik dan nimmer tot zekerheid geraken?
azuriël tot pelon.
Gij moet, even als de kinderen, van voren af aan beginnen te leeren, en dan zal het blijken, of het zachte licht der wijsheid de rampzalige duisternis, die in u is, kan opklaren. Volg mij naar de plaats uwer bestemming.
hanon, op den top van het gebergte.
Welk een schoone morgen! welk een paradijs! - Heer! het is goed alhier te zijn.
azuriël.
Dit is het Rijk des Onderrigts, alwaar de vroeggestorvene kinderen en de opregte twijfelaars tot de dienst van het Godsrijk worden opgevoed. Hier regeren alleen man-
{==420==} {>>pagina-aanduiding<<}
nen, welke zich in het leven op de benedenwereld, door voortreffelijke opvoedingsverordeningen, verdienstelijk gemaakt hebben; en de edele huismoeders, die dáár hare kinderen tot goede wereld- en hemelburgers gevormd hebben, zijn hier bekleed met eene glinsterende, koninklijke heerlijkheid, en zetten hare geliefkoosde bezigheden, doch met eene hemelsche waardij en zaligheid, voort.
pelon.
Ach, Heere! veelligt vind ik in dit Rijk mijn verblijf.
azuriël.
Ja, pelon! Ziet gij ginds, in de verte, op dien heuvel, dien rood schitterenden burg?
pelon.
Ja, Heere! ik zie hem. Zulk een prachtig paleis werd nog nimmer door een' aardsch' Koning of Keizer bewoond.
azuriël.
Een mijner vrienden regeert dáár over dezen ganschen oord. Voorheen waren wij leeraars van de Godsdienst en op aarde ambtgenooten. Toen reeds leefden wij in vertrouwelijke vriendschap.
hanon en pelon te gelijk.
Hoe! zijt gij ook een mensch geweest?
azuriël.
Ja zeker, mijne broeders! Verwondert u dit? - Een mensch, die goed is, is voor veel grooter dingen bestemd, dan gij nu ziet verrigten. Ga heen, pelon! naar mijnen vriend, die u zal zeggen, wat gij doen moet. Gij intusschen, hanon, volg mij verder!
hanon.
Zal ik dan, over gindsch gebergte, de Bron des Lichts zien?
azuriël.
Thans zijn wij op de hoogte. Ziet gij haar nu?
hanon.
Voor dit gezigt verdwijnt alle denkbeeld van heerlijkheid. Men moet onsterfelijk zijn, om het te verdragen.
azuriël.
En echter is dit nog het aanschouwen des Heeren niet, maar alleen het afschijnsel zijner woning.

{==421==} {>>pagina-aanduiding<<}

hanon.
En deze ruimte, vol onuitdrukkelijke schoonheid? Wie vermoedde zoo iets in het rampzalig leven op aarde!
azuriël.
Hier is het Rijk des Lichts: in het Rijk der Heerlijkheid is alles nog oneindig schooner. - Kom, hanon! naar uwe bestemming!

Tot afwisseling volgt thans een overzigt van het eenigzins satyrieke tweede Tooneel.
In het Kinderrijk dwalen de ter beproeving voorloopig daar toegelatene natuurkundigen timéus, zalmon en alima.
timéus vangt aan:
Hoe schoon dit land ook zij, het biedt toch den natuurkundige geene gelegenheid aan, om zijne kundigheden uit te breiden. Ik zou zoo gaarne een kabinet van mineralen bijeenverzamelen, maar dat zal mij niet gelukken. Zoudt gij wel gelooven, dat ik tot hiertoe geen het minste spoor van mineralen of steensoorten ontdekt heb? Als ik somtijds meen iets bijzonders gevonden te hebben, dan verdwijnt het mij in de hand, en vervliegt als een nevel, eer ik zijn karakter, overeenkomstig croonstad of kirwan, onderzoeken kan.
zalmon.
Juist zoo gaat het mij met de planten. Ik ken er hier eenige. Ik heb het geheele zamenstel van linnéus doorgedacht, en alles, wat ik hier zag, daarmede vergeleken; doch er is geene overeenkomst te bespeuren: en, hetgeen nog het verdrietigste is, steeds komen er nieuwe soorten te voorschijn. Wil men eene plant bestuderen, en beschouwt men dezelve, om er een' karaktertrek in te vinden; laat men dan, na eenigen tijd, wederom op dezelfde plaats komen, dan staat er eene geheel andere. Dikwijls pluk ik eene bloem; zij vervliegt in mijne handen; zij schijnt een geestachtig, met gevoel begaafd, wezen te zijn. Aan verzamelen is hier niet te denken. - O! het is jammer:

{==422==} {>>pagina-aanduiding<<}
want de schoonheid der kleuren en der gedaanten overtreft alle verbeelding.
alima.
Ach! ik ben er nog veel slechter aan. Zoo lang ik hier geweest ben, heb ik insekten gezocht; maar niet één vlindertje, geen wormpje, niet eens een kapelletje heb ik gevonden. Wel zie ik dikwijls uit lichtkleuren zamengestelde wezens over den grond henenfladderen, die nu op eene bloem rusten, dan saffraankleurige wolkjes om zich heen zamelen, om straks zacht in de hoogte te stijgen en weder neêr te dalen, als vierden zij hunnen Schepper een feest. Maar men moet niet in de gedachten nemen hen te vangen. Waartoe zou het ook dienen? Spiritus vini heeft men hier niet: en wie weet, of men er deze dieren wel eens in zou kunnen bewaren.
Welhaast worden de natuurkundigen door zekeren jeriël beter onderrigt. Zij waren, in den Hemel, arm en niet te huis, omdat zij zich in het verledene tijdperk geïsoleerd hadden. Zij hadden de natuurkunde slechts beoefend, omdat zij er genoegen in schepten, maar niet uit zucht tot bevordering van het algemeen welzijn, en zonder te bedenken, dat er slechts ééne studie is, welke door den mensch, op elken trap van zijn geestelijk bestaan, kan worden voortgezet, en telkens aangevangen, waar men in een vorig leven er in gebleven was; de studie namelijk van de menschelijke natuur en hare veredeling, waartoe dan ook zeker, niet als doel, maar als middel om anderen nuttig te zijn en onszelven te beschaven, het onderzoek van de voortbrengselen der natuur buiten ons behoort. Indien zij alzoo hadden gehandeld, zouden zij, op den tweeden trap van hun aanwezen, bemerkt hebben, hoe rijk de hemelsche natuur is tot bevrediging onzer redelijke wenschen. Die gelukzaligheid echter mag nooit het oogmerk van ons streven zijn: want zoo doende zouden wij ons, op een' derden of hoogeren trap van ons aanzijn, al wederom arm en verlaten bevinden. Men moet alles doen niet uit eigenbelang, maar uit liefde tot God, en men be-
{==423==} {>>pagina-aanduiding<<}
mint God, als men Zijne ons ingeschapene wet, niet om des genoegens wil, maar uit pligtbesef gehoorzaamt.
Zalmon vraagt daarop: Zeg eens, vriend! hoe zijn wij nu te helpen? Jeriël antwoordt: God, die altijd Liefde is, heeft op elken trap de middelen, om zijne verdwaalde menschen te regt te brengen; maar, hoe verder zij afwijken, hoe moeijelijker dit wordt.
Nu komt zuriël aanzweven. Hij verkondigt, dat jeriël, omdat hij juist heeft geoordeeld, door den Heerlijke, d.i. door christus, tot Vorst over een groot volk is aangesteld. ‘Ga in mijne woning,’ zegt hij: ‘daar zult gij, op de tafelen in den Tempel, uwe bestemming geschreven vinden. U, timéus, zalmon en alima! zal uw lichtgewaad onttogen worden, en gij wordt zoo lang, over het gebergte in het westen, in het Rijk der Schimmen verwezen, tot dat uwe zielen geheel van hare gehechtheid aan de aardsche natuur gereinigd zijn, en gij in staat gesteld zijt, om hier aan uwe bestemming te voldoen. Gij hebt nu bij ondervinding geleerd, dat de goede wil alleen niet zalig maakt. Verwijdert u!’

Als tegenhanger van het vorenstaande zoude ik wel iets kunnen mededeelen uit het achtste Tooneel, De Oudheidskenner. Deze was een man, die, zonder te meenen den dood zoo nabij te zijn, en terwijl hij nog voorgenomen had eene reis naar Sicilië te doen, om de puinhoopen van Agrigentum te onderzoeken, zich op zijn sterfbed het laatste had bezig gehouden met te staren op eene kleine afbeelding in gips van den Laocoön, terwijl men hem voorlas, wat lessing over dat kunstwerk geschreven had. De hemelling chilion zegt er van: ‘Ik vermoede, zoo de Heer de gedaante had van den Vatikaanschen Apollo, of petrus den Farnesischen Hercules geleek, al ware het ook van den rug te zien, hij zou zich verblijden.’ Guel, een zalige van hoogeren rang, die gezonden was, om ekron, den oudheidskenner, te rigten, merkt er op aan, dat des geleerden blindheid zoo verre ging, dat een marmeren beeld hem beter beviel, dan het oorspronkelijke

{==424==} {>>pagina-aanduiding<<}
zelf. ‘Stel hem een der schoonste menschen voor,’ vervolgt hij: ‘hij gevoelt er niets bij; maar, als hij een' afgebroken marmeren vinger vindt, van welken hij maar denkt, dat het stuk van een' Griekschen kunstenaar herkomstig zou kunnen zijn, dan baadt hij zich in vergenoegen, en hij weet eene menigte idéën in dien vinger te vinden, waaraan de kunstenaar zelf niet eens gedacht heeft.’
Maar wij wenden ons, alvorens met een heerlijk tafereel te besluiten, tot iets meer ernstigs, waarin echter tevens de geest der fijne satyre niet te miskennen valt. Ik bedoel het veertiende Tooneel: de Christelijke Farizéën, of, zoo als de eerste uitgaaf had, de Piëtisten.
elon, jathir, meraja en gadiël, in het Schimmenrijk.
elon.
Ik ben ontwaakt ten eeuwige leven.... Hoe gelukkig ben ik nu, dat ik op aarde uwen weg van verloochening, o eeuwige Liefde! bewandeld heb.... Doch wie treedt mij daar te gemoet?
jathir.
Welkom, elon! kent gij uwen broeder jathir niet meer?
elon.
Neen! ik zou u niet gekend hebben, zoo zeer zijt gij veranderd. Zijt gij dan nog hier? Gij zijt immers acht jaren vóór mij gestorven?
jathir.
Ach, broeder! ik weet niet, wat ik zeggen zal. Wij waren van onze zaak zoo zeker. Als wij in onze bijeenkomsten bij elkander waren, en ons verblijdden, dat de Heer ons, boven zoo veel anderen, begenadigd, en ons zijnen wil geopenbaard had, dan geloofden wij in ootmoed, dat wij vóór velen zouden zalig worden. Maar bedenk nu eens, broeder! Ik heb gezien, dat velen, welke wij niet eens voor wedergeboren gehouden hebben, met triomf door de Engelen in 't Rijk der Zaligen zijn ingevoerd; op mij daarentegen heeft tot hiertoe geen Engel achtgeslagen. Even zoo gaat het met onzen broeder maraja, dien

{==425==} {>>pagina-aanduiding<<}
krachtigen voorbidder, den trouwen ontdekker van onze gebreken. Ginds staat hij en treurt: want onlangs naderde hij een' der hemelsche Gezanten; doch een elektrieke slag, als een bliksem, ging van hem uit, en de arme meraja werd verre weggesmeten.... Doch velen zijn hem voorgegaan, welken wij niet eens voor uitverkorenen hielden.
Dit was onder anderen, vernemen wij verder, het geval geweest met den predikant hunner gemeente. ‘Hoe is dat mogelijk!’ roept elon uit: ‘Een' man, die een geplooid overhemd droeg, die zelfs een' gouden ring aan den vinger had, dezen zou de armgeworden Heiland in genade hebben aangenomen? Een' man, die geene zwarigheid maakte, somwijlen het afschuwelijk kolfspel of een' ijdelen dans bij te wonen; die de kerkmuzijk bij ons invoerde; die van den wandel in Gods tegenwoordigheid, van den inkeer, van het duistere geloof, en al de toestanden eener vernietigde ziel, niets wist; die zou zalig geworden zijn?’
Jathir: Ja! hij is zalig, en naar het schijnt in een' zeer hoogen graad.
Meraja: Van alles, wat ik hier zie, begrijp ik niets. Denkt maar eens: de afvallige maria, die ons altijd zoo tegensprak, zich zelfs van ons afscheidde en zich weder onder de wereld vermengde; deze maria, welke wij betreurden, die is, terstond bij hare aankomst, zalig geworden.
De vrienden zoeken zich diets te maken, dat zij of den rigtenden Engel bedrogen heeft, of dat alles eene beguicheling des Satans is; maar kunnen zich toch niet regt van het eene of andere overtuigen.
Daar zien zij Engelen aanzweven. Zij snellen alle drie naar het gebergte, om anderen te zien rigten. Inderdaad, daar is er een. Hij wordt in een monster veranderd, dat in den eeuwigen nacht henensist, alsof hem de vlammen verzengden. Een ander begint te schitteren; hij krijgt een' kring van licht rondom zich, die al helderder en helderder wordt. Zacht lichtblaauw en wit is dat licht; het glinstert, als gepolijst zilver in de volle maan. Meraja

{==426==} {>>pagina-aanduiding<<}
roept uit: ‘God zij ons genadig! Dezen ken ik! Is dat niet de schoolmeester elias?’
Elon: Hij was zeer ziek, toen ik stierf. Evenwel, hij kon het toch niet zijn: want deze is een heilige. Zie, hij zweeft reeds als een Seraf over het gebergte heen, en de schoolmeester was niet eens wedergeboren.
(De Engel gadiël nadert, en zegt:)
Ja! juist deze was de schoolmeester elias. Thans is hij een Vorst in het land der Regtvaardigen. Zijn erfdeel is heerlijk: want liefde was bij hem de drijfveer van alles.
Elon verwondert zich, daar die man niet eens bekeerd was. De Engel gadiël vraagt, of hij wel weet, wat het is, bekeerd te zijn? - ‘Goddank! ik weet het,’ zegt elon: ‘ik ben sinds veertig jaren bekeerd.’ De Engel verklaart hem, dat de ware bekeering daarin bestaat, dat een zinnelijk wezen vervuld wordt met eene, alle daarmede strijdig eigenbelang verzakende liefde tot God en den naaste, en vraagt: ‘Bemindet gij den vromen elias, toen gij hem der zaligheid onwaardig keurdet?’ (Alle drie schrikken en beven.) ‘Gij zijt sinds veertig jaren herboren, en gij hebt nog niet eens den eersten en onvermijdelijken pligt des Christens, niemand te haten, vervuld!’ Jathir beroept zich op het getuigenis van Gods Geest in zijn binnenste. De Engel vraagt, of de Farizéër ook dat getuigenis had, toen hij met overtuiging uitriep: ‘Ik dank U, o God! dat ik niet ben als andere menschen; dat ik niet zulk een groote zondaar ben, als deze tollenaar.’ - ‘Verootmoedigt u nu nog,’ gaat gadiël voort, ‘onder de magtige hand van God, opdat Hij u te zijnen tijd verhooge!... Verwijdert u!’
De drie arme geesten varen weg in eene woeste wildernis, welke van eene flaauwe schemering, als die der nieuwe maan, verlicht wordt. Dat oord gelijkt een woest eiland, hetwelk door allerlei wilde volken wordt bewoond. Hier zijn ze nu bestemd, om door den wreeden zin dier zielen gezuiverd en in waren ootmoed geoefend te worden; daarentegen moeten zij die geesten onderrigten, en al nader aan hunne bestemming brengen.

{==427==} {>>pagina-aanduiding<<}

En nu volge, tot besluit, het derde Tooneel: Het blijde wederzien in het Rijk des Lichts.
aramia, jahdiël.
Aramia: Nu, zie rondom u heen, mijn broeder jahdiël! (Deze is uw nieuwe naam.) Aanschouw dezen ruimen oord. Hij is uw nieuw Vorstendom. Dat lazuren gebergte, in dien zich wijduitstrekkenden kreits, zijn deszelfs grenzen. - Zie die zachtkens rijzende heuvels en vlakke dalen, met al hunne lustpriëelen en waranden. Wat was de smaragd in den glans der zon, bij deze bloeijende natuur? - Briljanten, op glinsterend gepolijst zilver gezaaid, zijn enkel schaduwen bij dezen levensstroom, welke dáár door de dadelbosschen henenslingert. Alle juweelen, in den glans des schoonsten morgens, waren niets bij deze bloembedden, over welke gij thans henenzweeft, zonder dat de tengerste bloem zich onder uwe voeten buigt. Zijn hier niet de lanen, enkel van levensboomen, met al hare kronkelpaden, zoo vele tempels, vervuld met de heerlijkheid des Heiligdoms? Haar groen schemert, als in vloeibaar goud. En dit wijduitgestrekte oord is overal bewoond, en overal tot een zalig genot voor vele duizenden uwer voormalige medebroederen, onder welke gij er velen herkennen zult, bestemd. Deze allen zijn goede, voortreffelijke wezens, wier volmaking voortaan van uwe wijze regering afhangt. - Dáár, op den meest verhevenen heuvel, ziet gij uwen burg. Hoe glinstert hij in de stralen der Goddelijke Heerlijkheid! Dáár steken de tinnen uws tempels boven alles uit. Gij zult daarin, boven den altaar, saffieren tafelen zien zweven, op welke gij steeds den wil des Heerlijken, met gouden letteren uitgedrukt, lezen, en daarnaar uwe regering inrigten zult. Hoe glinstert gij! Gij verspreidt van alle kanten licht. Gij stijgt en daalt. Gij verheerlijkt den Eeuwige. Ik verheerlijk Hem ook.
Jahdiël: Voor mijn gevoel heeft de eeuwigheid geene woorden. Maar zie, gij verheerlijkte! zie gindsche heerlijkheid, welke ons hier de zon duizendvoudig vergoedt; haar licht is loutere waarheid, aan welke ik eertijds geloofde, en hare warmte is loutere goedheid, welke ik eer-
{==428==} {>>pagina-aanduiding<<}
tijds beminde. - In wijduitgestrekte kringen zie ik de stad Gods, en op hare hoogte de woning des Heerlijken: eene gansche wereld vol nooit geziene schoonheden. - Ach! zal ik dat alles niet van nabij zien? Zal ik Hem, den Onuitsprekelijke, niet zelven zien?
Aramia: Ja! gij zult Hem, en wel in zijne woning, dikwijls zien. Er zijn toestanden, want tijden kan men hier niet zeggen, in welke gij voor Hem verschijnen kunt. Zulk een toestand is het hoogste, dat een eindig wezen ondervinden, maar ook verdragen kan. - Kom, jahdiël! kom mede naar uwe woning. Ik zal u geleiden.
Jahdiël (nu in zijne woning): De grootheid der pracht, de geschiktheid voor al de werkzaamheden, welke hier op mij wachten, gaat alle verstand te boven. Dat alles is geene doode stof, maar enkel geest, licht en leven. Alles verandert zich onophoudelijk door al de kleuren des lichts. Zulk eene geestvolle overeenstemming der verhevenste schoonheid heeft nooit een sterveling, ook maar van verre, vermoed. - Doch waar is mijn Leidsman? Had hij toch nog maar één oogenblik hier vertoefd!... Maar ik ben niet hier, om slechts te genieten: neen! ik moet goed, oneindig veel goed doen. Ik moet in den Tempel, en dáár, op de saffieren tafelen, het bevel des Heeren lezen. - (In den Tempel.) Welke ontzaggelijke Majesteit! - Daar staat immers mijn Leidsman? Hij wenkt mij. Hij verandert van gedaante... Hoe!... Mijne elize! mijne getrouwe gade!
Aramia (in eene hemelsche omarming.) Mijn geliefde, nu mijn jahdiël! en ik uwe voor eeuwig onafscheidbare aramia.
Jahdiël. O! hoe zijt gij verlicht en verheerlijkt! Nu kan ik u eerst regt mijn' Engel noemen. Ziet gij nu, dat ik u dikwijls de waarheid gezegd heb: gij zult mij ééns in zaligheid overtreffen.
Aramia. Zeg dat niet, mijn vriend! Uwe heerlijkheid is groot. Zie slechts derwaarts naar het licht en het regt, en zie, welke stralen het verspreidt!

{==429==} {>>pagina-aanduiding<<}

Jahdiël. Ik lees: Gaat heen en vermeerdert u zaligheden door uw aanzijn.
Aramia. Dat versta ik, mijn vriend! Kom!
(Beiden zweven, hand aan hand, door eene hooge galerij, die op zuilen, welke als schoon gepolijst jaspis glinsteren, rust, naar eene groote zaal, welker kristallen deuren zich van zelve openen.)
Jahdiël. Wie zijn die onuitsprekelijk schoone Engelen, die naar ons toeijlen?
Aramia. Dat zijn onze kinderen, jahdiël! die vóór ons overwonnen hebben.
Jahdiël. Ware ik niet onsterfelijk, ik stierf van vreugd.
De Engelen. Verhoogd is boven uw hoofd de heerlijkheid des Verhevenen, Vader! Hier zijn uwe kinderen.
(Stomme, hemelsche omarming en plegtige stilte.)
Jahdiël. Ik drink stroomen van zaligheid. - Kinderen! gij zijt volwassene jongelingen en jongedochters. Wie heeft u opgevoed?
De Engelen. Wij waren tot nu toe in het Kinderrijk, waar wij, onder het opzigt uwer moeder, onze grootmoeder, tot nuttige burgers van Gods Rijk gevormd zijn. Thans riep onze moeder ons henen en voerde ons in uwe woning. ‘Hier,’ zeide zij, ‘zult gij uwen vader zien: want hij komt uit het land der sterfelijkheid en heeft overwonnen; hier zult gij met hem wonen.’
Aramia (terwijl zij nog een groot, wijd, helder glinsterend portaal opent.) Treed ook hierin. Zie hier uwe vrome voorouders. Zij komen allen om u te omhelzen. Ontvang al deze verheerlijkten. Zij zullen uwe raadgevers zijn.
(Stomme, hemelsche omhelzing.)
Allen. Hoe onuitsprekelijk is hetgene God bereid heeft dengenen, die Hem liefhebben! - Gaan wij in zijnen Tempel, om Hem een heilig Halleluja te zingen!
Ziet daar, M.H., eenige tafereelen, geschetst door de rijke en heilige vinding van eenen man, die reeds lang overleden is, en, in de voorrede van de tweede uitgaaf dezer Tooneelen, van zichzelven betuigde: ‘Ik wil noch

{==430==} {>>pagina-aanduiding<<}
Calvinist, noch Hernhutter, noch Piëtist heeten: dat alles riekt naar sektengeest. Ik belijde, mij alleen te houden aan de leer van jezus en de Apostelen, en draag daarbij, ter onderscheiding der verschillende politiek vastgestelde Godsdienstgenootschappen, het uniform der Evangelisch-Hervormde Kerk, omdat ik toch nu een uniform hebben moet, tot het ééns zoo verre komt, dat ik witte kleederen drage.’





De steppen van het zuidelijke Rusland.

De Steppen van het zuidelijke Rusland strekken zich uit van de Hongaarsche grenzen tot aan die van China. Het zijn onmetelijke, door niets afgebrokene vlakten, in het voor- en najaar met welig groeijend gras bedekt, in den winter bedolven onder de sneeuw, die de wind op sommige plaatsen tot ontzettende hoopen opjaagt, en in den zomer verduisterd door een ongemeen fijn stof, hetwelk aanhoudend boven den grond in den dampkring blijft hangen. Ter naauwernood verdienen de ligte golvingen van den grond der Steppen den naam van heuvels. Menigmaal echter ontmoet men er aardhoopen, door menschenhand gevormde hoogten of tumuli, waarvan noch ouderdom noch oorsprong bekend is. Het opmerkelijkste kenteeken dezer vlakten is het volstrekt gemis van boomen. Niettemin is de plantengroei er rijk en krachtig; het gras wast er voortreffelijk. Men kan, regt toe regt aan, honderden uren ver gaan, zonder heester of kreupelhout te ontmoeten. Enkele boschjes zeker zijn er, maar slechts de Tartaarsche jagers kennen dezelve. Door die weiden zonder grenzen zwerven aanhoudend ontelbare kudden. Menig stuk vee, dat aan den voet van den grooten Chineschen muur het levenslicht gezien heeft, wordt door zijne zwerftogten tot naar de oevers van den Dnieper gebragt, om op de markt van Odessa te koop te staan. Gedurende den zomer hebben die arme dieren veel van hitte en van droogte te lijden, want alsdan is het niets zeldzaams, dat het laatste grasscheutje tot in den wortel verdort. In zulk eenen tijd moeten de herders zich zorgvuldig van voeder voorzien hebben, ten einde hun vee gedurende het heete jaarsaizoen te kunnen onderhouden, in afwachting van den herfst, wanneer het gras weder ontspruit.

{==431==} {>>pagina-aanduiding<<}

Overal, waar zich eene rij bergen verheft, hoog genoeg om tot beschutting tegen de winden te dienen, die over een plat en openliggend land van de boorden der IJszee komen aanstormen, verandert de grond van aard en voorkomen. In de Krim, bij voorbeeld, hoezeer derzelver noorderdeel iets van de dorheid der Steppen heeft, geniet de zuidkust, die door het gebergte der middendeelen van het schiereiland beschermd wordt, eene temperatuur, gelijk aan die van Italië. Wijnstok en olijfboom worden er met denzelfden goeden uitslag gekweekt als in Provence. Die bergen van het midden zijn voor het zuiderdeel der Krim, hetgeen de Himelayas voor Indië zijn. Zoo deze uitgestrekte landstreek voor den magtigen adem der noordewinden openlag, zoo de hooge scheidsmuur, die haar verdedigt, niet aanwezig was, zou zij weldra in Steppen verkeerd zijn. De ijskoude winterwind, tot in het binnenste der keerkringlanden doordringende, zou de pagoden van de aarde wegvagen, en den krachtigen groei der jungles verdroogen; de vruchtbare rijstvelden van Indostan zouden tot weideplaats aan de kudden der Tartaren dienen, en niet langer het voorwerp zijn van de begeerlijkheid der veroveraars.
Klaarblijkelijk heeft de natuur de Russische Steppen voor een zwervend herdersvolk en niet zoozeer voor eene bevolking van akkerlieden bestemd. In die overal eentoonige vlakten toch hecht niets den mensch aan deze of gene bijzondere plaats. Niettemin schijnt de Russische regering zich de taak te hebben opgelegd, om de zwervende stammen in landbouwende kolonisten, gezeten in vaste woningen, en de Steppen zelve in akkerveld te veranderen. Men heeft Duitsche en Bulgarische gezinnen, door het aanbod van groote voordeelen, derwaarts pogen te lokken, in de hoop, dat hun voorbeeld de inboorlingen tot rustiger gewoonten zou terugbrengen. Deze proeve is gedeeltelijk, en wel met name in den omtrek der steden, gelukt; doch de dus aan hun vaderland ontvoerde familiën bemerken maar al te spoedig, welke middelen de natuur van den grond te hunner beschikking stelt; en naar mate hunne geldelijke omstandigheden verbeteren, veronachtzamen zij den landbouw, om zich met de veeteelt bezig te houden. Deze laatste is ook inderdaad hetgeen, waarin de ware rijkdom van het land bestaat, en naar mate van dezelve worden de inwoners voor arm of rijk gehouden.

{==432==} {>>pagina-aanduiding<<}

Wij hebben gezegd, dat de Steppen eene onafmetelijke vlakte vormen. Over het algemeen ligt die vlakte zeer hoog; naar den kant der Zwarte Zee loopt zij uit in eene steil afgesneden aardhoogte, niet minder dan honderd twintig tot honderd tachtig Engelsche voeten boven de zee verheven. De rivieren, welke deze Steppen doorsnijden, en die in de lente door het smelten der sneeuw zeer waterrijk en zeer snelstroomend worden, graven dezelve met diepe geulen uit, en daar zij menigmaal van bed veranderen, laten zij holle wegen achter, die de eenzelvigheid der landstreek afbreken. Overal elders zouden die insnijdingen van den grond voor onbeduidend gehouden worden; maar in de Steppen is de geringste verandering van oppervlakte eene gewigtige gebeurtenis, want de onderscheidene deelen van het grondgebied ontleenen hunnen naam van de wijze, waarop de werking des waters dezelve van een scheidt.
Het regenwater verliest zich in de Steppen zeer langzaam; somwijlen blijft de grond weken lang met plassen en waterplekken bedekt, die verscheidene duimen diep zijn; een deel van dit water wordt door den grond opgeslurpt; het overige zijgt, langs geheime doorgangen, tot in de grootere of kleinere rivieren, en sleept in zijnen loop eene aanzienlijke hoeveelheid aardslib mede, hetgeen de rivieren troebel en slijkerig doet worden. De meeste dier rivieren echter, geenen anderen toevoer hebbende dan sneeuw- en regenwater, blijven 's zomers droog. Elke holle weg loopt uit op eenen grondval, waarschijnlijk in den beginne gevormd door den aardrand, die de zee omzoomt; maar naar mate het water zich een bed gegraven heeft, is de val in den loop der eeuwen gedurig meer achterwaarts naar de binnenlanden geweken. Op sommige plaatsen gaat die werking des waters snel genoeg voort, om de naburige bewoners in staat te stellen, haar met eigene oogen te volgen.
Daar de hoogte van den grond over de geheele uitgestrektheid der Steppen nagenoeg dezelfde is, hebben deze door het regenwater uitgeholde geulen ook bijna eenparige diepte: die diepte is zelden minder dan honderd voet; menigmaal gaat zij er honderdvijftig te boven. Dit groot verschil van oppervlakte en de steile afsnijding der boorden ter wederzijde brengen te weeg, dat de vuipolotshs, of holle wegen, voor reizigers, en evenzeer voor de herders met hunne kudden, een onoverkomelijke hinderpaal worden. Om dezelve

{==433==} {>>pagina-aanduiding<<}
te vermijden, maakt men, waar de nood het vordert, uiterst lange omwegen. De plaats, waar een vuipolotsh begint, is een punt, waar steeds verscheidene wegen of paden zamenloopen; iets, hetgeen daaraan, in het omliggende land, een niet onaanmerkelijk gewigt bijzet. Gedurende den winter ligt de holte dier geul gewoonlijk vol met sneeuw, welke de wind er in gedreven heeft. Wee den armen reizigers, die, op hunnen weg verdwaald, zonder het te weten zulk eenen afgrond betreden! Menschen en dieren verzinken in denzelven zonder redding, en het lot, hetwelk hen getroffen heeft, wordt eerst bekend, wanneer de geheel weggedooide sneeuw hunne lijken bloot laat.
Wat wij hierboven gezegd hebben, is niet toepasselijk op de groote rivieren, namelijk op die, welke gedurende het geheele jaar door bronnen gevoed worden. Van deze zijn de oevers minder steil; maar, ofschoon zij meer allengskens oprijzen, zijn zij even hoog, dat is te zeggen dat zij honderd tot honderdvijftig voet boven de oppervlakte des waters verheven zijn. Over het algemeen is het bed dier groote rivieren uiterst breed en bezet met biezen, die zes tot acht voet lengte hebben: tusschen dezelve huist allerlei watergevogelte in overgroote menigte.
Is nu in de binnendeelen der Steppen de werking der regens zoo merkbaar, zoo werkt de zee aan derzelver buitenkant met geene mindere kracht. Eene opmerkelijke bijzonderheid der boorden van de Zwarte Zee is, dat er zich steeds een uitgebreid meer vormt nevens den mond van elken grooten rivierstroom. Sommige dier meren zijn zelfs geheel van de zee gescheiden. Men geeft daaraan den naam van liman (*). Volgens hetgeen de Heer kohl onderstelt, worden deze limans door de werking der zee gevormd, wanneer heftige stormen dezelve in den mond der rivieren opstuwen, als wanneer het water den hoogen aardwal, die zich boven de zee verheft, onophoudelijk ondermijnt. Zijn er geene stormen, dan gebeurt er iets, dat eene geheel en al strijdige werking doet. De groote rivieren voeren, gelijk wij gezegd hebben, eene aanzienlijke hoeveelheid slib met haar water

{==434==} {>>pagina-aanduiding<<}
af; dit troebele water, door de zeegolven gekeerd, zet zijn bezinksel aan de voorzijde der meren af: dus hoogt zich aldaar een aardzoom op, die eindelijk de liman tegen de inbraken der zee beschermt. Aan dien door de natuur gevormden dijk geeft men den naam van perissip. Betreft het een' breeden en diepen rivierstroom, dan is de perissip nimmer volledig; er blijft steeds eene opening of gheerl in, die eene gemeenschap vormt tusschen de zee en de liman. Men begrijpt, dat des zomers die stilstaande wateren kwaadaardige uitdampingen verspreiden moeten: het is eene gevaarlijke nabuurschap. Er is zeker dorp, alwaar de inwoners, in een' enkelen nacht, allen de koorts gekregen hebben, omdat de wind, van streek veranderende, hun de smetstof van een dier verpeste meren had aangebragt.
Wanneer men de uitgestrektheid der Steppen doorkruist, bemerkt men, dat op sommige plaatsen de grond als ingezakt en uitgehold is, zoodat dezelve natuurlijke kommen vormt. Dit noemen de inboorlingen stavoks. Het regenwater verzamelt er zich in, en ofschoon de aarde het weldra heeft ingezogen, behouden deze plekken eene zekere vochtigheid, zelfs wanneer het overige der streek reeds lang door droogte verschroeid wordt: ook levert gedurende den zomer het bezit van een' Stavok aan de herders onwaardeerbare voordeelen. Zij, die er een' gevonden hebben, bewaken dien dag en nacht, uit vrees, dat vreemdelingen zich daarvan meester zullen maken. Volgens eene bijgeloovige meening, welke in die streken heerscht, zouden de stavoks gaten zijn, door de oude Mongolen gedolven, om hunne graven in den boezem der aarde te verbergen. Er is veeleer alle reden om te onderstellen, dat die uitholingen veroorzaakt zijn geworden door eene geringe verzakking der lagere aardbeddingen.
Het klimaat der Steppen slaat van het eene uiterste tot het andere over: des zomers heerscht er eene drukkende hitte, des winters eene strenge koude. Naar het schijnt doet de nabijheid der Zwarte Zee, die toebrengen moest om den dampkring te temperen, zulks niet: en dit verklaart zich door de ongemeene hoogte der kust. Deze aardverhevenheid, van welke wij gesproken hebben, belet de onderste lagen der luchtkolom, die, welke onmiddelbaar op den waterspiegel rusten, zich door het land te verspreiden, en er de koelte of de warmte te brengen, welke het water aan de-
{==435==} {>>pagina-aanduiding<<}
zelve heeft medegedeeld: zij laat alleen de hoogere luchtlagen voorbij, die natuurlijk weinig invloed oefenen. Een zomer van tusschen de keerkringen en een winter van binnen den poolcirkel, ziedaar het gewone deel der Steppen. Het is slechts gedurende zeer weinige dagen van den herfst en van de lente, dat zij de middelbare temperatuur genieten, welke, naar derzelver aardrijkskundige ligging te oordeelen, er op den duur moest heerschen.
De strengste wintermaanden zijn er December, Januarij, en Februarij. Gedurende dit geheele tijdvak is de natuur er als in een' diepen doodslaap gedompeld, slechts van tijd tot tijd door geweldige sneeuwstormen afgebroken. Zoo woedend zijn deze, dat lieden, aan de orkanen van den Oceaan gewoon, er bevreesd bij worden. De Russen deelen die stormen in drie klassen. Wanneer de sneeuw blootelijk uit de wolken nederzijgt, hoe overvloedig zij overigens ook wezen moge, dan is het slechts eene myattyol; jaagt de wind de reeds liggende sneeuw in de lucht op, dan is het een zamet; maar bijaldien de storm de vallende sneeuw met de liggende dooreenwerkt en, er digte dwarlwolken van vormende, dezelve door de lucht rolt, zoodat het licht van den dag onderschept en menschen en dieren verblind worden, dan is het eene vinga. Elk zoekt dan eene schuilplaats, en de reiziger gaat eerst weder op weg, wanneer hemel en aarde, die ondereengemengd schenen, op nieuw tot eenige kalmte teruggekeerd zijn. Van eenen heuveltop gadegeslagen, biedt een zamet den beschouwer een grootsch tooneel. Terwijl de stormbui de oppervlakte van den grond langs zweept, gebeurt het niet zelden, dat het bovendeel der lucht volkomen helder is, dat de zon in haren vollen luister schittert, en dat hare stralen de millioenen kristaldeeltjes, welke de wind in alle rigtingen voortdrijft, in de levendigste kleurschakeringen doen gloeijen. Maar, om zulk een natuurtooneel met vol genot te bewonderen, moet men zeker zijn, den terugweg te kunnen vinden. Het denkbeeld van gevaar moet den waarnemer niet storen; want dit gevaar is in geenen deele hersenschimmig. De zamet wischt alle wegen en paden uit, vult alle kloven en holten, en verandert het voorkomen des lands geheel en al. Wanneer, in deze Steppen verdoold en door den dwarlwind voortgerukt, een reiziger in een' dier onzigtbare afgronden, welke hij bij elken
stap ontmoeten kan, wegzinkt, dan is zijn dood

{==436==} {>>pagina-aanduiding<<}
onvermijdelijk. - Wat de vinga betreft, deze durven zelfs de inboorlingen niet braveren. Gewoonlijk duurt zij drie dagen lang, en gedurende dien tijd hebben de renboden der regering verlof, de schuilplaats, waarin zij zich geborgen mogten hebben, niet te verlaten.
De winter is in de Steppen, hoezeer in zoo veel lagere breedte gelegen, menigmaal gestrenger dan aan de oevers der Oostzee. Onder den adem van den noordewind, die onophoudelijk zware, met sneeuw bezwangerde wolken voor zich henen drijft, bedekt de Zwarte Zee zich met eene dikke ijskorst, en die korst strekt zich somwijlen tot op een' vrij grooten afstand van den oever uit. Gedurende den winter van 1837 op 1838 steeg de thermometer nimmer hooger dan tien graden van réaumur en daalde dikwerf tot dertig. Men weet, dat het te Petersburg, wanneer de koude dezen graad bereikt heeft, gebruikelijk is, kerken en komediën te sluiten. De Steppen hebben dus winters gelijk aan die van het noordelijke Rusland; maar zij genieten de vergoedingen niet, welke het klimaat dier noordelijke streken aanbiedt. In het noorden van Europa toch, en zelfs nog in de Ukraine, blijft de sneeuw een groot gedeelte van den winter op den grond liggen. De vorst verhardt haar, en maakt haar tot een' vasten vloer; de sleden glijden er ligtelijk overheen, en dit middel van vervoer, hetwelk zelfs voor de zwaarste lasten gebruikt kan worden, is bijna even snel als een spoorweg. Dit is de reden, waarom de Russen gewoonlijk den winter boven de overige jaargetijden verkiezen, niet alleen om te reizen, maar ook om koopwaren van de eene stad naar de andere te brengen. In de Steppen is dit voordeel bijna geheel onbekend. De stormen, die er zeer menigvuldig zijn, brengen te weeg, dat de sneeuw geheel en al mul is en den tijd niet heeft om zich te verharden. Daarenboven hebben wij reeds gezegd, dat zij geene gladde en aaneengehechte oppervlakte levert. Zij ligt pleksgewijs, naar de willekeur van den wind, die op de eene plaats den grond van sneeuw ontbloot en op de andere haar hoopsgewijs opeenwaait.
Wanneer de sneeuw wegsmelt, begint de lente; dit gebeurt meestal in de maand April. Niettemin verloopt somwijlen de maand Mei, alvorens de groote hoeveelheid water, die uit het smelten der sneeuw ontstaat, door den grond wordt ingezogen, of zich eenen weg baant naar de rivie-
{==437==} {>>pagina-aanduiding<<}
ren. Tot op dat oogenblik vertoont geheel de oppervlakte der Steppe als 't ware een onmetelijk meer van slijk, hetwelk men niet zonder levensgevaar zou kunnen doorwaden. In de diepte van elken hollen weg stroomt een stortvloed, wiens water het morsigste is, dat men zich verbeelden kan. Alsdan is het ook, dat de huizen, ontdaan van den sneeuwmantel, welke dezelve bedekt had, de schaden laten zien, door den winter er aan veroorzaakt. Maar deze overgang van het eene jaargetijde tot het andere gebeurt niet zonder groote afwisselingen van temperatuur. De winterkoude keert herhaalde malen terug, nadat men reeds dacht er van verlost te zijn; de sneeuw vertoont zich op nieuw; de aarde, die onder den koesterenden invloed der lente haren boezem begon te openen, sluit zich weder en krimpt zamen voor de wederkeerende vorst. Geen oord ter wereld is er misschien, waar de winter heviger en hardnekkiger met zijnen opvolger worstelt. Men kan zeggen, dat hij eerst het veld ruimt, wanneer de zomer de lente te hulp komt. Er heeft, bij voorbeeld, eenige dagen lang, een liefelijke zuidewind gewaaid; tulpen, crocussen, hyacinthen ontluiken om strijd; geheel de vlakte wordt met bloemen geschakeerd. Plotseling keert de wind naar het noordoosten; huilend dringt een ijskoude luchtstroom uit het Oural-gebergte en verspreidt zich over de vlakte, verflenst de bloemen en het pas ontloken groen, en doet op eenmaal al de lentepracht van het landtooneel verwelken. Laat de wind nog eenmaal omschieten en uit het noordwesten blazen: oogenblikkelijk bedekt de hemel zich met donkere wolken, die geheel de uitgestrektheid der Steppen, van het Oural- tot aan het
Karpathische gebergte, met eenen zondvloed van water overstelpen. Is echter eindelijk de winter voor goed geweken, dan begint de schoonste tijd des jaars. De Steppe bedekt zich met den weelderigsten plantengroei, en bekoort het gezigt als eene Oasis tusschen de verschroeijende droogte van den zomeren de bedroevende barheid van den wintertijd. Geheel de grond gelijkt naar een onmetelijk bloemtapijt. Boven hetzelve breidt zich het donkerblaauwe hemelgewelf uit, waarin men slechts hier en daar een doorschijnend wolkje ziet zweven. Zeker, het ruime landschap heeft iets eentoonigs; maar het steekt zoo liefelijk af bij de guurheid van den pas verdwenen winter! De inboorlingen zijn buiten henzelven van vreugd; ook de vreemdeling deelt eene poos hunne be-
{==438==} {>>pagina-aanduiding<<}
wondering. Evenwel, spoedig wordt hij dit eindelooze veldgroen moede, dat door niet een enkel bloeijend heestergewas, niet een eenig vlietend kronkelbeekje afgewisseld wordt; geen heuvel, die den gezigteinder beperkt en een rustpunt levert aan het oog! geen verandering van horizon! Een reiziger te paard kan honderd mijlen voorwaarts rijden, zonder eenig nieuw voorwerp te ontmoeten, en bijna zonder te bespeuren, dat hij de eene plaats met de andere verwisseld heeft. Van de Hongaarsche grenzen tot naar die van Cirkassië ziet men geen enkel boschje. Van de Karpathen tot aan de hoofdstad van Mongolië vervrolijkt het geruisch van niet een enkel beekje, dat over zijn kiezelbed kabbelt, het oor. Gras, gras, en niets dan gras! Men geloove echter niet, dat het naar die fijne, fluweelachtige graszoden gelijkt, welke de Engelsche parken versieren; de grashalmen zijn digt, maar hard en wreed, en wat de tulpen en hyacinthen betreft, waarmede het somwijlen geschakeerd is, zij kunnen in geenen deele met die der Hollandsche bloemisten vergeleken worden.
Gedurende de maand Mei zijn de onweders menigvuldig; maar een onweder te midden der Steppen levert geen grootsch natuurtooneel. Het verliest een deel der majesteit, die het elders heeft, bij gebrek aan rotsen of geboomte, om de flikkering van het weêrlicht terug te kaatsen, bij gebrek aan den weêrgalm der bergen, om het rollen des donders te herhalen en te versterken. Niettemin zien de Steppenbewoners die worstelingen van den dampkring met blijdschap, want zij worden steeds door verfrisschende regenbuijen verzeld. Met de maand Junij nemen de onweders een einde. Reeds dan begint de droogte zich te doen gevoelen. Menigmaal verloopt die maand, zonder dat een droppel regen den grond gedrenkt heeft. Julij komt; de uitgedroogde grond berst overal met wijde spleten open. Zware wolken gaan, wel is waar, in de lucht over de Steppen heen, maar, in plaats van er haren vochtschat uit te storten, vlieden zij, en de dan heerschende wind jaagt ze naar de Karpathen of naar de Zwarte Zee. In dien tijd van het jaar brandt de zon met eene geweldige hitte; doch vormen de dampen, welke de zonnegloed uit den grond doet opgaan, omstreeks het midden van den dag nevels, die de hitte min of meer matigen, ofschoon zij desniettegenstaande, door den langen duur, bijna ondragelijk wordt; nimmer verkoelt zich

{==439==} {>>pagina-aanduiding<<}
de lucht, en, bij gebrek aan boomen, is lommer er iets onbekends.
De zomer is voor alle levende wezens in de Steppen een tijd van lijden. Behalve op eenige bevoorregte plaatsen, zijn de veldgewassen overal verwelkt. Het gras is geel, alsof het door brand verschroeid was. De bovenkorst der aarde wordt eerst bruin en daarna zwart. Menschen en dieren krijgen een verarmd en verwilderd voorkomen. De wilde ezels en paarden, zoo woest en ontembaar in de maand Mei, hebben kracht noch lust meer, om zich tegen hunne bestuurders te verzetten, en is eenmaal de maand Augustus daar, zoo slepen zij zich nog met moeite op hunne beenen voort. De huid der ongelukkige Khakhols (dus noemen de Russen de Steppenbewoners), geheel verdroogd en verschroeid, barst hun aan hals, borst en aangezigt open. Waggelend sluipen zij rond als menschen, die het gewigt van hun eigen ligchaam niet torschen kunnen. Droef en zwijgend hebben zij hoogstens nog kracht genoeg om te denken. Bronnen, putten en regenbakken zijn droog; meren en vijvers in zandvlakten verkeerd. De waarde van het water stijgt met deszelfs schaarschheid. De weinige bronnen, die er nog een overschot van bevatten, worden nacht en dag door schildwachten bewaakt; deed men dit niet, dan zou het water gestolen worden, en de wettige eigenaar niet meer genoeg daarvan vinden om zijnen dorst te lesschen.
In dit jaargetijde komen duizenden van paarden en runderen om het leven. Terwijl de overmatige hitte zoo vele verwoestingen aanregt, doet de lucht, die met vruchteloos regen belovende wolken bedekt is, en de verkalkte grond de zonderlingste gezigtsbegoochelingen ontstaan, en men waant van verre meren, rivieren, stroomende wateren te ontdekken. Ondertusschen is deze beschrijving van eenen zomer in de Steppen niet op alle jaren toepasselijk. Die van 1837 en die van 1838, bij voorbeeld, waren opmerkelijk door derzelver vochtigheid; maar doorgaans is de zomer een verschrikkelijk saizoen over geheel de oppervlakte der Steppen: menigmaal sterft, drie of vier jaren achtereen, alsdan geheel de bevolking bijna van dorst.
Zie hier eene beschrijving van den zomer des jaars 1833, gelijk een ooggetuige die gegeven heeft:
‘De regen had reeds in de maand Mei geheel opgehouden. Gedurende den ganschen loop des zomers vertoonden de Step-
{==440==} {>>pagina-aanduiding<<}
pen in derzelver geheele uitgestrektheid niets anders dan eene grenzenlooze, door den zonnegloed zwart gebrande vlakte, waarop de vermoeide blikken vruchteloos naar de geringste groente zochten. Geen ademtogt van wind deed zich gevoelen. Des nachts was de hitte even verstikkend als des daags. Hoe vermoeid wij ook waren, was het ons onmogelijk den slaap te vatten, die onze krachten herstellen moest. Bij de minste beweging van mensch of dier ging een digte zuil op van hetgeen eer rook dan stof scheen te wezen. Elke vogel, die opvloog, joeg met zijne vleugels eene wolk van dit verstikkend stof in de hoogte. De met de meeste zorg gekoesterde planten schenen ziek en kwijnend. Het koren, dat gewoonlijk met zoo veel kracht van groei naar boven schiet, verhief te naauwernood zijnen rossen stengel en zijne graanlooze aar boven den rand der vore. Honger en dorst deden nagenoeg al de paarden wegsterven; de weinige, die overbleven, behield men slechts door hen los te laten in de korenvelden en hen datgene te laten afgrazen, hetgeen bestemd was om op te groeijen tot voedsel voor den mensch.
Ten einde het weinige water, hetgeen sommige putten nog behouden hadden, te bewaren, beveiligde men dezelve door kettingen, hekken, wachters enz.: eene ijdele voorzorg! Ongelukkigen, welken gebrek tot wanhoop dreef, stoorden zich aan geene dier hinderpalen: de hekken werden doorbroken, de kettingen verbrijzeld, de schildwachten overrompeld en weggesleept. Alle handelsverrigtingen stonden stil: geen koopman aan de kust durfde er aan denken, eene karavaan naar het binnenland te zenden. Het was eene bekende zaak, dat elke druppel waters met de wapenen in de hand veroverd en met bloed betaald moest worden. Verscheidene taboens, of kudden wilde paarden, stierven uit; die arme dieren, door de overmaat van hun lijden onbestuurbaar geworden, verstrooiden zich in alle rigtingen, om water op te zoeken. Men ontmoette hen wijd en zijd, zich in de diepste kloven stortende, of met wijdgeopende neusgaten de lucht opsnuivende en in de verte starende, of het hun mogelijk zijn mogt eenig vocht te ontdekken.’
In vele opzigten is de zomer in de Steppen nog verderfelijker dan in de Afrikaansche Sahara of in de Llanos van Zuid-Amerika. In geen dier gewesten verdwijnt alle vochtigheid zoo volstrektelijk van de oppervlakte des gronds. Zie, bij voorbeeld, de woestijn Sahara: overal, waar eene

{==441==} {>>pagina-aanduiding<<}
bron, een poel, een waterbak bestaat, vormt de plaats, waar die schat der natuur verholen ligt, steeds eene verrukkelijke oasis, een klein aardsch paradijs, met dadelboomen en bloeijende heesters versierd, hetwelk den vermoeiden reiziger de weldadige verkwikking van deszelfs frissche lommer aanbiedt, maar in de Steppen wordt men des zomers nergens eenig groen gewaar, dan aan de oevers der rivieren. Biezen zijn de eenige planten, welke derzelver boorden belommeren. De schoot der aarde is overal gesloten, en het insekt, zoo ongelukkig als de mensch, vindt zelfs geen cactus noch aloë, waarvan het de sappen kan uitzuigen.
In de maand Augustus bereikt de droogte hare laatste grenzen. Tegen het eind dier maand begint het 's nachts weder te dauwen. De onweders verschijnen op nieuw en worden vrij dikwijls door regen gevolgd. De stofwolk, die tot nog toe over de Steppen hing, wordt ijler, verdwijnt en laat het azuur des hemels wederzien. Het is voorbij; de harde beproevingstijd des zomers is ten einde: de herfst nadert met al zijne verkwikkelijkheden. De temperatuur der maand September is allerliefelijkst. Gedrenkt door de regenbuijen, verliest de stofferige aardkorst hare zwarte kleur. Het groen verschijnt op nieuw; gras overdekt de vlakte. Menschen en dieren herleven.
Doch is het herfstsaizoen bekoorlijk, zoo is het daarentegen uiterst kort. October geeft reeds den voorsmaak van den winter. Die maand kenmerkt zich door nevels en koude regenbuijen. Gewoonlijk brengt zij ook de zamets en de vingas terug. Met het eind van October is de winter bereids in zijne volle kracht, en de strengste dagen der maand Januarij in Engeland zouden als herfstdagen beschouwd moeten worden, vergeleken met de temperatuur, die te Odessa in de maand November heerscht.
Een der eerste woorden, welke den buitenlander in het geheugen blijven, is het woord burian. De burian toch is het eeuwigdurende voorwerp der jammerklagten van boer, van tuinman en van veehoeder; dit woord vindt zich weder in al de treurzangen, in al de verwenschingen der inwoners. Het oor van den aankomeling wordt er terstond door getroffen, en men wordt nieuwsgierig, de beteekenis eener uitdrukking te leeren kennen, die zulk eene uitgestrekte rol in de landtaal schijnt te spelen. Na eenige berigten ingewonnen te hebben, begrijpt men eindelijk, dat alle gewas,

{==442==} {>>pagina-aanduiding<<}
alle kruid, wat het ook zij, hetwelk tot voeder voor het vee kan dienen, in het algemeen door het woord trava wordt aangeduid, en dat alle soort van plant, waarvan die dieren zich met afkeer wegwenden, burian heet. De lijst dier laatste gewassen is in dit wereldoord vrij breed, een gevolg van den scherpen en zouten aard van den grond. Men ontmoet ze op elken stap; zij zijn de wanhoop van akkerman en hovenier. De eenige partij, welke men er van trekt, is, dat men ze doet koken, om de borsht, dat volksgeregt der Russen, te bereiden. In den burian bekleedt de distel eene eerste plaats. Wij hebben geen denkbeeld van de hoogte, tot welke de distel in Ruslands zuidelijke Steppen opschiet. Menigmaal verkrijgt hij de grootte van eenen waren boom, en overschaduwt met zijne takken de hutten der Troglodyten; op sommige plaatsen staan de distels zoo digt en veel, dat zij als kleine boschjes vormen, waarin een Kozak te paard zich zou kunnen verbergen.
De plant, die in de Steppen, na den distel, het kwaadst ter faam staat, is door de Duitsche kolonisten met den naam van windheks bestempeld. Het is een onkruid, dat al zijne kracht van groei gebruikt, om eene menigte vezelen en draden voort te brengen, die in alle rigtingen uitschieten, tot dat zij eene ligte, bolvormige kluit vertoonen. Het sap van dit gewas is van eene onverdragelijke bitterheid. Zelfs in de brandend heetste zomers weigeren de dieren het aan te roeren. Gewoonlijk rijst de plant tot drie voet boven den grond. Is de herfst gekomen, dan verwelkt de stengel en haar boveneinde verdort. Daarna wordt zij door de eerste windvlaag uitgerukt, en de windheks wordt over de vlakte gedreven met eene snelheid, welke het beste renpaard vruchteloos zou trachten te evenaren. Men ziet er somtijds honderden vliegen, rijzen, dalen en zich met elkander vermengen, naar welgevallen van den dwarlwind, die ze losgerukt heeft. Van verre zou men wanen een taboen van wilde paarden te zien. De Duitschers zouden voor dit gewas geenen gepasteren en het beter aanduidenden naam hebben kunnen uitdenken; want waarlijk de dansen der windheksen herinneren volkomen die, welke men aan de tooverheksen toeschreef; even als deze, vervolgen zij elkander, draaijen in het rond en verheffen zich in de lucht. Op andere tijden vereenigen zij zich tot een' digten klomp, en vormen als 't ware een' geweldig grooten hooiberg, die, door den wind

{==443==} {>>pagina-aanduiding<<}
gejaagd, met onbeschrijfelijke snelheid voortrolt. Ieder jaar verzwelgt de Zwarte Zee ze met duizenden van millioenen. Daar neemt haar demonische dansloop een einde. Eenmaal door de golven bevochtigd, verliezen zij die sierlijke luchtigheid, welke haar op het vaste land onderscheidde.
Men moet ook niet, als eenen voornamen rang in den burian bekleedende, de alsem vergeten. Die plant rijst tot zes voet boven den grond. Wanneer de zomer op zijn droogst is, versmaadt het horenvee den alsem als voedsel niet; maar melk en boter verkrijgen dan ook eene zeer merkbare bitterheid. Geraken bij toeval eenige deeltjes dier plant onder het koren, dan neemt het daarvan gebakken brood eenen alsemsmaak aan.
Schadelijke planten zijn in de Europesche Steppen te naauwernood bekend. In de Aziatische groeijen de giftige champignons zoo welig en in zulk eenen overvloed, dat tegen den herfst uitgestrekte plekken gronds er mede bedekt zijn. Meestal zijn zij wit van kleur, zoodat men somtijds, dezelve des ochtends gewaar wordende, zou wanen, dat er des nachts sneeuw gevallen was. De hitte van den dag doet ze gewoonlijk sterven; maar de vochtigheid van den volgenden nacht mist zelden eenen nieuwen oogst daarvan voort te brengen.
Wij zouden dit plantkundig overzigt nog vrij wat verder kunnen voortzetten. Met dat al is het getal der verschillende gewassen, die in de onmetelijke uitgestrektheid der Steppen groeijen, beperkter, dan men misschien wel onderstelt. De geleerden tellen slechts vijfhonderd soorten, die tot den grond dezer landstreek behooren; maar elke dier soorten wast er in een' onbeschrijfelijken overvloed. Dus kan men verscheidene mijlen ver reizen, zonder iets anders te ontmoeten dan alsem; of wel men zal op een veld tulpen of wilde grasanjelieren stooten, dat eenige duizend morgen groot is. In het voorbijgaan moeten wij aanmerken, dat deze laatste plant in de Steppen op verre na den liefelijken geur niet heeft, welke zij onder onze luchtstreek bezit. Verder voortgaande, zal uwe droschky dagen achter elkander over eene effene vlakte rijden, die aan het oog geen ander gewas vertoont, dan gras: daar is het, dat men heerlijke weiden voor schapen vindt; zij tieren er voortreffelijk, en hun vleesch wordt er zoo sappig en smakelijk, dat de be-
{==444==} {>>pagina-aanduiding<<}
roemdste restaurateurskeukens van Parijs en de aanzienlijkste clubs van Londen niets dergelijks leveren kunnen.

(Het vervolg hierna.)


Tien dagen op het ijs.


(Verhaal.)

Aan de oostelijke kust der golf van Finland, honderd wersten van de oude stad Narva, ligt een landgoed, Kunda geheeten, niet minder rijk in schoonheden der natuur, dan in sporen van oudheid. De plantengroei openbaart daar eene verscheidenheid en eene kracht, gelijk men zelden op die breedte aantreft. De eik en de beuk groeijen tot op den oever der zee, en daar men geen eb en vloed heeft in de Baltische zee, is de grenslijn tusschen water en land naauwkeuriger afgeteekend, en loopen de planten; die langs de kust staan, geen gevaar, om door de golven vernield te worden. Eene halve werst lang is de kust laag en bedekt met groene kruiden; vervolgens verheft zij zich plotseling en vormt hooge, met bosch begroeide heuvels, ieder van meer dan honderd voet. Wanneer men de laatste beklommen heeft, overziet het oog eene ruime vlakte, even weinig afgebroken als de oppervlakte der golf en zonder eenigen plantengroei. Daar, op het hoogste punt, waar het bloot staat aan alle winden, heeft de luim van eenen bouwmeester een groot huis gesticht, dat men vele mijlen in het rond ziet, en dat zijne vierkante massa omhoog heft, als ware het de eenzame wachter van deze uitgestrekte vlakte. Eenige arme hutten zijn hier en daar in het rond verspreid; op dezelfde lijn met het kasteel ziet men nog een' molen, die half in puin ligt, maar dien men laat staan, als een baken, dat den zeelieden de kust wijst.
Als men uit de vlakte aan den voet van den heuvel komt, op welken het kasteel Kunda ligt, dan zou men meenen eene dorre en treurige streek te zullen zien. De grond loopt bijna onmerkbaar op. De rotsen en de boomen, die het pad insluiten, verhinderen alle uitzigt. Doch wanneer men op den top der hoogte is gekomen, spreidt zich een prachtig tooneel voor het verbaasde oog uit; van de eene zijde de zee en de duizend krommingen van het strand, van de andere zijde de donkere pijnbosschen, die aan den horizon oprijzen.

{==445==} {>>pagina-aanduiding<<}

Deze schilderachtige kust is ook het tooneel van gevaarlijke avonturen, die haar eene nieuwe aanlokkelijkheid geven; want zoo de smokkelarij op zichzelve weinig dichterlijk is, zij wordt het door de gevaren, waaraan zij zich blootstelt, door de listen, waarvan zij zich bedient, en door de geweldige worstelingen, waartoe zij noodzaakt. Ver verwijderd van de groote steden, zich geene andere dan Russische koopwaren kunnende aanschaffen, en dat nog slechts tegen ontzettend hooge prijzen, drijven de bewoners van deze streken den sluikhandel, en zij, die hem niet drijven, begunstigen hem althans. De Finnen voeren van de overliggende kust koopwaren in, die zij uit vreemde landen trekken en tegen lage prijzen verkoopen. In ruiling nemen zij de voortbrengselen des lands aan; eene wijze van betaling, die den Russischen boeren zeer welkom is. Gewoonlijk keeren de booten of de sleden, die, met koffij, suiker en Engelsche katoenen geladen, aankomen, met eene lading graan of brandewijn terug.
Om dezen ongeoorloofden handel tegen te gaan, die op tweederlei wijze de inkomsten van den Staat benadeelt, heeft de regering langs de kust een corps Kozakken te paard opgerigt, onder den naam van strandruiters. Hun hoofdkwartier is omstreeks op vier wersten van de woning, die wij beschreven hebben. De aard hunner werkzaamheden en de strengheid, waarmede zij deze volbrengen, hebben den haat der bewoners tegen hen opgewekt, en men is altijd gereed, om hunne waakzaamheid te verschalken; men zou zelfs kunnen zeggen, dat de middelen, aangewend om den sluikhandel tegen te gaan, hem slechts nieuw voedsel hebben gegeven. Men moet daarbij niet vergeten, dat de Russische boeren van deze streken een krachtig ras zijn. De woeste natuur van het land, hunne gedurige aanraking met de eilandbewoners der Baltische zee en met de Finnen, de hebbelijklijkheid om moeiten en gevaren te tarten, alles werkt te zamen, om hun de zucht naar onafhankelijkheid in te boezemen.
In het jaar 18 .. hadden de strandruiters aan hun hoofd eenen officier, die zich eenen grooten naam had gemaakt door zijne waakzaamheid, zijnen moed en zijne wreedheid. Gedurende een gedeelte van het jaar werd zijn taak niet weinig verligt door de onbestendigheid van het weder, waardoor de Baltische zee nu eens bedekt is met drijfijs, dan tot

{==446==} {>>pagina-aanduiding<<}
in hare diepste diepte door hevige stormen wordt ontstoken. De smokkelaars durfden gedurende dien tijd niets ondernemen, en de orde werd gemakkelijk tot aan de maand Maart langs de kust gehandhaafd. Dan bedekt de noordewind, die vrij bestendig waait, de zee met eene groote ijskorst, die den smokkelhandel eenen nieuwen en breeden weg opent.
Op een' kouden morgen leverde de benedenzaal van het kasteel Kunda een schouwspel op, dat in die streken bijzonder te vinden is. Aan het einde van eene lange tafel, en gewikkeld in eene gelooide schapenvacht, eene soort van kleeding, bij de boeren in Rusland en Finland in gebruik, stond een marskramer, bezig met verschillende koopwaren uit zijn pak te krijgen. Rondom hem drong, met de uitdrukking van nieuwsgierigheid en bewondering op het gelaat, zich een aantal dienstmaagden henen. De jongsten hadden het haar met zorg rondom het hoofd zamen gebonden; de ouderen droegen hooge mutsen, met linten versierd. Verder op den achtergrond der zaal zaten twaalf of veertien spinsters, die, terwijl zij haar wieltje deden snorren, verbaasde blikken wierpen op de stoffen en andere voorwerpen van vrouwelijken opschik, die de marskramer ten toon spreidde met de slimheid van eenig handelaar, die wist, hoe hij eva's dochteren in verzoeking kon brengen. Zijn listig uitzigt, zijn zwarte, korte, maar digte baard maakte een sterk kontrast met de eenvoudige uitdrukking op het gelaat van al deze boerinnetjes.
Het voornaamste meubel van de zaal was eene groote steenen kagchel, die in eenen hoek van het vertrek stond. Eene deur geleidde naar eene kleinere kamer, die ook op het voorportaal uitkwam. Men zag daar een half dozijn boeren in hunne groote buizen, om de middel vastgemaakt. Eenigen van hen waren bezig, om hunne pieken en harpoenen gereed te maken voor de cachelot-vangst.
Het uiterlijke van deze lieden had niets bijzonders, maar onder de personen, die in de benedenzaal waren verzameld, was er een, dien wij nog niet genoemd hebben, en die toch terstond de aandacht trok. Het was eene vrouw. Zij zat op een ruw bankje digt bij de deur en onder een venster, zoodat het licht, dat rondom haar gelaat speelde, toeliet deszelfs uitdrukking naauwkeuriger gade te slaan. De vrouw was jong, zoo jong, dat men, haar ziende, twijfelde, of het kind, hetwelk op haren schoot lag te slapen, het hare

{==447==} {>>pagina-aanduiding<<}
kon zijn. Evenwel, wanneer men zorgvuldiger haar gelaat beschouwde, dan ontdekte men onder de bevalligheden der eerste jeugd iets ernstigs, dat de moederlijke zorgvuldigheid verraadde. Zij was schoon, maar de soort van hare schoonheid was te edel en te fijn, om door de lieden, onder wie het lot haar geworpen had, te worden op prijs gesteld. Eens kunstenaars ziel zou hare doorschijnende bleekheid, hare geregelde trekken, haar zacht en treurig voorkomen, hare groote, blaauwe en smachtende oogen hebben bewonderd. Hare kleeding was hoogst ellendig. De tulband, die haar hoofd bedekte, getuigde alleen van haren oorsprong. Zij was Jodin, en men vond in hare houding inderdaad die lijdelijke onderwerping terug, die de verstrooide kinderen der oude Hebreeuwen kenmerkt.
Zich ter zijde afzonderende, scheen zij elke vermenging met de overige vrouwen te vermijden, hetzij dan dat haar eene geheime trotschheid bezielde, hetzij dat een gevoel van de vernedering haars volks haar terughield. Maar zij wierp onbepaalde en verstrooide blikken op de boerinnen, alsof hare gedachten elders waren. Zij ontwaakte eerst uit haar gepeins, toen de deur der zaal openging, en de meesteresse des huizes op den drempel verscheen. Bij hare komst keerde alles tot de gewone orde terug; het gekakel der dienstmaagden hield op; de spinnewielen en raderen, die bij het gepraat waren blijven stilstaan, kwamen weder in beweging, en dat was niet het gevolg van vrees, maar van den diepen eerbied, dien men voor deze dame koesterde. Ook zij was jong en schoon, maar van eene edele en statige schoonheid, die eer bewondering dan liefde inboezemde. Esthland was haar eigenlijk vaderland niet; zij was er moeder geworden, maar, in Engeland geboren en door den rijken Russischen man, met wien zij gehuwd was, naar de oevers van de Baltische zee gevoerd, ondervond zij van tijd tot tijd die zwaarmoedige vlagen van herdenken, die ook de meest begunstigde balling uit zijn vaderland niet altijd kan onderdrukken (*).
De burgvrouw wierp eenen haastigen blik door de zaal, en haar oog bleef op de Jodin rusten, die van haar bankje was opgestaan en haar kind in de armen hield. Beide deze

{==448==} {>>pagina-aanduiding<<}
vrouwen ziende, kon men niet nalaten in haar eene soort van gelijkenis op te merken. Het was dezelfde bleekheid, dezelfde peinzende en ernstige uitdrukking; van beide zou men hebben kunnen zeggen, dat de geest meer door het ongeluk dan door de jaren tot rijpheid was gekomen. Doch de tint van beider gelaat stemde slecht met hare afkomst overeen. De Christin met hare groote zwarte oogen, waarboven eene fijn geteekende lijn was gebogen, herinnerde die dochter van loth, welke het penseel van guido ons afmaalt; terwijl de blaauwe oogen van de jeugdige Israëlietin beter hadden gevoegd bij eene der blonde dochters van Engeland.
‘Sedite! ga zitten,’ zeide de dame tegen de Jodin, die aan dit bevel gehoorzaamde. ‘Van waar komt gij, mijn kind?’
De jonge vrouw wilde op deze vraag antwoorden, maar de marskramer voorkwam haar: ‘Van de andere zijde der golf, sudarina (mevrouw),’ zeide hij in eenen tongval, half Russisch, half Duitsch.
‘Hoe!’ riep de dame, zich naar hem wendende. ‘Dan moet gij groot gevaar hebben geloopen.’
‘Zoo heel groot niet, varche ciatelstvo (uwe edelheid),’ hernam de koopman. ‘De golf is geheel bedekt met ijs; 't is, alsof men over land reist, en met uitzondering van eenige gaten....’
‘Hebt gij den overtogt gisteren nacht gedaan?’ vroeg de dame, de Jodin en haar kind met medelijdende blikken aanziende.
‘Neen, sudarina,’ stamelde de marskramer met eenige verlegenheid.
‘Wij hebben tegen den avond het land bereikt,’ voegde de Jodin blozende er bij; ‘en wij hebben den nacht in de buitengebouwen van het kasteel doorgebragt.’
‘De Finlandsche koopman,’ hernam de marskramer, ‘van wien de sudarina in het vorige jaar suiker, koffij en Engelsche stoffen heeft gekocht, wilde aan de sudarina zenden, wat zij had besteld. Maar de golf is den geheelen winter zoo slecht geweest, dat ik niet eerder heb kunnen komen.’
‘Och, gij hadt in het geheel niet moeten komen,’ riep de dame. ‘Ik had den koopman opzettelijk gelast, om noch zich zelven noch iemand anders aan gevaar bloot te stellen.

{==449==} {>>pagina-aanduiding<<}
De strandruiters zijn zoo waakzaam! Het is zoo moeijelijk aan hen te ontsnappen, en de waarde der dingen, die hij mij toezendt, staat in geene verhouding tot het gevaar, dat hij u laat loopen.’
‘Het is waar, dat de transportkosten groot zijn, om niets te zeggen van de gevaren van den overtogt; wat de strandruiters betreft, zij zien niet alles, en ik heb daar eenen voorraad van fraaije dingen; suiker van de eerste kwaliteit, beste koffij tegen 70 kopeks het pond; men vindt ze te Narva zoo goed niet voor twee roebels; Fransche zijden, Engelsche shawls. De Sudarina zal mij wel wat afkoopen, en ik zal met rachel op eene ledige slede terugkeeren.’
‘Dat is dus uwe vrouw?’ vroeg de Russische dame, die de Jodin bleef aanstaren, zonder naar de optelling van den kramer te luisteren.
‘Ja, sudarina,’ antwoordde deze, ‘ik ben zijne vrouw.’
‘Maar dat kind, hetwelk gij op uw' schoot hebt, is toch het uwe niet? Gij zijt zelve nog zoo jong!’
‘Matvei is mijn kind,’ zeide de Jodin, het kleine schepseltje, dat op haren schoot lag te slapen, vol liefde aanziende.
‘Arme jonge vrouw!’ sprak de dame bij zichzelve, en, zich vervolgens tot den marskramer wendende, zeide zij: ‘Hoe hebt gij die twee schepsels aan de gevaren en vermoeijenissen van den overtogt kunnen blootstellen?’
‘De gevaren! De vermoeijenissen!’ hernam de man. ‘Rachel is er aan gewoon. Zij slaapt op het stroo van onze slede even goed, als de sudarina op het dons.’
De dame gaf nu bevel aan eene der dienstmaagden, om eenige ververschingen te halen voor de moeder en haar kind. ‘Hoe oud zijt gij, Jevraica (Jodin)?’ vroeg zij verder.
‘Sudarina, ik tel zestien zomers.’
Men weet, dat de Russen bij dit jaargetijde tellen, dat in hun klimaat zoo kort duurt, en dat daarentegen hunne naburen, de Laplanders, bij winters tellen.
‘Zestien zomers!’ herhaalde de dame. ‘Hoe? Zijt gij zoo vroeg getrouwd? Zoo vroeg de beproevingen des levens te gemoet getreden? Zij komen van zelve vroeg genoeg?.... En uw kind?’
‘O, matvei begint reeds te loopen,’ zeide rachel glimlagchende. ‘Kom, matvei, toon de sudarina, dat gij reeds een groote jongen zijt.’

{==450==} {>>pagina-aanduiding<<}

En zij zette haren zoon op den grond, hem bij de schouders vasthoudende. Het kind strekte zijne kleine handen uit, deed eenige schreden, en ging toen, vermoeid van zulk eene wandeling, zitten. Rachel was blijkbaar trotsch op de knapheid van haren zoon.
‘Een schoon kind!’ zeide de dame. ‘Wat heeft het mooije oogen! Ik wou, dat mijne dochters ze zoo mooi hadden!’
‘De sudarina is dus ook...’ zeide rachel, en zij wisselde met de dame die blikken van verstandhouding en gelijkheid van gevoel, waardoor moeders elkander verstaan. Dit gesprek zou waarschijnlijk verder zijn voortgezet; maar op dit oogenblik kwam axina, de dienstmaagd der burgvrouw, met de ververschingen terug, die zij was gaan halen, en de dame begon hare koopmanschap te doen.
Van de verschillende voorwerpen, voor haar uitgespreid, koos zij er verscheidene uit, wier voortreffelijkheid de marskramer niet naliet te roemen. De naalden waren echt Engelsch: de katoenen waren uit de beste Engelsche fabrijken; de baleinen, die de Sudarina scheen te willen koopen, hadden denzelfden oorsprong. Maar de burgvrouw bestreed deze verzekeringen, en aan de aanwijzingen, die zij gaf, aan de wijze, waarop zij den juisten prijs der dingen bepaalde, dien de kramer slechts verdubbeld had, was het ligt te zien, dat men haar op dat punt niet kon bedriegen, en dat zij zelve eene Engelsche was.
Terwijl deze woordenwisseling plaats had, en de Jood al zijne welsprekendheid en sluwheid uitputte, verscheen er aan de buitenzijde van het venster eene schaduw. De sudarina sloeg het oog derwaarts, en zag terstond, dat die schaduw door de tegenwoordigheid van eenen ruiter ontstond; want een man van gewone hoogte kon niet zoo verre reiken. Zij bedroog zich niet; het was een strandruiter, die, op zijnen hoogen zadel gezeten, met de lans in de hand, door het venster naar binnen keek. De sudarina bemerkte den vorschenden blik van den Kozak; zij verbleekte, en, zeer ontsteld, gaf zij aan den Jood en zijne vrouw een teeken, om zich in het diepste van de kamer achter de kagchel te verbergen; vervolgens wierp zij, met eene snelle beweging, een tafelkleed over de dingen, die de marskramer had uitgestald, zoodat zij voor het oog verborgen waren.
Op dit oogenblik opende een der boeren, die in het voorportaal stonden, de deur, en, het hoofd naar binnen ste-
{==451==} {>>pagina-aanduiding<<}
kende, sprak hij op geheimzinnigen toon: ‘De strandruiters!’
Eene minuut later hoorde men buiten de deur het geluid van stemmen en het heen en weder loopen van verscheidene mannen.
‘Wat moet ik doen? Wat zal er van mij worden?’ riep de marskramer, met gesmoorde stem en over al zijne leden bevende, terwijl rachel, geheel bezig met haar kind, zich achter de kagchel verborg.
‘Wees bedaard,’ zeide de sudarina, ‘gij zult niets verliezen.’
‘Maar mijne slede staat voor de deur,’ ging de koopman radeloos voort, ‘mijne slede en mijn paard! En een baal koffij en een baal thee, beste thee! De strandruiters zullen alles meepakken! God van jacob, ik ben een verloren man!’ En de Jood wrong de handen van wanhoop.
‘Maschi! (Stilte)!’ zeide de dame met eene gebiedende stem; want, zoo zij eene Engelsche van geboorte was, zij was eene Russin door gewoonte en gebruik.
De kramer zweeg, en rachel verklaarde haastig, dat zij, terwijl zij de vallei doorgingen, diezelfde gedaante op de kust had gezien. ‘Maar,’ voegde zij er bij, ‘ik dacht, dat het de sudar (de Heer des huizes) was.’
Bij deze woorden werd de dame nog bleeker; want sedert een jaar was zij weduwe. Intusschen hoorde men buiten eenen hevigen twist en het geklingel der bellen, die het paard om den nek had, alsof de strandruiter met geweld zich poogde meester te maken van het dier en het voertuig. De angst der omstanders was ten top. Zoo verliepen er eenige minuten; de sudarina, schoon ook voor zichzelve ontrust, was het nog meer voor de beide Joden; zij vroeg zich af, in welken hoek des huizes zij hen het zekerste zou kunnen verbergen. Reeds had zij hare bevelen aan axina gegeven, toen men den galop van een paard hoorde, en de zoo geduchte gedaante van den Kozak vloog, als een roofvogel, het venster voorbij. Een oogenblik later was alles in rust.
‘Stava Boju!’ riep de Jodin, haar kind aan hare borst drukkende.
‘Goddank!’ riep te gelijkertijd de sudarina.
De marskramer haalde diep adem en scheen van eenen zwaren last verligt.
Nu snelden de boeren, die tot dusverre in het voorportaal waren gebleven, binnen, vol verlangen, om te verhalen,

{==452==} {>>pagina-aanduiding<<}
wat er gebeurd was. De strandruiter, zeiden zij, had het paard en de slede willen medenemen, maar, daarin verhinderd door den tegenstand, dien hij vond, was hij in galop vertrokken, om hulp te halen; in minder dan een uur zou hij terug zijn. De kramer hoorde dit verhaal met een beangst gelaat aan. De sudarina was ongerust, besluiteloos.
‘Ja, ja,’ zeide een der boeren, ‘zonder onze harpoenen hadden wij de punt der lans van den Kozak gevoeld. Maar de tijd gaat voort; er moet een besluit worden genomen. Praua (*),’ ging hij op eerbiedigen toon voort, ‘volg mijnen raad; zend den Jood, zijne vrouw, zijn kind, zijn paard en zijne slede in het bosch, en laat de strandruiter ze daar zoeken, zoo hij wil.’
De sudarina, in diep gepeins verzonken, antwoordde niet; reeds pakte de Jood met bevende hand de op de tafel verstrooide koopwaren in, om des te spoediger tot de vlugt gereed te zijn. Rachel nam haar kind op den arm en ging voor de Engelsche dame staan, op wier gelaat eene pijnlijke besluiteloosheid te lezen stond.
‘Sudarina,’ zeide zij, ‘kwel u niet langer over ons. Wees gezegend om uwe vriendelijke woorden, om de welwillendheid, die gij ons hebt betoond, om het brood, dat wij onder uw dak hebben gegeten! Wij zullen de naburige bosschen zoeken te bereiken. Vaarwel! de barmhartigheid Gods zij met u!’ En zij wendde zich met haar kind naar de deur.
‘Neen,’ riep de sudarina, ‘ik kan u niet aldus aan uw lot overlaten.’
‘Laat ons vertrekken, mevrouw,’ hernam de Jodin. ‘Wij willen liever alles dulden, dan u in gevaar brengen.’
‘Mijn God! wat moet ik doen, welk besluit moet ik nemen? Geef mij raad, maddis! Zal ik deze arme lieden hier houden en in huis verbergen? Is er geen ander middel, dan ze naar het bosch te zenden?’
Maddis was de boer, die reeds gesproken had. Het was een vertrouwde bediende. ‘Neen, praua,’ hernam hij, ‘het is de eenige kans, die hun overblijft. De strandruiter ivan zal binnen een half uur hier zijn, met een troep duivels, gelijk hij. Zij zullen het huis doorzoeken, en de Jood zal hun niet ontgaan. Hebben zij, volgens de laatste bepaling, geene aanspraak op een hoofdgeld voor iederen smokkelaar, dien zij vatten? Men zegt zelfs, dat de geslokene goederen, die zij aanhalen, hun toekomen.’
‘Ik zal hun de waarde betalen en het hoofdgeld ook,’ hernam de sudarina, terwijl de marskramer schielijk zijne pakken sloot.
‘De strandruiters zouden het geld aannemen en toch de gevangenen wegvoeren;’ ging maddis voort. ‘Men zou deze arme lieden naar Petersburg voeren en misschien naar Si-
{==453==} {>>pagina-aanduiding<<}
berië. Het zijn Finlandsche sluikers en daarbij Joden; de wet zou streng voor hen zijn.’
‘Hemel, wat zal ik doen?’ herhaalde de sudarina nog eens, terwijl zij eenen medelijdenden blik op de Jodin wierp. ‘Deze vrouw, dit jonge kind....’
‘Ja, ja,’ hernam maddis; ‘'t is een hard geval, maar het is het eenige middel. Zij zullen onder den blooten hemel minder gevaar loopen, dan hier. Wij zullen ons best doen, om hun de kust te doen bereiken, en vandaar Lockhland.’
‘Maar de Kozakken zullen u op de vlakte zien.’
‘De sneeuw zal ons te stade komen.’ En de makkers van maddis drongen mede zijnen raad aan.
‘En mijne koopwaren!’ riep de Jood op eenen toon van onuitsprekelijken jammer. ‘God jakobs! hoe zal ik die medenemen?’
‘Woudt gij ze volstrekt medenemen?’ vroeg maddis, spottend met de oogen knippende.
‘Of ik dat wou?’ hernam de Jood, zijne gekromde vingers over de pakken uitspreidende.
‘Wel nu dan,’ ging maddis voort, ‘laat twee mannen, met toestemming van de sudarina, zich met de pakken belasten; juhann en gij, ivanoff, brengt de waren in het bosch, midden in het kreupelhout. Bedekt ze met sneeuw en onthoudt de plaats. De overigen moeten het paard op stal brengen en de slede in de schuur zetten onder de overige rijtuigen van het kasteel.’
Terwijl maddis deze bevelen gaf, en de marskramer met angst bedacht, dat hij van zijne koopwaren zou moeten scheiden, poogde de sudarina, door medelijden bewogen, de Jodin over te halen om bij haar te blijven, en beloofde, haar en haar kind tegen alle vervolgingen te zullen beschermen. De jonge vrouw wees dat aanbod met vastheid af.
‘Neen,’ zeide zij, ‘mijne plaats is aan de zijde van mijnen echtgenoot; zijne gevaren zijn de mijne.’
‘Maar uw kind! Denk aan uwen madvei!’
De Jodin huiverde; zij boog het hoofd over het gelaat van haren zoon en bedekte het met kussen en tranen.
‘Mijn hart bloedt voor u, bednaya (arme vrouw)!’ ging de sudarina voort. ‘Maar het is onmogelijk, dat gij uw kind medeneemt. Zoo gij zijn en uw eigen belang wilt bevorderen, moet gij toestaan, het mij hier te laten. Heb geene vrees; ik zal als eene moeder voor hem zorgen, tot dat gij hem komt terughalen.’
De Jodin antwoordde niets; misschien had zij de kracht niet, om een woord uit te brengen; maar zij maakte langzaam de riem los, waarmede matvei om haren hals was vastgemaakt. Weldra waren alle banden los, en de knaap werd nog slechts vastgehouden door de armen zijner moeder; armen, welke de koude blaauw had doen worden, en wier aderen zich door de doorschijnende fijnheid harer huid toonden.
‘Mevrouw,’ zeide rachel met eene treurige stem, ter-
{==454==} {>>pagina-aanduiding<<}
wijl zij met eene zekere plegtigheid matvei in de armen der sudarina overleide, ‘ik vertrouw hem u toe. Moge de God van abraham voor uwe kinderen zijn, hetgeen gij voor hem zijn zult!’
Doch in zijnen slaap bemerkte het kind toch de persoonsverwisseling; het onderscheid tusschen de grove stoffaadje, waarmede zijne moeder was bekleed, en de zachte zijde, waartegen hij thans rustte, ontging hem niet. Hij opende de oogen, en, bij het zien van een geheel vreemd gezigt, liet hij een' gesmoorden kreet hooren. Bij dit klagend geluid was rachel, die reeds op den drempel stond, met éénen sprong weder bij haar kind.
‘O matvei! matvei!’ riep zij, ‘moya duschinka! Moi golubtschik! (Hoe kan ik u verlaten! Hoe kan ik zonder u leven!’) En vervolgens, na hartstogtelijke liefkozingen, ging zij voort: ‘Sudarina, breng hem weg! Laat mij hem niet meer zien. Ik kan dit vertrek niet verlaten, zoo lang hij voor mijne oogen is! Vaarwel, matvei, mijn kind, mijne liefde, mijn leven! Vaarwel!... Vaarwel!’
Het laatste woord bestierf haar op de lippen. De sudarina had met haren kostbaren last het vertrek verlaten, en de arme moeder, haren zoon niet meer ziende, snikte in de armen van axina.
Gedurende dit tooneel, dat naauwelijks eene minuut had geduurd, hadden maddis en zijne makkers de laatste toebereidselen voor den togt gemaakt.

(Het vervolg later.)


Lasterende drukfout.

‘Goethe's ijdelheid,’ zeî onlangs eene dame, ‘gaat toch alle verbeelding te boven; immers stelt hij, bij voorbeeld, als eene uitgemaakte zaak, dat zelfs de Engelen niet zullen kunnen nalaten, eenmaal om zijn sterven rouw te dragen.’ Een ijverige vereerder van den Dichter, die dit hoorde, en zich eene dergelijke uitdrukking van goethe volstrekt niet herinneren kon, verzocht om nadere aanwijzing der gelaakte plaats. De groote uitgaaf in twee quarto-boekdeelen van goethe's werken werd gebragt; de dame sloeg het eerste deel vooraan op, en las het slot der Zueignung:

Und dann auch soll, wenn Engel um uns trauern, 
Zu ihrer Lust noch unsre Liebe dauern. 


Nu vond geheel het gezelschap, dat de aanklaagster volkomen gelijk had, tot dat goethe's verdediger eindelijk verklaarde, dat in al de overige uitgaven te lezen stond: wenn Enkel um uns trauern.
Over het algemeen worden, op de Duitsche drukkerijen,

{==455==} {>>pagina-aanduiding<<}
de verwante medeklinkers menigmaal verwisseld. Vandaar de zoo gedurig voorkomende en voor het goed verstand van den zin zoo hinderlijke plaatsing van het woord begleiten voor bekleiden en omgekeerd.


Een echte Percy.

Lord prudhoe, broeder des Hertogs van Northumberland, uit het oude stamhuis der percys, is onlangs in het huwelijk getreden, en, daar bij zijne bruiloft aan de pachters der stanwicks 10 pct. van hunne pacht kwijtgescholden werd, heeft hij aan zijne eigene pachters eene gelijke mildheid bewezen. Bij deze gelegenheid is, in de Engelsche dagbladen, betrekkelijk Lord prudhoe de volgende anecdote uit zijne jeugd verhaald geworden. Op zijn veertiende jaar was hij adelborst (midshipman) op Admiraal cochrane's vlagschip, tot het eskader in de Westindiën behoorende. Terwijl hij zich in dat werelddeel bevond, vernielde een geweldige storm al de plantaadjen op het eiland St. Kitts. Ten behoeve der arme beschadigden werd eene inteekening geopend en de lijst ook op de vloot gezonden. Admiraal cochrane teekende voor honderd, ieder Scheepskapitein voor vijftig, ieder Luitenant voor twintig pond in. Vervolgens kwam de lijst aan de adelborsten, die voor vijf, voor één pond of nog voor minder teekenden, al naar dat hunne spaarkas het gedoogde. Toen de lijst nu aan Lord prudhoe (destijds Lord algernon percy) gekomen was, teekende deze stoutweg: ‘Percy: 1000 pond.’ De lijst werd vervolgens aan den Admiraal teruggebragt, die oogenblikkelijk den adelborst deed roepen, en hem vroeg, of hij ook in staat was, de som, die nevens zijnen naam ingeschreven stond, te leveren? ‘Neen, Admiraal,’ zeî hij, ‘dat ben ik niet; maar de oude knaap, die te huis zit (the old boy at home), zal het doen.’ De Admiraal schreef terstond aan Lord percy's vader, den Hertog van Northumberland. Toen deze den brief las, borst hij in
tranen uit en riep: ‘De jongen is waardig, dat hij percy heet!’ en op staanden voet zond hij eene adsignatie van duizend pond sterling op zijnen bankier.


Honoraria in ouden tijd.

Het Morgenblad behelsde onlangs eenige overwegingen aangaande den toestand van verscheidene zaken in Duitschland omstreeks het eind der vorige eeuw. In deze aanmerkingen komen zonderlinge opgaven voor, nopens de betrekkingen tusschen schrijvers en uitgevers in vroegeren tijd. De eersten, meest geestelijken uit de klopstock-periode, hielden het bijna voor simonie, een honorarium te nemen. Gellert kreeg voor zijne fabelen 31 gulden; chr. dan. beck, voor

{==456==} {>>pagina-aanduiding<<}
zijnen moeijelijken arbeid aan euripides, 4 groschen per blad druks; lessing, voor zijne Minna von Barnhelm, in het geheel niets. Goethe en merk lieten Götz van Berlichingen op gemeenschappelijke kosten drukken, en hadden het papier nog niet betaald, toen goethe's naam reeds zeer beroemd was. Voor Stella bood hem mylius, te Berlijn, 20 thalers, en voor zijne gezamentlijke werken, die himburg nagedrukt had, bekwam hij niets anders dan een koffij- en theeservies van Berlijnsch porselein.


Oorsprong van den knevelbaard en dien à l'Henri IV.

Toen de Mooren in Spanje waren gevallen, en hetzelve bemagtigd hadden, waren de Christenen op een merkteeken bedacht, om zich van hunne vijanden te onderscheiden, en waaraan zij elkander mogten herkennen. Men kwam over een, het teeken des kruises in het aangezigt te dragen, en zulks te bewerkstelligen door op de bovenlip ter wederzijden eene baardstreep, en aan de kin eene andere, maar loodlijnig loopende, te laten staan. En zoo ontstond de lip- en kinbaard, oorspronkelijk als zinnebeeld van vrijheids- en vereenigingsleus.


Belette meineed.

Een in de te Genève uitkomende dagbladen verhaald voorval doet aan eene hoogere tusschenkomst denken, om eenen meineed te verhinderen. Voor de regtbank van koophandel weigerde iemand, de som van 40 florijnen te betalen, welke een ander, als schuldeischer, van hem vorderde. Bewijzen ontbraken. De schuldenaar bood aan, den eed van zuivering te zweren. Het zij de voorzitter weinig vertrouwen in 's mans opregtheid stelde, of wel dat hij er iets tegen had, voor zoo gering eene som eenen eed te laten afleggen, kortom hij oordeelde gepast, alvorens hij zulks toeliet, het geweten van den gedaagde gaande te maken, en hem tot betaling van het geëischte geld te bewegen. Alles echter was vergeefs: de schuldenaar bleef bij zijne weigering, en bood op nieuw aan, den eed te zweren; maar, vóór hij nog, overeenkomstig het aldaar gevolgde gebruik, de hand op den Bijbel leggen kon, trof hem eene beroerte en hij bleef plotseling dood.


Treffend woord.

Waarom vergaat, in onzen tijd, zoo menigeen' de lust om eene vrouw te nemen? Op deze vraag gaf iemand het bijbelsche antwoord: ‘Omdat de juffers thans gelijk zijn aan de leliën des velds, die arbeiden noch spinnen, en echter kostelijker gekleed zijn dan salomo in al zijne heerlijkheid.’



{==457==} {>>pagina-aanduiding<<}

Mengelwerk.

Verhandeling, over den riddergeest in de middeleeuwen.

De geschiedenis is de leermeesteresse van het menschdom, gelijk de ondervinding die van elk mensch, in het dagelijksche leven. En de geschiedenis moet wel inzonderheid belangrijk zijn, als wij aan hare hand den geest van alle eeuwen nagaan en onze oogen vestigen op de ontwikkeling van verlichting en beschaving bij ons geslacht. Elke tijd heeft dan zijne eigenaardigheid; iets, 't welk wij ook wel in andere eeuwen vinden, maar wat ons toch bijzonder treft in het een of ander vast bepaald tijdperk. Sommigen zijn van oordeel, dat wij de geheele geschiedenis van de ontwikkeling des menschdoms in vier groote tijdperken kunnen verdeelen. Vooreerst vinden wij den Heldentijd, die de beschaving grondvestte, en wiens hoofden, zoo als een hercules en jason, theseus en achilles, zelfs door den geheimzinnigen sluijer der aloude Godenleer worden bedekt. Daarop volgt de tijd der Vaderlandsliefde, de grootste roem van de grootste volken der Oudheid, de Grieken en Romeimen. Vervolgens naderen wij den Riddergeest, in de middeleeuwen, en eindelijk komen wij tot de Vrijheidsliefde, waarmede het laatste tijdvak, sedert de Hervorming in de 16de eeuw, een' aanvang neemt. Het is over dien riddergeest, dat ik thans uwe aandacht wensch bezig te houden. Die riddergeest is voor deze eeuwen, wat de heldentijd voor de Ouden geweest is. Alle edele herinneringen der Europesche volken verbinden zich daaraan. Gelijk de menschen in alle groote tijdsgewrichten der geschiedenis tot algemeen beginsel hunner handelingen zekere geestdrift moesten bezitten; gelijk de geestdrift voor sommige helden echter verzwakte, toen men van die helden niet meer hoorde; gelijk de vader-
{==458==} {>>pagina-aanduiding<<}
landsliefde verdoofd werd, toen er onder de wereldheerschappij der Romeinen eindelijk geen eigenlijk vaderland meer bleef
bestaan, zoo ging die geestdrift over op de ridderschap van de middeleeuwen, en bewerkte iets, dat waarlijk groot en treffend heeten moet. Alzoo dus over den geest van die ridderschap, in deszelfs wezen, oorsprong, ontaarding en gevolgen voor zedelijkheid en beschaving, zal ik thans het een en ander trachten mede te deelen.
Ik zal wel dadelijk misschien een klein vooroordeel tegen dat onderwerp te bestrijden hebben. Ik zal spreken over de middeleeuwen. Die eenigzins in de algemeene geschiedenis ervaren zijn, kunnen vragen: Zijn dat niet die tijden geweest, sedert de omstorting van het Romeinsche rijk door de woeste barbaren uit het noorden, tot aan de Hervorming; tijden, wanneer de Godsdienst bestond in ijdele ceremoniën en plegtigheden; de wetenschap der geldmiddelen in roof; de staatkunde in meineed; het regt in het geweld van den sterksten? Ik wil niet ontkennen, M.H., dat de middeleeuwen onder die blaam gelegd zijn; ik stem ook toe, dat wij ze geenszins behoeven terug te wenschen. Maar eensdeels wordt de zaak soms veel overdreven; en ook, al is een tijd nog zoo zwart en ongunstig, dit geeft ons geen regt, om het goede daarin voorbij te zien. Geldt dit van onze of andere dagen, het geldt ook van de middeleeuwen. Welaan, ter zake dan. Ik moet u eerst op een zoodanig standpunt plaatsen, van waar gij de geheele maatschappelijke gesteldheid in die dagen gemakkelijk kunt overzien.
In het kerkelijke was, in Europa althans, de geheele Christenheid, buiten de Grieken, aan den Paus van Rome onderworpen. Volgens het algemeen gevoelen bezat hij werkelijk de sleutels van hemel en hel, en er waren slechts enkele ketters, b.v. de Waldenzen, die dit niet geloofden. Maar ook in het wereldlijke was alles hem onderdanig, sedert een Paus Keizer hendrik IV eenen geheelen nacht door, buiten's huis, blootvoets, in de sneeuw had laten staan, en een ander Paus aan Keizer frederik barbarossa letterlijk den voet op den nek had gezet, en

{==459==} {>>pagina-aanduiding<<}
hem de stijgbeugels van zijn paard deed vasthouden, toen hij uit rijden ging. In het wereldlijke heerschte verder algemeen het zoogenaamde leenstelsel. Keizers en Koningen beschouwden hun rijk als een geschenk van den Paus; althans als eene bezitting, waarvan deze hen, bij de minste tegenstribbeling, dadelijk ontzetten of berooven kon, door ban of interdict. De Vorsten leenden hunne bezittingen aan den adel, deze wederom aan de burgers in de steden en de menschen te platten lande. In zoo verre was dit leenstelsel zuiver militair; de in leen gegevene landerijen vervingen in die dagen, toen men veel oorloogde en echter geen geld had om staande legers te bekostigen, de plaats van soldij; terwijl de tijdelijke bezitters daarvoor tot de krijgsdienst verpligt werden, zoo dikwijls men ze opriep. Dit stelsel ontaardde langzamerhand in eene volslagene lijfeigenschap; de massa des volks stond in de steden onder eene volstrekte afhankelijkheid van den adel en de geestelijkheid; en te platten lande behoorde zij aan den adel met lijf en bezittingen toe. De adel zelve maakte niet alleen in de voornaamste staten van Europa de aanzienlijkste klasse der maatschappij uit, maar zonderde zich ook veelal van de lagere standen af. Deze afzondering was een gevolg van de instelling van den ridderstand, door welken de adel, overeenkomstig met den geest diens tijds, in welken alles den vorm van corporatiën aannam, insgelijks eene soort van corporatie werd. Wij zullen nu vooreerst het wezen van die corporatie, zoo uitwendig als inwendig, trachten voor te stellen.
Die in den ridderstand wenschte opgenomen te worden, moest van vrije afkomst zijn, en als page of wapenknaap bij een' anderen ridder in de dienst worden groot gebragt. Hij moest hem op zijne togten vergezellen, hem het strijdpaard navoeren en hem oppassen. Werd zulk een edelknaap tot ridder verheven, dan geschiedde zulks met eene feestelijke plegtigheid, aan het hof van een' Vorst, of in eene kerk, of ook wel, na een' volbragten strijd, terstond op het slagveld, door eene tot drie keeren toe herhaalde aanraking met het vlakke van het zwaard. Was de nieuw-
{==460==} {>>pagina-aanduiding<<}
geslagene ridder van groot aanzien, dan werd alles dikwijls besloten met een toernooi- of strijdspel, waarin de overwinnaars hunne belooningen uit de handen van de voornaamste of schoonste dames ontvingen. Aan zulk eene plegtige opneming door den ridderslag moesten zich zoo wel de Keizers en Koningen als de geringste edellieden onderwerpen.
Wat nu het eigenlijk inwendig wezen van die ridderschap betreft, men zou verkeerd doen, als men hare verschijning uitsluitend aan de middeleeuwen wilde toekennen. De grond daarvan toch ligt diep in de menschelijke natuur en in den gang van derzelver ontwikkeling, waardoor het gevoel en de verbeeldingskracht veel vroeger hare heerschappij uitoefenen, dan het verstand en de rede. Maar éénig is die riddergeest in de middeleeuwen, als in een tijdvak, waarin de toestand der maatschappij aan dien geest eene algemeene en buitengewone rigting gaf. Wij kunnen dien geest niet beter aanduiden, dan door te zeggen, dat dezelve zich kenschetste door dweepachtige dapperheid, dweepachtige liefde en dweepachtige Godsvrucht. Eene buitensporige dapperheid had bij hen niet slechts de kleur van het natuurlijke, maar ook het wezen daarvan. De rustelooze aard van den ridder, de ongemakken zijner levenswijze, de woestheid der voorwerpen, die hem dagelijks omringden, alles vuurde zijnen moed aan, deed hem het leven gering en de eer boven alles zetten. Van dien tijd, zegt een dichter, als hij de daden van een ondernemend ridder beschrijft: ‘de dood zag het aan, en werd rood van schaamte.’ Ook de liefde had rijkelijk haar aandeel in den geest eens ridders. Reeds was de minnehandel op zich zelf toen dikwijls het gevaarlijkste ridderstuk, dat men bedenken of volvoeren kon. De adellijke jonge dochter was als een verzegelde schat, door honderd oogen bewaakt, door honderd dolken en zwaarden omgeven. Die schat was slechts door daden van buitengewone geestkracht en edelmoedigheid te verwerven. Zoo werd het mogelijk, dat zelfs de veeten en oorlogen, die anders de zachtste gevoelens van den mensch maar al te veel ver-
{==461==} {>>pagina-aanduiding<<}
stikken, hier een middel konden zijn, om die gevoelens meer te doen uitkomen en te bewaren. De ridder verwachtte voor alle schoone ondernemingen den dank van zijne dame. Dat had hij hier, op deze wereld. Van de Godsdienst verwachtte hij zijne
belooning hier namaals. Van daar ook zijne Godsvrucht. Dit komt vooral in de kruistogten ten sterkste uit. Toen streden de ridders tot voordeel van de kerk; voor de zaak van God en christus, gelijk zij het noemden, wilden zij Palestina aan de Mahomedanen ontrukken. Zoo verhieven zij zich boven het persoonlijk belang; en dit is het juist, waardoor in de wezenlijke wereld eene grenslijn tusschen het gemeene en het groote en edele getrokken wordt. Eene zekere dweepachtige vroomheid valt niet bij hen te miskennen. Toen godfried van bouillon Jeruzalem had ingenomen, wilde hij wel de stad regeren, maar hij weigerde de Koningskroon, omdat hij die dààr niet dragen wilde, waar zijn groote Meester eens de doornenkroon droeg. Wij weten uit de geschiedenis, dat niet alle ridders zoo onbaatzuchtig en edelmoedig handelden. Doch door godfried eenparig en vrijwillig voor den eersten onder zich te erkennen, bewezen zij, dat zij in hem het ideaal verwezenlijkt zagen, 't geen die tijd zich van een volmaakt heldenkarakter vormde.
Als natuurlijke, maar niettemin zeer gewigtige uitvloeisels dezer hoofdeigenschappen mogen wij nog noemen het vasthouden aan de eens beloofde trouw en het gegeven ridderwoord; het verdedigen der onderdrukte onschuld en het bestrijden van onregtvaardig geweld, waardoor zij zich, volgens de geschiedenis, dikwijls bijzonder verdienstelijk hebben gemaakt.
Van waar heeft dan nu die riddergeest zijn' oorsprong en die bijzondere rigting ontvangen? Wij leiden dien oorsprong af uit den invloed des Christendoms op het oorspronkelijk karakter der Duitsch-Frankische volken. Den ouden, nog heidenschen Duitscher, gold slechts de man, in zoo verre hij zijne kracht kon toonen en geene beleediging ongewroken liet. Deze denkwijze werd reeds gea-
{==462==} {>>pagina-aanduiding<<}
deld door de verachting van alle listen en streken. Bij ossian slaan de beide Britsche helden eerst op hunne schilden, om het vijandelijk leger te doen ontwaken, vóór zij het aanvallen; en zij zijn dus grooter dan ulisses en diomedes, bij homerus, die, gelijk de vossen een nachtelijk slagttooneel onder de hoenders aanrigten, het Trojaansche leger in den slaap doen bloeden. Bij die menschen gold ook de vrouw veel meer, dan bij de zuidelijke Grieken en Romeinen. Tacitus leert ons, met welk een' eerbied men bij de Germanen de vrouwen behandelde en haar zelfs veelvermogenden invloed gaf op staatsgebeurtenissen. De Godsdienst werd bij hen heilig gehouden in wodan's bosschen, en mogt men hen van bijgeloof kunnen beschuldigen, een' ongeloovigen zou men onder de Germanen en Gallen, onder de Friezen en Batavieren, onder de Anglen, Saksers en Britten te vergeefs zoeken. Daar komt nu de Christelijke Godsdienst; en kan het karakter van de volken wel niet veranderen, wordt ook wel onvolkomen gepredikt, maar veredelt toch, ook zóó als zij gepredikt wordt, de gezindheid dier menschen. Geregtigheid, verschooning van de zwakken, bescherming der onderdrukten, inzonderheid der vrouwen en der geestelijken,
dit worden nu de pligten van den Christelijken ridder. Eindelijk komt de strijd tegen de vijanden van Gods kerk, zoo tegen de Mooren in Spanje, als tegen de Saracenen in Palestina, om aan de ridders een doel in de Godsdienst te doen bejagen, 't geen zij voor het hoogste hielden van alle aardsche dapperheid.
Maar, wat zonderling schijnt en toch gebeurde, in Spanje leerden zij nog van hunne vijanden, de Mooren; in beschaving zoo wel, als in ridderlijke feiten, vooral om de gunst van de vrouwen te winnen. De Mooren en Arabieren hadden in Spanje groote rijken gesticht, toen de Christenridders daarop stooteden, en beproefden om het Christenvaandel met het kruis meer algemeen te planten. In de Moorsche hoofdstad Cordova telde men 200,000 huizen, 600 moskéën, 50 hospitalen, 80 openbare scholen, 900 openlijke badplaatsen. De groote moské rustte er op

{==463==} {>>pagina-aanduiding<<}
300 zuilen, sommige van albast, andere van marmer of jaspis; en van het kasteel van Granada of de Alhambra weet washington irving ons wonderen te verhalen. De hoofden van dit Mooren-geslacht waren eigenlijk een steeds ronddwalend ridderdom, kampende voor hun geloof, en daar gaarne avonturen van dapperheid en liefde mede verbindende. Zij zijn de uitvinders der toernooispelen, en hebben de fijnere gebruiken van den ridderstand uit Arabië naar Europa overgebragt. Van hen zijn ook de romancen of historische ridderliederen afkomstig, en zij hebben grooten invloed gehad op de vorming van de eerste beschaafde taal in westelijk Europa, gedurende de middeleeuwen, bij de Christenen, namelijk het Provençaalsch of Limosijnsch. Spoedig begonnen de Spaansche Christen-ridders met hen te wedijveren, niet alleen in de taal der galanterie, in opoffering voor de Godsdienst, maar ook in heldendaden; en de naam van rodrigo den cid, door corneille vereeuwigd en door onzen landgenoot de clerq naar verdienste herdacht, zal genoeg zijn, om dit te bevestigen. Hij was een man, die met eenige vrijwilligers een geheel Koningrijk, Valencia, aan de Mahomedanen ontweldigde, en dit aan zijn' Koning ten geschenke gaf. Er was een tijd, dat men in Europa alles, wat edel en schoon was, naar hem noemde, en het volkomenste meende uit te drukken, als men zeide: ‘c'est beau comme Le Cid!’
Die geest woei spoedig uit Spanje naar Italië over. Wel had hij daar veel te worstelen met de sluwheid van het volkskarakter, die lijnregt tegen den echten riddergeest overstond. Maar Italië wijst ons toch op vele edele ridders, dien naam ten volle waardig, en vooral op één groot toonbeeld van ware ridderschap, in tancred, die door tasso, in zijn verlost Jeruzalem, verheerlijkt is. Opdat men niet meene, dat tasso zijn beeld te dichterlijk heeft opgesierd, hoore men, wat een gelijktijdig geschiedschrijver van hem zegt: ‘Aan het hoofd des legers, om ruim baan te maken; bij de achterhoede, wanneer men hinderlagen te vreezen had, steeds vond men hem daar, waar

{==464==} {>>pagina-aanduiding<<}
het gevaar meest dreigde. Wakker, wanneer zijne makkers sliepen; gewapend en te paard, wanneer zij gemak namen, had hij in het gestrengste jaargetij geen andere tent dan den hemel, geen dak dan zijn schild. Hij gaf den hongerige zijne spijze, den naakte zijnen mantel. Ieder noodlijdende had aanspraak op zijne bescherming, ieder zwakke op zijnen bijstand, en vooral onderscheidde hij zich door onbaatzuchtige hoffelijkheid jegens de zwakkere sekse. Zijn arm en zijn zwaard stonden haar altijd ter dienst, wanneer zij over verdrukking klaagde; zijne beurs, wanneer zij arm was, en niet zelden zag men hem door ruwe wegen te voet gaan, om eene Grieksche vrouw, die voor den schrik des oorlogs was gevlugt, op zijn eigen paard in hare woning terug te brengen.’ Zietdaar, M.H., het beeld der ridderschap, gelijk zij toen bestond. Zij trok het zwaard voor God, en tot bescherming der vrouwen en weêrloozen.
In Frankrijk vereenigde zich de zachtere zuidelijke geest met den koenen moed van het noorden. Het is onwederlegbaar, dat de echte riddergeest daar tot den hoogsten top geklommen is. Namen als van den heiligen lodewijk, van bayard, den ridder zonder vrees of smet bijgenaamd, van du guesclin, van dunois, den bastaard, zijn als lichtende sterren in de Fransche geschiedenis. Zij waren de voorbeelden, door de latere condé's, montmorency's en turenne's nagevolgd. Van Normandije stak die geest naar Engeland over, en wij zien denzelven vooral in richard leeuwenhart, in den ridder van ivanhoe en in den zwarten Prins van walles schitteren. Duitschland en ons vaderland mogen ook op de zoodanigen wijzen; wij vooral op vele der Hollandsche graven. Het zou echter ondienstig zijn, wanneer ik voor ieder land als 't ware eenen catalogus van edele riddernamen wilde leveren, terwijl de geschiedenis ons van elk derzelve in het bijzonder zoo vele daden opsomt, dat wij geen einde zouden vinden, ook bij hunne korte vermelding.
De tijd, wanneer wij dien riddergeest als op deszelfs hoogste standpunt moeten beschouwen, waren ongetwijfeld

{==465==} {>>pagina-aanduiding<<}
de reeds gemelde eeuwen der kruistogten, inzonderheid van de elfde tot de dertiende eeuw. Men moge van die kruistogten zeggen en derzelver gevolgen beschouwen, gelijk men wil, zeker was het een grootsch schouwspel, alle ridders van eenigen naam in Europa met hunne vazallen te zien opstaan, om naar Jeruzalem te trekken, het land te veroveren, en op die plaatsen te aanbidden, welke Gods Zoon door zijne omwandeling en lijden geheiligd heeft. De kruistogten vereenigden de ridders van alle landen en verhieven hun' geest tot eene soort van Europeesch patriottismus, 't welk alle gemoederen met dezelfde aandoeningen bezielde. Er ontstond een algemeene wedijver in heldenmoed, eene algemeene zucht, om ('t mogt dan door een verkeerd middel zijn) de belangen der Christelijke Godsdienst te bevorderen; en de Duitsche eerbied voor de vrouwen vereenigde zich met de Fransche zucht om haar te behagen, en stortte een' algemeenen geest van zoogenaamde hoffelijke courtoisie op de ridders over.
Wanneer wij nu dien riddergeest in deszelfs ontaarding zullen nagaan, M.H., dan treft het ons vooral, dat die zelfde dweepachtige Godsvrucht, die eene voorname oorzaak der kruistogten was, zoo spoedig na die kruistogten vervallen is. Nog in dienzelfden tijd, dat zich die geest zoo had getoond, zelfs door de instelling van geestelijke ridderorden, b.v. van de Tempeliers en Johanniter-ridders, zag men dien geest bij zeer velen te niete gaan. Ik schrijf dit toe, vooreerst aan den uitslag dier kruistogten, welke zoo ongunstig was, in weerwil van de beloften en gebeden van den Paus. Men begon nu de geestelijken minder te vertrouwen, en van den persoon, die eene zaak voorstelt, tot de zaak zelve, of duidelijker, van de achting of minachting der geestelijke personen tot die der geestelijke zaken, is de overgang ligt. Behalve het veelvuldig verkeerd gedrag van die geestelijken zelve, ook van die geestelijke ridders, b.v. de Tempeliers, kwam daar nog bij het voorbeeld van Koning philips den schoonen van Frankrijk, de eerste, die met een gunstig gevolg zich tegen de aanmatigingen van den Paus en de geestelijken

{==466==} {>>pagina-aanduiding<<}
durfde verzetten. Vroeger dacht men, dat het niet mogelijk was, zich aan het gezag der geestelijkheid te onttrekken, indien men tevens zijne bezittingen en zijn leven lief had. Maar Koning philips toonde zulks anders, en vond daarop steun bij zeer velen van de ridderschap. Hunne correspondentie daaromtrent, voor welker echtheid geschiedschrijvers van naam durven instaan, eindigde met twee brieven, waarvan wij het begin zullen aanhalen, om die verandering van geest, van de ridderlijke zijde des Konings, te doen kennen. Die van den Paus begint: ‘Bonifacius, bisschop, knecht der knechten Gods, aan filips, Koning der Franschen. Vreest den Heere en onderhoudt zijne geboden. Wij willen, dat gij weet, dat gij ons in het tijdelijke zoowel als in het geestelijke onderworpen zijt.’ enz. Het antwoord van den stouten Koning begint: ‘Filips, door Gods genade, Koning der Franschen, aan bonifacius, zoogenaamden Paus, geene of weinige groete. Wij willen, dat uwe domheid wete, dat wij omtrent het tijdelijke aan niemand onderworpen zijn,’ enz. Men zie velly, Histoire de France, Tom. VII. Nu de baan eens gebroken was, werd dit voorbeeld ook tegen geestelijken van lageren rang gevolgd. Toen richard leeuwenhart in Engeland teruggekomen was en bij een' oorlog tegen Frankrijk den Bisschop van Beauvais in een' veldslag gevangen genomen had, gelastte de Paus aan den Koning, dat hij zijn' geestelijken zoon weêr los moest laten. De Koning zendt hem het harnas van den Bisschop, in 't welk hij krijgsgevangen gemaakt was en vraagt in een' zeer beleefden brief: of de Heilige Vader dat kleed misschien ook voor het gewaad van zijnen geestelijken zoon erkende? De Paus was door die strikvraag in
het naauw gebragt, en moest nu toelaten, dat de Bisschop op zwaar krijgsrantsoen of losgeld werd gezet. Gebeurtenissen als deze maakten zulk eenen ongunstigen indruk bij de ridderschap, dat de achting voor den geestelijken stand vrij wat bij haar daalde, en daarmede ook die dweepachtige Godsvrucht langzamerhand verdween;

{==467==} {>>pagina-aanduiding<<}
't welk nog sterker werd, toen de Paus zijn' aflaathandel in de wereld bragt.
Gelijk de Godsvrucht tot zulk een dweepachtig uiterste gestegen was, om in des te dieper verval te geraken, gelijk na elke overspanning des te grootere verslapping volgen zal, zoo was zulks ook het geval met de liefde bij de ridders. De overigens zoo loffelijke achting omtrent het vrouwelijk geslacht ontaardde tegen de 14de eeuw in het lafste kinderspel. De zotste voorbeelden zijn daarvan in de geschiedenis geboekt. Eens kwam er toen, om een enkel geval te noemen, een vreemd ridder te Parijs, wiens ééne arm en voet door eene lange gouden keten aan elkander waren geboeid. Hij had zijne geliefde beloofd, deze keten vijf jaren lang te harer eer te zullen dragen, indien hij niet vroeger door een' dapperder ridder overwonnen ware. Nu werden alle Fransche ridders door hem ten tweestrijd gedaagd. Verscheidene kampten tegen hem, en eindelijk werd hij overwonnen door den sterken ridder de saintré, die hem, van zijne boei ontdaan, naar zijne dame terugzond en er zelf het best bij voer, daar hij de gouden keten voor zich behield. Ten gevolge van deze overdrijving, welke door de schoone sekse werd toegelaten, kon zulks eindelijk geene achting of welgemeende liefde meer blijven, maar werd galanterie en eindelijk bedrog. De Franschen hebben het eerst een voorbeeld daarvan gegeven en schijnen er zich voor een groot gedeelte nog aan te houden. Men heeft weleens Frankrijk als het paradijs der vrouwen geroemd, omdat zij daar zoo veel vrijheid genieten; maar Madame de stael, die beroemde Fransche schrijfster, denkt er anders over. ‘Die vrijheid komt,’ zegt zij, ‘van de gemakkelijkheid, waarmede men zich meer van haar ontdoet. De Turk, die zijne vrouw opsluit, bewijst daardoor ten minste, dat hij haar als noodzakelijk beschouwt voor zijn geluk. Maar de galante Franschman kiest
de vrouwen tot slagtoffers voor zijne ijdelheid, en deze bestaat niet alleen in haar te verleiden, maar ook te verlaten. Men moet kunnen zeggen, die vrouwen hebben mij bemind en ik bekreun mij er niet

{==468==} {>>pagina-aanduiding<<}
meer om. De galanterie plaatst de vrouwen, om zoo te spreken, buiten de wet. Als haar rijk uit is, dan is er voor haar noch edelmoedigheid, noch erkentelijkheid, noch zelfs medelijden meer. Sedert de riddergeest in Frankrijk is uitgebluscht, sedert er geen godfried, geen heilige lodewijk, geen bayard meer is, die de zwakheid beschermden en zich door hun woord onverbreekbaar verbonden geloofden, durf ik, tegen het algemeen gevoelen, staande houden, dat Frankrijk het land is, waar de vrouwen, bij teedere aandoening des harten, het ongelukkigst zijn.’ Zietdaar, M.H., hoe benijdenswaardig het lot is van vrouwen, die door de beleefde en aardige Franschen worden gehuldigd. De geschiedenis zelve heeft ook bewijzen genoeg daarvoor geleverd. Gelukkig, dat die geest noch in ons land, noch in Duitschland en Engeland is doorgedrongen; en onze dames zullen zeker geene reden vinden, om op de Françaises, wegens haar lot, jaloersch te zijn!
Was het vooral door de Godsvrucht en de liefde, dat de dapperheid der ridders zich tot zulk eene hoogte verhief, dan behoeft het ons niet te verwonderen, dat de laatste begon te zinken, toen zij de beide genoemde prikkels begon te verliezen. Reeds door de kruistogten zelve ontstonden de wapenen en deviezen van den adel, eigenlijk, omdat men anders zoo vele hoofden niet genoeg uit elkander kennen kon; en in Europa teruggekeerd, kroop menig ridder, het zwerven en strijden moede, achter zijn schild, op zijn kasteel, en vergenoegde zich met den adel van geslacht, in de blazoenen en op het papier. De dapperheid, die er nog overig bleef, had geen bepaald doel meer, verheven genoeg, om geestdrift in te boezemen. Büsching karakteriseert dit zeer kort en naïf in het antwoord van een toenmalig ridder op de vraag, wie hij was. ‘Ik heet een ridder,’ zegt hij, ‘en ben van oogmerk een' man op te zoeken, die zoo als ik gewapend is en tegen mij strijden wil. Overwint hij mij, dan wordt hij geprezen; mag ik zegepralen, dan houdt men mij voor een' man, en ik krijg meer aanzien, dan ik tot nu toe heb.’

{==469==} {>>pagina-aanduiding<<}
(Men zie büsching's Ritterzeit und Ritterwesen, zweiter Band.) Nu kwam de eigenlijke aanleiding tot de bespottelijke voorstelling van de dolende ridderschap en derzelver Don Quichotterie, die naderhand zoo geweldig gehekeld is. Dit was echter niet het ergste. De moed zelf, vroeger een waarborg voor alles wat regt was, werd een schitterend middel, om zich van alle regt en waarheid te ontslaan. Men behoefde niet meer zonder blaam te zijn, maar had slechts in een tweegevecht hem te dooden, die beweerde, dat men het niet was. Vooral in Frankrijk gold het voor een' regel, dat men betuigen kon: het is mogelijk, dat mijne handelwijze slecht is, maar niemand zal mij zulks ten minste in het aangezigt durven zeggen. Zoo bleef er dan eindelijk voor de ridderlijke eer slechts het duelleren overig, en ik behoef niet aan te toonen, tot welke verbastering en zedeloosheid het voeren moet, als regt en waarheid beginnen af te hangen van den stoot eens degens of van de rigting, die een pistoolkogel neemt.
Ten slotte, M.H., verzoek ik nog eenige oogenblikken uwe aandacht, om de gevolgen van dien riddergeest in het kort te vermelden. De slechte vruchten van de ontaarding der ridderschap hebben wij, vooral in het stuk der liefde en der dapperheid, reeds eenigermate opgemerkt. Maar zoo waren die vruchten niet, ten tijde, toen zij nog in vollen luister praalde, en ook nog latere eeuwen kunnen op andere, zeer heilzame gevolgen, wijzen. De echte riddergeest heeft vooreerst het meeste bijgedragen tot de ontwikkeling van taal- en dichtkunst in westelijk Europa. Dit had inzonderheid plaats door de minnedichten der troubadours, tot welker beoordeeling men het eerst in Provence een hof der liefde oprigtte, waarbij ridders en edelvrouwen, Koningen en Vorsten zelfs, als regters en partijen optraden en deelnamen. Vandaar heeft het Provençaalsch zijn' naam ontleend, eene taal, die in een groot gedeelte van Frankrijk en Spanje, van de Loire namelijk tot aan den Ebro, en van de Atlantische tot de Middellandsche Zee, gesproken werd. De geleerde raynouard houdt deze taal voor eene dochter van het Latijn,

{==470==} {>>pagina-aanduiding<<}
en voor de moeder van het Fransch, Italiaansch en Spaansch; terwijl de beroemde schlegel zegt, dat zij eene zuster van de drie laatstgemelde is. Hoe het nu eigenlijk met die verwantschap in waarheid moge bestaan, is ons hier om het even; maar zeker is het, dat deze Provençaalsche taal door de ridders werd aangemoedigd en zelfs beoefend, en daardoor een' stoot gaf aan de ontwikkeling van alle tegenwoordige levende talen in Europa. Dit voorbeeld vond navolging, bij de minstrels in Engeland en de minnesänger in Duitschland, en ook in de Nederlanden waren de Hertogen hendrik III en jan I van Braband tevens troubadours, zoo wel als ridders, Langzamerhand werden deze door menschen uit den burgerstand in het dichten nagevolgd, en men noemde de laatsten meesterzangers. Wij hebben onze eerste stukken in de oude Nederduitsche en Vlaamsche landstaal aan de meesterzangers te danken, en zij hebben den oorsprong gegeven aan het bestaan van de Kamers der zoogenaamde Rhetorijkers of Rederijkers, die tegen den tijd der Hervorming zulk een' veelvermogenden invloed oefenden op de beschaving der letteren, de uitbreiding der wetenschappen en de verlichting van de volksbegrippen. Den ridders zelven ging hun dichten zeker wel wat stijf van de hand; want veelzijdigheid in het beschouwen eener zaak en volheid van gedachten was juist niet hun zwak, en hunne taal zelve is zoo vast aan vormen, dat zij zich, als in een ijzeren harnas, om twee of drie denkbeelden, zeer riddermatig schijnt te bewegen. Maar wij komen inzonderheid op de gevolgen van deze hunne onschuldige liefhebberij, in een' tijd, toen alles nog duister en barbaarsch was, en zien dan, dat zij van belangrijken invloed is geweest op de
taal- en dichtkunst van geheel Europa. Zij nam aan de geestelijken de Latijnsche pen uit de handen, en schreef het eerst in de landstaal.
Verder had die riddergeest een' grooten invloed op de algemeene beschaving van de burgers in de steden en van het landvolk. Ook toen zij zich neg van alle geringere standen teruggetrokken hielden, droegen zij bij, om den

{==471==} {>>pagina-aanduiding<<}
geest van de hoogere klassen der maatschappij te verheffen en te veredelen. Zij hebben daardoor, zegt de groote geschiedschrijver heeren, het volkomen terugzinken van Europa in de voormalige barbaarschheid verhinderd. Want wat zouden de middeleeuwen, zonder de beschaving van den ridderstand, geweest zijn? Na de kruistogten begon er overal veel naijver tusschen de magtiger Vorsten en de steden. De steden hadden gedurende dien volksorkaan vorderingen in bloei en welvaart gemaakt. Een nieuw leven was in haar begonnen te ontluiken; de ringmuren der meeste werden uitgezet. Zij bevatteden niet meer eene massa volks, dat uit halve en geheele slaven bestond, maar eene burgerij, die hare regten had, haar door de Vorsten geschonken uit verlegenheid om geld tot den oorlog, 't welk de steden zich door den handel bestendig bleven verwerven. Nu wilden de Vorsten die regten later wel weêr intrekken of beperken, maar de geringere adel, die in de steden een' steun voor zich zag tegen het overmagtige geweld der Vorsten, kwam daartegen op, en nu ondersteunden deze ridders en de steden elkander wederkeerig. De steden gaven geld aan de ridders, en de ridders gordden voor de steden de wapenen aan. Zoo hadden de ridders veel invloed op de vrije ontwikkeling, het ontstaan en de vorming van den burgerstand. De scheidsmuur, die vroeger hunne verkeering belettede, werd geslecht; de adel schaamde zich ook niet meer, om met rijke, vrije menschen in aanraking te komen, al waren deze ook niet van adel, want hij begon de waarde van het geld te leeren kennen. Zoo werkten de ridders mede, om eene geheel andere staatkundige orde van zaken voor de naastvolgende, ja, zelfs voor deze eeuwen te vestigen. Terwijl zij met den burgerstand te gelijk natiën vormden; terwijl het toenemend vermogen van dezen de bronnen van ontvangst voor de regenten opende, werd daardoor het bestaan van zulke Staten voorbereid, als het nieuwere
Europa, en niet de tijd der middeleeuwen, bloeijen zag. Nu hielden drie magten elkander in bedwang, de vorstenmagt, de ridderschap en de burgerij. Het kon niet anders, of zij moesten

{==472==} {>>pagina-aanduiding<<}
weleens in botsing geraken, alle tegen elkander, of twee tegen eene; maar tot nog toe hebben alle drie derzelver bestaan, doorgaans met een gunstig gevolg, bewaard en gehandhaafd. Een vierde stand, die der landlieden, was langen tijd nog het meest verdrukt. Men zegt wel, dat de ongelukkige boeren altijd klagen; maar zij hadden er in dien tijd ook wel reden toe. Nog gedurig in lijfeigenschap; door de adellijken niet veel beter behandeld dan het vee; door de burgers van de steden uitgelagchen en bespot, werd het hun eerst na de Hervorming vergund, het hoofd eenigzins op te steken. Toen kwam het tijdvak der vrijheid; en de landman, in de vrije natuur, in zijne bosschen of moerassen, op zijne heuvelen en in zijne dalen, had doorgaans een tamelijk goed denkbeeld van die vrijheid, en wist ze, nog al karakteristiek en op zijne wijze, uit te oefenen en te bejagen.
Daar wij zoo van de standen der maatschappij gewagen, kan ik, eindelijk, dien stand niet geheel met stilzwijgen voorbijgaan, welke in de middeleeuwen eene eerste rol heeft medegespeeld, ik bedoel dien der geestelijken, en den invloed der ridderschap op de godsdienstige begrippen. Ik meen den geest dier ridderschap ten opzigte van de kerk het best te kunnen aantoonen door de volgende voorstelling, die ik zeer goed geschiedkundig zou kunnen bewijzen. Als een ridder een' geestelijke ontmoette, dan maakte hij zijn kruis uit eerbied, steeg af van zijn paard en liet den Godsman daarop zitten, van de 8ste tot de 12de eeuw; hij liet het bij eene beleefde begroeting berusten in de 13de eeuw; hij zag hem niet aan in de 14de eeuw; hij zag hem met eenige verachting aan in de 15de eeuw; hij schold hem zelfs wel eens, of bespottede hem, in de 16de eeuw, de eeuw der Hervorming. Daarop verrijzen vele edele ridders voor de zaak der Hervorming zelve; een coligny en anderen in Frankrijk; een Hertog van Saksen en anderen in Duitschland; een willem van Oranje en anderen in Nederland; een bruce in Schotland. Zij dragen de banier en de leuze van een' godsdienstigen aanhang, waartoe de burgerij wel het hare ook

{==473==} {>>pagina-aanduiding<<}
ten beste geeft, maar welke zonder die hoofden, menschelijkerwijze, kwalijk zou hebben gezegepraald, kwalijk zou hebben durven strijden voor de vrijheid van geloof en leven.
Hierin bestaat dus de groote verdienste van de ridderschap in de middeleeuwen, dat zij niet op eens eene betere wereld schiep, maar zij bereidde haar voor. Dat heeft zij, ten opzigte van de gewigtigste belangen der menschheid, ten opzigte van beschaving en verlichting in het burgerlijke, en ten opzigte van de Godsdienst zelve gedaan. Wij hebben eenige middellijke en onmiddellijke gevolgen van haren geest op Europa aangetoond. Sommige derzelve vallen ons dadelijk in het oog; andere minder duidelijk. Maar het uitzigt in de oneindige verte heeft ook zijne bekoorlijkheid. Diep van deze gevoelens doordrongen, zal de beschouwer van zulke groote wereldtooneelen zijn standpunt verlaten; echter niet zonder het geloof aan de Vaderlijke zorg van een' God, die het menschdom bestuurt en zich trapswijs doet ontwikkelen; en niet zonder dankbaarheid aan Hem, dewijl Hij ons in dezen tegenwoordigen tijd, in een' tijd van zoo veel ontwikkeling, in een' tijd, die zoo veel goeds boven andere eeuwen vooruit heeft, het aanzijn heeft geschonken.

Z.





De steppen van het zuidelijke Rusland.

(Vervolg van bl. 444.)

Een zonderling verschijnsel doet zich in de Steppen op, wanneer de steeds eigenzinnige mensch zich vermeet er den ploeg te willen gebruiken: naauwelijks heeft het kouter den grond geopend, of eene menigte nuttelooze of schadelijke planten, tot de zoogenaamde burian behoorende, maakt zich van den akker meester. De landbouwer is verpligt, tegen dezelve een' nimmer ophoudenden oorlog te voeren en ze met de uiterste vlijt en zorg uit te roeijen, of er komt niets van den oogst. Laat het volgende jaar de akker braak blij-
{==474==} {>>pagina-aanduiding<<}
ven, en de burian wordt er geheel en al meester van en vult dien met allerlei kruiden, planten en wortels. Na verloop van eenige jaren begint er een worstelstrijd tusschen het onkruid en het gras, en, zonderling genoeg, bijna altijd behaalt dit laatste de zege. Alle onnutte planten verdwijnen allengskens, en er blijft niets over dan een heerlijk weiland, dat nog gedurig beter wordt, tot dat het den hoogsten trap van volkomenheid bereikt heeft, dat is te zeggen tot dat de burian er geheel en al verstikt is. Vervolgens gebeurt er eene soort van wederwerking: de grond wordt vermeesterd door eene grasfamilie, welker planten grof en dik zijn en die door de kruidkundigen stipa pinnata genoemd wordt. Dit gras bedekt den grond met zijne stengels, die hard en droog zijn als hout, en door het vee niet afgegraasd kunnen worden. Ten laatste steekt de boer dit houtgras in brand, en de plaats is gezuiverd.
Deze wijs om de Steppe in brand te steken, ten einde een' slecht geworden grond te verbeteren, is het eenige middel, hetwelk de inboorlingen daartoe bezigen. Men gebruikt het meestal in de lente, opdat eene nieuwe laag graszoden zich terstond op de asch moge vormen. De Tartaren nemen daarbij groote voorzigtigheid in acht. Zelden slaat zulk een brand voort buiten de grenzen, binnen welke men voornemens was dien te beperken. Somwijlen echter geraakt het dorre gras toevallig of door eene daad van kwaadwilligheid in brand. Alsdan breidt het verslindende element zich verscheidene honderd uren verre uit, op zijnen weg alles, plantsoenen, veekudden, hutten, huizen, tot zelfs geheele dorpen vernielende. Vooral des zomers zijn die veldbranden te vreezen, omdat de alsdan verdorde gewassen gemakkelijk vlam vatten. Zij nemen onderscheidenerlei gedaanten aan: nu eens is het eene zee van vuur, die met onweêrstaanbaar geweld hare bruisende golven voortrolt; dan weder eene draaikolk, die dwarlend over het vlak der Steppe loopt en niets achter zich overlaat; op een' anderen tijd eene kronkelende slang, wier bogten tusschen de hooge grasgewassen heen slingeren. De wind, zelfs wanneer hij er tegen in blaast, kan den gang des vuurs niet stuiten: de vlammen blijven, tegen den luchtstroom in, voortwoeden, en vorderen sneller of trager, naar den aard der voorwerpen, die haar voedsel geven. Niet zelden gebeurt het, dat de brand tusschen twee holle wegen beklemd geraakt: men denkt,

{==475==} {>>pagina-aanduiding<<}
dat hij in deze beperkte ruimte zijne kracht zal uitputten; maar, laat een enkel brandend vlokje, over de grondkloof heen, in de naburige velden neêrwaaijen, en plotseling vermeestert het vuur dit nieuwe tooneel, terwijl het bolwerk niets meer baat. Een goed gebaande weg, eene aardkloof, eene verdieping van den grond, waar een overblijfsel van vochtigheid de planten belet heeft te verdorren, zijn zoo vele verdedigingspunten, waarvan men gebruik kan maken, om de voortgangen van het zegevierend element te keeren. Dáár dan ook vatten de veehoeders post: in allerijl delven zij greppen en zelfs grachten, waken met de uiterste zorg, om alle brandende vlokken, die in hunnen omtrek mogten nederkomen, te dooven, en somwijlen wordt hun ijver met den verhoopten uitslag bekroond. Op andere tijden is al hun arbeid vruchteloos. Wanhopend zien de bouwlieden hunne akkers, de een na den ander, eene prooi der vlammen worden, hunne woningen in asch verkeeren, en hun vee als razend door de vlakte rennen, waar het eerlang, door eene rookwolk bedwelmd, verstikt ter aarde valt.
Niets schijnt eigenzinniger, dan de loop dier veldbranden: somwijlen laten zij eene groote uitgestrektheid lands onaangeroerd; om zoo te spreken springen zij er over heen, en zetten hunne verwoestingen verderop weder voort. Reeds wenscht zich de hoevenaar, wiens akker en vee op zoo wonderdadig eene wijs behoed gebleven zijn, met zijne redding uit het gevaar geluk; ziedaar, plotseling keert de vijand terug: zijn aanval, eene wijl slechts uitgesteld, is des te heviger, en de prooi, welke hij scheen versmaad te hebben, wordt ganschelijk verslonden.
Een enkele troost, eene kleine vergoeding blijft den ongelukkigen landman over: de asch, uit de verbrande veldkruiden ontstaande, vormt eene overheerlijke meststof, en de volgende oogst herstelt onmisbaar het verlies van den vorigen. Dit voordeel is zelfs zoo groot, dat vele eigenaars, om de vier of vijf jaren, opzettelijk hunne akkervelden in brand steken; maar alsdan neemt men, gelijk wij gezegd hebben, alle noodige maatregelen van voorzorg, en men omgeeft het vuur op zulk eene wijze met greppels, dat het zich niet verder dan de aan hetzelve toegewezen ruimte kan uitbreiden.
Van dit middel wordt ook gebruik gemaakt om de wouden van riet en biezen te vernielen, die aan de oevers der Step-
{==476==} {>>pagina-aanduiding<<}
pen-rivieren groeijen; dit echter is zoo gevaarlijk, dat de wet het heeft moeten verbieden, en tegen hen, die er zich aan schuldig maken, verbanning naar Siberië uitspreekt. Edoch, in weerwil dezer strenge verbodswetten, worden de meeste dier rietbosschen regelmatig alle jaren in de lente afgebrand. De Dnieper en de Dniester, welker oevers er mede bedekt zijn, schijnen dan stroomen vuurs, en de vlammen, in hun water teruggekaatst, leveren eene waarlijk prachtige vertooning. Twee redenen nopen de inboorlingen, om aldus de tegen hen gedreigde straffen te trotseren: de eerste is, dat die rietzoomen tot schuilplaats dienen aan eene menigte van wolven, die door den brand er uitgedreven en bij hunne verschijning gedood worden; de andere, dat men, door het afbranden der oude scheuten, jong gewas wil doen ontstaan, hetwelk dan weliger en overvloediger tiert. Men moet hierbij niet vergeten, dat deze biezen in de Steppen van het uiterste nut zijn: bij het heerschende gebrek aan steen en aan timmerhout, leveren zij de voorname bouwstof tot het zamenstellen der huizen.
Het dierenrijk heeft in dit oord even weinig verscheidenheid als dat der planten; beide zijn arm, niettegenstaande de ontelbare hoeveelheid bezielde wezens, met welke de Steppe bevolkt is. Eenzelvigheid is in alles het kenmerk dier landstreek; doch, zijn de soorten er weinig verscheiden, zoo vermenigvuldigt daarentegen elke derzelven op eene verbazende wijs. Arenden, gieren, valken en andere vogels, welke men overal elders bijna nimmer anders dan afzonderlijk ziet, vertoonen zich hier hoopsgewijs. De oevers der rivieren en alle streken, waar riet en lisch den grond bedekken, wemelen van eenden, ganzen en pellikanen; eene menigte kleine hazen bevolkt allerwegen het gras; leeuwerikken, duiven, lijsters, merels, plevieren zijn er zeer gemeen; dit is evenzeer het geval met vlinders en andere insekten. Onder deze laatsten bekleedt eene eerste plaats de sprinkhaan, van welken wij later zullen spreken. De Steppen hebben slechts weinige diersoorten, aan dezelve uitsluitend eigen; doch, hoezeer de meeste dier soorten ook in andere landen gevonden worden, verschillen zij hier in gewoonten, levenswijs en instinct van hetgeen zij elders zijn. Men kan zeggen, dat de geheel bijzondere aard van de luchtstreek der Steppen ook dien der dieren wijzigt, welke er leven.

{==477==} {>>pagina-aanduiding<<}

Zoodra gij te Krementspug den Dnieper over zijt, bemerkt gij een klein diertje, dat overal door het gras sluipt, en zelfs niet schroomt, de groote rijwegen te naderen: de Russen noemen het soeslik, de Duitsche kolonisten holhaas, en de geleerden cytillus vulgaris. Het is een sierlijk, klein, bijzonder aan de Steppen eigen, schepseltje, hetwelk houtrijke oorden vermijdt en zelfs zelden in de nabijheid van eenig boschje gevonden wordt. De grondhaas is bijzonder verlekkerd op de bolplanten, waaraan dit oord zulk eenen overvloed heeft. Hij teelt sterk voort. In gang en voorkomen heeft hij iets van de marmot en van het eekhorentje; hij is kleiner dan de eerste en verschilt van het laatste door de kleur zijner vacht en door de mindere lengte van zijnen staart. Hij graaft zich een aardhol, waarin hij voorraad tegen den winter verzamelt. Dit hol heeft steeds twee openingen, en het is gemakkelijk, den soeslik uit zijn verblijf te drijven, door in de eene opening water te laten loopen. Van het water hebben deze dieren eenen onbeschrijfelijken afkeer. Men heeft opgemerkt, dat in vochtige jaargetijden hun getal vermindert en dat zij zich daarentegen bij droogte sterk vermenigvuldigen.
De lieftalligheid en speelschheid dezer dieren maken, dat men ze met genoegen gadeslaat. Bij elken voetstap ontmoet men ze. Terwijl sommige in het gras dartelen, zitten andere, vreesachtiger, aan den ingang hunner holen en bespieden de aankomst van eenigen vijand. Zien zij een' mensch, of ook eenig ander voorwerp, dat hun wantrouwen inboezemt, terstond gaan zij op de achterpooten staan, als kangaroe's in miniatuur, en rekken hun kleine kopje zoo ver in de hoogte, dat men zeggen zou, dat zij, even als een verrekijker, in- en uit- kunnen schuiven. De vrouwen gebruiken het bont der soesliks, om hare kleederen mede te omzoomen. Menigmaal ziet men ook geheele mantels en tabbaarden, die van dit bont gemaakt zijn en op de Leipziger mis onder den naam van Süsselchen verkocht worden. Van al de viervoetige dieren, die in de Steppen huizen, is dit verreweg het ruimst en overvloedigst verspreid. Het vormt het voornaamste voedsel der wilde honden; de wolven, vossen, valken en arenden maken er aanhoudend jagt op.
Na dit beestje komt de muis, die alle zolders en schuren plundert. Om zich van dezen lastigen gast te ontslaan, zijn de boeren somwijlen genoodzaakt, korenhoopen in brand te

{==478==} {>>pagina-aanduiding<<}
steken. Strijdig met hetgeen ten aanzien van den soeslik plaats heeft, vermenigvuldigt de muis zich het sterkst in het vochtige jaargetijde.
De wolf der Steppen is kleiner dan die der bosschen, en onderscheidt zich daarenboven van de wolven in andere landen door zijne gewoonte, om een onderaardsch leger te graven. Overal elders zoekt de wolf een verblijf in door de natuur gevormde holen, of in het digtste kreupelhout; hier graaft hij aardholen op de wijs der konijnen, en het is niets zeldzaams, een wolvennest vol jongen verscheidene voeten onder den grond te vinden. In den omtrek van Odessa en van andere groote steden vertoonen zij zich zelden; maar nergens zijn zij menigvuldiger, dan in die deelen der Steppen, waar eenig hout wast. Van daar komen zij in talrijke benden te voorschijn, om de kudden, die in de vlakte grazen, aan te tasten. Ook is elke hoeve van digte hagen omtuind; die hagen, welke niet minder dan twaalf tot veertien voet hoog zijn, moeten tot verschansing tegen de onophoudelijke aanvallen dezer roofdieren dienen. Zij doen schapen, paarden, horenvee eenen harden oorlog aan; somwijlen zelfs rooven zij kinderen.
De honden zijn van de gemeenste soort, zoo in gedaante als in hoedanigheid. Zeer hoog op de pooten en zeer ruig, gelijken zij, met hunnen langen staart en spitsen bek, eer naar wolven dan naar honden. Hunne kleur is meestal vuil grijs. Ofschoon de Zuid-Russen bijna geene zorg hoegenaamd voor hen dragen, hebben zij zich op eene ongeloofelijke wijs vermenigvuldigd, en men telt er niet minder dan in Turkije. Evenwel dulden de Russen der zuidelijke Gouvernementen nimmer een' hond in hunne woning; nimmer laten zij dit dier tot dien graad van gemeenzaamheid toe, welken het bij ons geniet, en die door katten en hanen ook in geheel de uitgestrektheid der Steppen genoten wordt; maar, daar de honden de wolven verjagen, laat men hen tot in het oneindige voorttelen. Nacht en dag worden de woningen door talrijke troepen dezer dieren beschermd. Men zorgt niet voor hunne voeding; zij leven zoo zij kunnen. In het voorjaar, dat saizoen van overvloed, wanneer paarden en runderen vrijelijk door de Steppen zwerven, verwijderen de honden zich van de woningen en worden bijna zoo wild als de wolven zelven. De vinga's van den wintertijd dwingen hen, de boerderijen en dorpen te nade-
{==479==} {>>pagina-aanduiding<<}
ren. Gedurende den zomer leven zij van hetgeen hunne jagt hun opbrengt. Zij azen op ratten, muizen, soesliks, de eijers en jongen van vogels; maar, als het slechte jaargetijde daar is, lijden zij vreeselijk door koude en honger. Men ziet hen dan, bij benden van twaalf tot vijftien, door de Steppen zwerven, onder de sneeuw of in de aardkloven het een of ander kreng zoekende, om het te verscheuren.
Ofschoon de honden er niet zonder nut zijn, geven zij aanleiding tot gedurige klagten van den kant der inwoners, vooral van dezulken, die zich met tuinbouw generen. De Steppenhonden toch zijn zeer verlekkerd op fruit. Weten zij in een' wijngaard door te dringen, dan verslinden zij er de druiven; zelfs klauteren zij op peren- en pruimenboomen, om het ooft te eten. Hoe meer zij van andere spijs doorvoed zijn, des te gretiger trachten zij naar boomvruchten: men zou zeggen, dat fruit hun het bloed verfrischt.
Even als de wolven, graven de houden zich ruime aardholen, waarin zij eene schuilplaats tegen de zomerhitte en de winterkoude zoeken. Ten gevolge van den half wilden toestand, waarin zij leven, beweert men, dat de beide rassen zich zeer dikwijls paren. Hieromtrent worden in de Ukraine vele meer of min waarschijnlijke sprookjes verteld, van welke sommige zelfs in ons westelijk Europa geloof vinden. Zoo, bij voorbeeld, zou eene wolvin, die geworpen heeft, hare jongen naar eene drinkplaats leiden, en diegene, welke zij het water op de wijs der honden ziet oplikken, oogenblikkelijk doodbijten; op andere tijden zou zij wel eenen hond tot echtgenoot aannemen, maar na twee of drie maanden met hem geleefd te hebben, als door plotselinge wroeging aangegrepen, hem verlaten, de jongen, welke zij van hem gehad had, te zijnen laste latende blijven; de arme, dus verlaten vader, zou alsdan zijne kleinen, bij het naderen van den winter, naar de stulp van zijnen meester brengen; hier nu zouden die vruchten eener basterdvereeniging weldra herkend worden aan hun bruingrijs haar, aan hunne spitse ooren, aan hunne bijzondere wijs van bijten, en aan hunnen buitengemeenen smaak in schapenvleesch. Men beweert ook nog, dat deze basterdhonden den wolf met grooter drift jagen dan de gewone. Zoo lang zij jong zijn, houdt men ze aan den ketting; worden zij oud, dan doodt men ze, en hunne vacht staat bijna in dezelfde achting als die van wezentlijke wolven.

{==480==} {>>pagina-aanduiding<<}

Onder de vogels is de trapgans, of, gelijk de Russen dezelve noemen, de drakhna, die, welke het sterkst verspreid is. Met het naderen van den winter trekken de trapganzen uit het Noordelijk Rusland naar mildere hemelstreken; maar omstreeks Odessa en aan de monden van Dnieper en Dniester blijven zij het geheele jaar door. Gewoonlijk scholen zij in troepen van twaalf tot twintig bijeen. Naar mate de winter vordert, wordt dit getal grooter; somwijlen groeit het aan tot tachtig, ook wel honderd; niet omdat de vogel te dier tijd gezelliger, maar omdat de plaatsen, waar hij zijn voedsel vindt, enger beperkt worden. Gaat een dier troepen, door de aankomst van eenen wezentlijken of vermeenden vijand verschrikt, op de wieken, alsdan vlugt elk der vogels, waaruit hij bestaat, in eene afzonderlijke rigting en zoekt zijn nest. Tegen de maand Junij of Julij ziet men de trapganzen met hare jongen loopen grazen; bij die gelegenheid waakt het mannetje zorgvuldig voor de veiligheid van zijn wijfje en zijn jong gezin. Bij het minste teeken van gevaar geeft hij het alarmsein. Zijne waakzaamheid is zoo groot, dat het hoogstmoeijelijk is, hen nabij genoeg te naderen, om hen te schieten. De Russen gelooven, dat de trapgans met juistheid weet, hoever een geweer draagt. De Kozakken, die de beste jagers in de Steppen zijn, wedijveren met dien vogel in list: nu eens sluipen zij al kruipende door het hooge gras, en naderen hem zonder bemerkt te worden; dan weder bedriegen zij het mannetje, door, met hulp van een uit ossenbeen gemaakt fluitje, het geschreeuw van het wijfje te doen hooren; ook moet men erkennen, dat zij het met eene juistheid kunnen nabootsen, die verbazingwekkend is. Maar de opmerkelijkste wijs, waarop men de trapganzen jaagt, heeft des winters plaats: is dit jaargetijde gekomen, dan zoeken deze dieren eene schuilplaats onder
distels en andere groote veldplanten; de koude wordt sterker; ijs zet zich op hare vleugels aan; zij kunnen niet meer vliegen, en worden in dezen staat eene gemakkelijke prooi voor vossen, wolven, en bovenal voor den mensch. Op hunne paarden gezeten, vervolgen de Kozakken hen, en dooden ze met zweepslagen. Een behendig jager kan op deze manier er zeer velen in den loop van eenen dag meester worden. Men noemt in de Steppen inwoners, die door eenige gelukkig geslaagde jagten van dien aard een klein vermogen verzameld hebben; een, onder anderen, heeft eens op eenen en-
{==481==} {>>pagina-aanduiding<<}
kelen ochtend met zijne zweep honderdvijftig trapganzen gedood. Hij verkocht ze te Odessa, en zij bragten er hem vierhonderdvijftig roebels op. Meer noordelijk wordt elk dier vogels niet zelden met tien tot vijftien roebels betaald.
Arenden, gieren en andere roofvogels zijn in geheel de uitgestrektheid der Steppen steeds zeer overvloedig geweest; maar, daar in de laatstverloopene jaren een zeker gedeelte van den grond ontgind geworden is, zijn er ook eene menigte graanetende vogels gekomen, welke men er vroeger niet kende; terwijl andere soorten, die te voren vrij zeldzaam waren, zich er op eene verbazende wijs vermenigvuldigd hebben. De eenige zingvogel echter, dien men er vindt, is de leeuwerik. Niettemin doet ook de nachtegaal zich somwijlen hooren in de tuinen, welke de stad Odessa omgeven.
Ondanks de droogte van den grond, zijn de Steppen vol van kruipend gedierte, kikvorschen en padden: deze laatsten vooral ontmoet men bij iederen tred; en is er min of meer regen gevallen, dan wordt het moeijelijk eenige schreden te gaan, zonder er verscheidene dood te trappen. Een allerzonderlingst verschijnsel doet zich in de zomermaanden op: onze reiziger is er nimmer ooggetuige van geweest, maar hij heeft het zoo menigmalen hooren beschrijven, niet alleen door de inboorlingen des lands, maar ook door de Duitsche kolonisten, dat men zich bezwaarlijk onthouden kan er geloof aan te schenken. Dit verschijnsel wordt in de landtaal paddenverschijning genoemd. Ziehier, wat er onze Schrijver van zegt:
‘Iedereen vertelt, dat menigmaal, in de maanden Junij of Julij, somwijlen zelfs in de maand Augustus, na eene zware regenbui, de aarde plotseling niet millioenen kleine padden bedekt is, die komen, men weet niet van waar, en verdwijnen, men weet niet waarheen. Maar zulk eene bui moet in groote droppels nedervallen en de zon moet daarbij geschenen hebben. Een lang aanhoudende regen brengt nimmer padden mede. Het getal dier kruipende dieren, welke men bij zulke gelegenheden ziet, komt fabelachtig voor: het zijn millioenen van millioenen; men waant een leger van sprinkhanen te zien. Dwars door deze dieren, die allerwegen krioelen, te moeten gaan, is het alleronaangenaamste, wat men bedenken kan; met elken tred verplettert men er vijftig of zestig: het is om er misselijk van te worden. Men

{==482==} {>>pagina-aanduiding<<}
verbeelde zich een' inboorling, die met zijne bloote voeten over die massa's van levende wezens, welke digt aan elkander den grond bedekken, loopen moet! De wielen der rijtuigen vermorzelen dezelve, snijden ze in stukken, en rollen voort, druipende van bloed. - Die zoo plotseling verschenen dieren zijn van zeer kleine gestalte; bezwaarlijk evenaren zij in grootte de pasgeboren padden in de lente; maar zij zijn veel levendiger en vlugger. Hoe talloos zij ook wezen mogen, naauwelijks houdt het op met regenen, of weldra zijn zij verdwenen, en des anderendaags ziet men er geen spoor meer van. Men bespeurt niet, dat er meer dan gewoonlijk in rivieren of in vijvers gevonden worden: men zou bijna zeggen, dat de aarde, die hen zoo plotseling op hare oppervlakte te voorschijn brengt, ze op dezelfde wijze weder inzwelgt. Vraagt gij de inlanders naar de oorzaak van dit verschijnsel, zoo haalt de Rus zijne schouders op en antwoordt u: Bog snayet (God weet het); terwijl de Griek u zeker naar den Duivel in persoon verwijzen zal, tot opheldering dezer verborgenheid. Een zeer kundig Duitscher, dien ik omtrent de zaak ondervroeg, erkende mij, dat hij er niets van begreep. ‘Ik geloof, zeide hij, dat die millioenen padden met den regen komen en gaan; maar hoe? dat kan ik niet verklaren.’
Men ontmoet ook vele hagedissen in de Steppen. Sommige zijn niet minder dan achttien duim lang: zij zijn een voorwerp van schrik voor de Kozakken; maar men moet erkennen, dat een Kozak bang is voor ieder beest, hetwelk in gedaante van zijn paard, zijn' os of zijn' hond verschilt.
Van al deze kruipende dieren zijn de slangen nog die, welke het meest algemeen verspreid zijn. Iets minder overvloedig zijn zij in de sterkst bevolkte deelen des lands, vooral in de oorden, waar de Duitsche kolonisten wonen; want over het algemeen zijn de Zuid-Russen te zeer voor de slangen bevreesd, dan dat zij ze zouden dooden, zelfs niet wanneer die afzigtelijke dieren verkiezen onder hetzelfde dak met hen te komen huisvesten. ‘Doe eene slang geen kwaad,’ zeggen de Russen, ‘en zij zal er u ook geen doen; maar doodt gij ze, zoo staat gij ten doel aan de vervolgingen van geheel haar geslacht.’ Zij zijn overtuigd, dat er onder dit kruipend gedierte eene soort van genootschapsgeest bestaat, en dat de bloedverwanten der vermoorden niets verzuimen, om derzelver dood te wreken. Zij gron-
{==483==} {>>pagina-aanduiding<<}
den dit geloof op het achtentwintigste hoofdstuk van de Handelingen der Apostelen, alwaar gezegd wordt: ‘En als paulus eenen hoop rijzeren bijeengeraapt en op het vuur gelegd had, kwam daar een adder uit door de hitte en vatte zijne hand. En als de barbaren het beest zagen aan zijne hand hangen, zeiden zij tot elkander: Dit mensch is gewisselijk een doodslager, welken de wraak niet laat leven, daar hij uit de zee ontkomen is.’ - Door de uitdrukking doodslager, die in den tekst gelezen wordt, verstaan zij den doodslager eener slang, en evenzeer beteekent, volgens hen, het woord wraak de wraak eener slang op dengeen, die eene van haar geslacht om het leven gebragt heeft. Volgens hunne denkwijze, zijn de slangen belast, in het algemeen alle moordenaars te straffen, maar vooral de misdadigste onder de moordenaars, dat is die slangen gedood hebben.
De grootste slang der Steppen is de coluber trabalis: men zegt, dat er gezien zijn van achttien voet lang. Die van vier of vijf voet zijn zeer gemeen. Onder de Kozakken worden eene menigte legenden bewaard, waarin gedrogtelijke slangen voorkomen, die, meenen zij, nog niet zeer lang geleden de hoog en digt begroeide oevers van den Dniester onveilig maakten. Zij schoten van uit dezelve te voorschijn, om menschen en vee te bespringen, wringende zij hare prooi of dood in hare kronkelingen, of doorborende dezelve met hare angels. Somwijlen maakten zij zelfs jagt op ruiter en paard, en het snelst loopend ros poogde vruchteloos haar te ontkomen. Die fabelachtige overdrijving was bijna niet noodig; de bloote waarheid is uit zichzelve verbazend genoeg: men oordeele daarover naar de volgende anecdote, welke een oude kolonist onzen reiziger verhaald heeft.
‘Wij waren op zekeren dag, met ons vieren jonge lieden, bezig ons met baden te verlustigen. Op het oogenblik dat wij onze kleederen weder wilden aantrekken, zagen wij tusschen de steenen, niet verre van ons, eene geweldig groote slang liggen: niemand onzer had den naam van tot de bloodhartigsten te behooren. Evenwel gevoelden wij ons niet weinig geneigd, aan zoo geducht eenen vijand de plaats in te ruimen en hem met rust te laten; maar de vrees voor spot overwoog den raad der voorzigtigheid, en wij begonnen den strijd met aan de slang eene vlugt steenen toe te werpen. Het dier scheen hierdoor in geenen deele verschrikt;

{==484==} {>>pagina-aanduiding<<}
het rigtte zich drie of vier voet boven den grond in de hoogte, en schuifelde op eene dreigende wijs, als ware het om ons uit te dagen het van naderbij te komen aantasten. Onze niet al te juist geworpene, of van zijne glibberige huid afschampende steenen hadden het tot nog toe niet veel hinder toegebragt; maar de stokken, welke wij in de hand droegen, waren te kort, dan dat wij ons daarvan met vrucht tegen onzen vijand hadden kunnen bedienen. Wij bleven hem dus met ons werptuig overstelpen. Een oogenblik scheen hij van zins om op ons uit te schieten; maar, waarschijnlijk aan onze manier van vechten niet zeer gewoon, eindigde hij met den aftogt te blazen. Wij vervolgden hem nu driftiglijk: eindelijk trof een groote keisteen hem aan den kop, en strekte hem bijna levenloos op het zand uit. Wij voltooiden onze overwinning met hem geheel en al dood te gooijen. Hij was tien voet lang en zoo dik als eene flesch.’
Een andermaal hadden de bewoners van twee aan elkander grenzende dorpen, verscheidene weken achter elkander, dwars door hunne korenvelden wijde geulen bemerkt, even alsof men er een' zak graan doorheen gesleept had. Men verloor zich in gissingen over de oorzaak daarvan, toen men, op zekeren ochtend, in dat zelfde veld een jong veulen half verslonden vond liggen. Uit het voorkomen en den aard van deszelfs wonden kwam men op het vermoeden, dat eene geweldig groote slang dezelve moest toegebragt hebben. Dit vermoeden zag zich weldra bewaarheid. Vier of vijf wagens, die des avonds te voren naar een deel van het bouwland, waar geploegd werd, vertrokken waren, kwamen overhaast in het dorp terug. Paarden en voerlieden schenen evenzeer verschrikt. Zij waren aangetast, vervolgd en bijna ingehaald geworden door eene slang van reusachtige grootte. De beschrijving, welke men er van gaf, was zoodanig, dat de schout des dorps al zijne opgezetenen zamenriep en zelfs die der naburige dorpen uitnoodigde, zich tegen den gemeenen vijand met hem te vereenigen. Een honderdtal jonge lieden, met snaphanen en lange staken gewapend, ging op weg; een' geheelen dag lang doorkruisten zij vruchteloos het land. Desniettemin vertoonde de slang zich des anderen daags op nieuw aan eenige veehoeders, die op haar gezigt in aller ijl met hunne kudden de vlugt namen; doch, hoe snel zij ook vloden, werd een hunner

{==485==} {>>pagina-aanduiding<<}
paarden de prooi van het gedrogt. De schout trok dus andermaal te veld, en ditmaal werd de slang ontdekt, bekropen en met verscheidene snaphaanschoten gekwetst. Zij nam de wijk in het hooge riet aan den Dnieper, den weg achter haar met een breed spoor van bloed geteekend latende. Op deze wijs ontkwam zij aan hare vervolgers; men denkt echter, dat zij aan hare wonden gestorven is, want sedert heeft men haar niet weder gezien. Volgens de, voorzeker overdreven schatting van sommigen der jagers, was zij niet minder dan dertig voeten lang: de schout, die matiger en waarschijnlijk juister in zijne opgaaf was, bragt die begrooting op vierdehalf vadem terug; hetgeen voor eene slang in Europa nog altijd eene fatsoenlijke lengte is.
Thans worden in de nabuurschap der Duitsche koloniën weinig slangen meer gevonden; maar in de meer afgelegene deelen der Steppen zijn er nog oorden, waar zij zoo talrijk voorkomen, dat de herders vermijden, hun vee derwaarts te voeren.

(Het vervolg hierna.)


Tien dagen op het ijs.

(Vervolg en slot van bl. 454.)

De sudarina bragt matvei te bed in de kamer, waar hare beide kinderen speelden, en, na hem aan de zorg der kindermaagd te hebben aanbevolen, ging zij bij een venster zitten, dat op de golf uitzag, en vanwaar men de bosschen aan den voet van den heuvel, de verder gelegene vlakte en de bevrozene zee kon zien, die als 't ware eene voortzetting van die vlakte scheen te zijn. Zij luisterde, of ook iets de nadering van de strandruiters aanduidde. Zij was in eene buitengewone gemoedsbeweging. Ofschoon zij van een levendig en moedig karakter was, zoo hadden toch de zorgelijke toestand van het Joodsche gezin, het gevaar, hetwelk zij zelve liep, en, meer dan dit alles, het aandoenlijke tooneel, waarvan zij getuige was geweest, hare ziel diep geschokt. - Maddis en de vlugtelingen kwamen nog niet te voorschijn. Wat mogt hun vertrek vertragen, nu de oogenblikken zoo kostbaar waren? De sudarina was in verzoeking, om naar de zaal terug te keeren en hen tot spoed aan te zetten.

{==486==} {>>pagina-aanduiding<<}
Hare blikken vlogen rond; zij vreesde de woeste strandruiters op de hoogte te zien verschijnen; haar ongeduld maakte haar koortsachtig. Eindelijk hoorde zij een geluid van stemmen en het dof gekraak der sneeuw onder de voeten van verscheidene lieden. Spoedig daarna zag zij maddis, ivanoff en juhann het venster voorbijgaan, waar zij zat, alle drie met pieken gewapend. Een hond liep hen vooruit, als om den weg op te nemen. Achter hen kwamen de marskramer en zijne jonge vrouw. Rachel had over hare kleederen eene schapenvacht geworpen; een dikke doek bedekte haren tulband. Zoo vermomd, zou men haar in de verte voor eene boerin uit den omtrek hebben gehouden, of liever voor een kind; want ondanks deze wanstaltige kleedij stak hare tengere leest grootelijks af bij de grove gestalten harer reisgenooten. Onder het venster gekomen, groette de Jood de sudarina zeer onderdanig; rachel keerde zich niet om; zij vermeed zelfs hare oogen op te slaan, alsof zij aan hare eigene sterkte van geest twijfelde, en vreesde het huis aan te zien, hetgeen haren dierbaarsten schat bevatte.
Weldra verdwenen zij in het digte bosch, en de sudarina haalde vrijer adem. Zoo zij den oever der zee konden bereiken, dacht zij, hadden zij kans, om te ontkomen. De sneeuw, die op dit oogenblik viel en de lucht verduisterde, was in hun voordeel. Vol angst bleef de sudarina aan het venster. Een half uur later zag zij de vlugtelingen op den top eener hoogte; vervolgens verdwenen zij weder in het bosch, en zij zag hen niet meer. Niets verstoorde nog de doodsche rust van het landschap. De strandruiters vertoonden zich nog niet. Intusschen waren er verscheidenen als schildwachten langs de kust geplaatst, en het was moeijelijk, hunne waakzaamheid te ontsnappen. Er verliep nog een half uur. De sudarina, wier oogen altijd gevestigd waren op het gedeelte van het bosch, waaruit de vlugtelingen te voorschijn moesten komen, zag hen eindelijk de vlakte oversteken. Zij zag hen, of liever zij begreep, dat zij het waren; want, met hunne schaapsvachten bekleed, waren zij schier niet te onderscheiden van de omringende voorwerpen, en het schitteren van de sneeuw, die den grond bedekte, verblindde het oog.
Toen zij de lijn voorbij waren, door de kust gevormd, begreep zij, dat zij het ijs hadden betreden, en dat zij de golf begonnen over te steken. Een gevaarlijke togt! Zij

{==487==} {>>pagina-aanduiding<<}
waren, wel is waar, nu buiten bereik van de strandruiters; maar op dien bodem, die zich ieder oogenblik onder hunne voeten kon openen, konden zij zich daar als gered beschouwen? De sudarina meende van ja.
‘Den hemel zij dank!’ dacht zij. ‘Nu zijn zij veilig.’ En zij bleef op dezelfde plaats, totdat die menschelijke gestalten, langzamerhand kleiner en kleiner geworden, geheel in de verte verdwenen en onzigtbaar werden. Voor hen strekte zich die groote vlakte, die bevroren woestenij, uit, waar het oog op niets rustte, en die zich aan den gezigteinder in de nevelen en wolken des hemels verloor. Op die onbegrensde vlakte zag men ten noorden enkel het eiland Hochland, waarheen de vlugtelingen zich zouden begeven. Hoevele voetstappen moesten zij nog zetten, voordat zij dat eiland bereikten!
De sudarina werd uit haar gepeins opgewekt door de plotselinge verschijning der strandruiters. Op hunne vlugge paarden snelden zij de vlakte over. Weldra waren zij aan den voet van den heuvel, waarop het huis stond. Zij bestegen dien langzaam, alsof zij tegen de eene of andere verrassing op hunne hoede waren. De sudarina had reeds hare bevelen gegeven; de strandruiters konden zonder vrees naderen. Zij deden eene strenge huiszoeking, waarbij de bedaardheid en standvastigheid van de sudarina deze ruwe lieden ontzag inboezemde; maar de prooi, die zij hoopten te vinden, was buiten hun bereik, en tegen wil en dank moesten zij hunne vruchtelooze pogingen staken.
De dag verliep zonder verdere gebeurtenissen. De sudarina, om eene onbestemde bezorgdheid te verdrijven, die zij niet van zich kon afzetten, hield zich met moederlijke teederheid bezig met het kind, dat de Jodin haar had toevertrouwd. Hare beide dochters waren bijna van denzelfden leeftijd als madvei; en, de drie kinderen met elkander ziende spelen, dacht zij aan het gevaar, dat de ouders van den knaap bedreigde, aan de kans, dat hij wees kon worden, en, door medelijden gedreven, drukte zij alle drie aan hare borst, alsof hetzelfde gevaar ook hare eigene kinderen bedreigde.
De wind stak des nachts op, en blies met geweld uit het noordwesten. In haar vertrek opgesloten, luisterde de sudarina angstig naar de vlagen en het gehuil van den wind. De slaap ontvlood hare oogen; doch eindelijk zegepraalde

{==488==} {>>pagina-aanduiding<<}
vermoeidheid over haren angst, en zij sliep in. Den volgenden morgen trad axina een weinig vroeger dan gewoonlijk hare slaapkamer binnen. De ernstige tred van het jonge meisje, hare bleekheid, haar ontsteld gelaat, alles toonde, dat er iets buitengewoons was gebeurd. Hare meesteresse werd er dadelijk van getroffen.
‘Wat is er, axina?’ vroeg zij. ‘Wat is er gebeurd? Wat hebt gij mij te zeggen?’
‘Mevrouw,’ antwoordde axina, de oogen nederslaande, ‘ivanoff is terug en verlangt u te spreken.’
‘Ivanoff! Hoe? Reeds terug? En is hij alleen?’
‘Ja, Mevrouw!’
‘En maddis en... en de Joden?’
‘Helaas, Mevrouw,’ riep het meisje snikkende, ‘God geve, dat zij nog in leven zijn!’
‘Goede hemel! axina, wat is er dan gebeurd? Gij doet mij ontstellen.’
‘Het ijs is in den nacht losgegaan en de golf is open.’
De sudarina gaf geen antwoord. Zij sprong uit het bed, en, naauwelijks gekleed, liep zij naar het venster. Het was een waarlijk trotsch schouwspel, dat zich aan hare blikken bood. De grond was nog met het sneeuwtapijt bedekt, maar de zee was daarvan niet langer eene voortzetting. De dikke korst, die haar den vorigen avond nog omknelde, was verdwenen, en de donkere wateren van de golf staken sterk af bij de witte streep, die de kust vormde. Één nacht was voldoende geweest, om het ijs door den noordewind te doen wegdrijven, en de gemeenschap met het eiland Hochland en Finland af te breken.
Met eenen enkelen oogopslag begreep de sudarina de verschrikkelijke waarheid. Waren de Joden en hunne ongelukkige gidsen in de zee verzwolgen? Waren zij in veiligheid op Hochland? Doolden zij rond op het drijfijs? Was er eenig middel, om hen te helpen? En hoe was inanoff van zijne reisgenooten gescheiden geraakt?
Na in allerijl hare kleeding eenigzins in orde gebragt te hebben, liet de jonge vrouw ivanoff bij zich roepen. Bij scheen uitgeput van vermoeijenis en ziek. Maar, meer nog dan vermoeijenis en uitputting, gaf de herinnering van het gevaar, waaraan hij ontkomen was, aan zijn gelaat iets wilds. Hij verhaalde, dat zijne reismakkers en hij eerst met rassche schreden waren voortgegaan. Hier en daar ontmoetten zij

{==489==} {>>pagina-aanduiding<<}
meer of min breede spleten, welke hen noodzaakten, omwegen te nemen. Weldra begon de sneeuw, die door den wind van de landzijde werd voortgejaagd, de lucht te verduisteren en het gevaar te vergrooten. Intusschen hoopten zij nog het eiland Hochland te bereiken, voordat de nacht nog gevallen was, toen zij, tot hunne groote verwondering en ontsteltenis, hunnen voortgang zagen gestuit door eenen zeeärm van verscheidene wersten breed, waar het water open was. De nacht naderde; zij wilden op hunne schreden terugkeeren, maar de wind, die van de landzijde woei, blies hun in het gezigt, belemmerde hunnen voortgang en belette hen vooruit te zien. Om hunne onrust nog te vermeerderen, begonnen zij een dof gekraak te hooren, hetgeen hun aankondigde, dat de ijskorst, door eene oorzaak onder water afgesleten, op het punt was van te splijten. Zij verhaastten hunne schreden; maar reeds hadden stroomen en winden hun werk voltooid. Groote spleten vertoonden zich van alle zijden. De vlugtelingen liepen over eenen drijvenden grond. Ten noorden, ten zuiden, ten oosten en ten westen afgesneden, zagen zij zich in elke rigting, die zij kozen, door de zee tegengehouden. Eindelijk begrepen zij, dat zij zich bevonden op eene verbazend groote ijsschots van vier wersten in omtrek en eene halve werst ver van de ijskorst, die de kust omzoomde.
Hun toestand was gevaarlijk. Ivanoff was de eenige, die zwemmen kon. Er werd besloten, dat hij zich in zee zou werpen en het land zoeken te bereiken, ten einde de visschers langs de kust te wekken en van hen hulp te verkrijgen. Het gelukte ivanoff, om aan wal te komen; maar hij kwam er uitgeput, half dood van vermoeidheid en koude. Toen hij weder tot bewustheid kwam, zag hij achter zich. De ijsschots, waarop zijne reisgenooten waren, was verre van de kust gedreven, en de afstand werd met ieder oogenblik grooter. Ondanks zijne krachteloosheid, sleepte hij zich voort tot aan de naastbijgelegene hutten. De visschers hadden op zijn verhaal eene boot te water gebragt; maar, helaas, de ongelukkigen, die men wilde redden, waren reeds in de verte verdwenen. De menigte ijsschollen, die elkander opvolgden, de duisternis van den nacht, die de oppervlakte van het water bedekte, de moeijelijkheid, om den juisten koers te houden, het gevaar, om in zulk een weder zee te bouwen, dat alles vereenigde zich, om de poging

{==490==} {>>pagina-aanduiding<<}
vruchteloos te doen blijven; de visschers waren geëindigd met de zaak op te geven, en hij, ivanoff, was des morgens weder aan het kasteel teruggekomen.
De sudarina had het verhaal stilzwijgend aangehoord. Door medelijden en ontzetting aangegrepen, luisterde zij nog, toen de boer reeds had opgehouden te spreken. Op dit oogenblik hoorde zij in het aangrenzende vertrek de stem van matvei, die schreijende zijne moeder riep. Dat woord was het sein, waarop de droefheid der jonge vrouw uitbarstte. Zij liep naar het kind, nam het in hare armen, bedekte het met kussen en tranen, en zuchtte snikkende: ‘Arme wees!’
Wat was er intusschen van de ongelukkige vlugtelingen geworden? Staande op het einde van de schots, die hen droeg, hadden zij met eenen doodelijken angst de pogingen van hunnen reisgezel aanschouwd, om den oever te bereiken. Netta, de hond van ivanoff, had zich in zee willen werpen, om zijnen meester te volgen; maar deze had bij het weggaan bevolen, om hem dit te beletten; en het getrouwe dier, met geweld op de ijsschol vastgehouden, liet een klagend getjank hooren, dat in treurig gehuil overging, toen het zijnen heer achter de hoogten van de kust had zien verdwijnen. Rachel deed haar best, om den hond door liefkozingen tot bedaren te brengen; maar hij bleef huilen, alsof zijn instinkt hem het gevaar van zijnen toestand deed gevoelen, maddis en zijne reisgenooten wisselden blikken; het was blijkbaar, dat dit denkbeeld allen had getroffen. Van nature zwijgend, spraken deze lieden niet met elkander, tenzij de noodwendigheid dit vorderde; maar hunne oogen bleven rusten op den heuvel, waarop de woning van de sudarina stond. Deze heuvel, die lang in het gezigt bleef, scheen zich langzamerhand te verwijderen; hij dook aan den horizon en verdween eindelijk geheel. Het werd tevens stikdonker, en de ongelukkigen zagen niets meer, dan de golven, die zwaarmoedig zich bewogen, en die, met ijs en sneeuw vermengd, gedurig een schor gekraak lieten hooren. Het was een plegtig oogenblik; geen woord werd gesproken, maar uit aller ziel verhief zich een vurig gebed.
De houding der vlugtelingen verdient beschreven te worden. Maddis en juhann hadden zich naar het midden van de schots begeven, als de plaats, die de meeste veiligheid

{==491==} {>>pagina-aanduiding<<}
beloofde; zij stonden daar, leunende op hunne pieken, en in hunnen geest de kansen berekenende, die hun nog op redding overbleven. Rachel zat eenigzins afgezonderd naast den hond; hare oogen weken niet van den heuvel, en, toen de duisternis en de afstand dien aan haar gezigt onttrokken, bleef zij toch in die rigting staren. Arme moeder! daar had zij haar kind achtergelaten! Zou zij het ooit wederzien? Zou zij omkomen, zonder het nog eenmaal te omhelzen?
De marskramer liep met snelle schreden tusschen de beide groepen heen en weder; hij sprak geen woord, noch tegen zijne vrouw, noch tegen de boeren. Zijn ontsteld gelaat drukte schrik en woede uit; de ongelukkige beschuldigde de Voorzienigheid; zijn geheele wezen was in opstand tegen het denkbeeld van zóó te moeten sterven. Al zijne vermogens waren gespannen, om eenig middel te vinden, waardoor hij zijn noodlot kon ontgaan. Eene brandende koorts verteerde hem; men zag bij hem noch de onderwerping des Christens, noch den moed van een dapper man, noch de rustige bedaardheid van den wijsgeer; het was de onrust van het wilde dier, dat, in eenen val gevangen, zich kwelt, heen en weder loopt en zich uitput in vruchtelooze pogingen. Er was een oogenblik, waarop rachel hem vroeg, of men mogt hopen, dat de schots naar den oever dreef. Op deze vraag bleef de kramer plotseling stilstaan, wierp eenen woesten blik op de jonge vrouw, en begon toen weder rond te stappen, terwijl hij een paar woorden mompelde, die men niet verstond.
Weldra was de nacht geheel gevallen, en maddis riep rachel toe, om digter bij hem te komen. ‘Kom hier,’ zeide hij. ‘De uiteinden van de ijsschots zouden kunnen losgaan; het is niet voorzigtig, om te blijven, waar gij zijt.’
Rachel stond op van de plaats, waar zij zat. Zij nam de schapenvacht, die ivanoff had afgelegd, toen hij heenging, en waarop netta was gaan liggen, en zij voegde zich bij de Russische boeren. Men verdeelde de levensmiddelen, die men had medegenomen, at die stilzwijgende, ging toen rug aan rug op het ijs zitten, en wachtte den dag af.
Welk een vreeselijke nacht ging op deze wijze voorbij! Digte duisternis bedekte de wateren; de schots dreef naar willekeur van stroom en wind, nu eens door de golven opgenomen, dan door andere drijvende schollen gestooten, die

{==492==} {>>pagina-aanduiding<<}
dreigden haar te verbrijzelen. Eindelijk ging de zon op bij eene graauwe en woelige lucht, en vertoonde maddis, die, aan het uiteinde van de schots, den gezigteinder langs keek en de rigting van den wind waarnam. Een oogenblik later stond eene tweede menschelijke gedaante aan zijne zijde. Het was de Jodin.
‘Gelooft gij,’ zeide zij met eene gesmoorde stem, ‘dat wij het land nog weder bereiken zullen?’
Maddis strekte zijne breede hand uit, en, aan de jonge vrouw eene grenzenlooze zee wijzende, die hen van alle kanten omgaf, antwoordde hij: ‘Zie rond! God alleen weet, wat er van ons worden zal.’ De Jodin boog het hoofd; hare lippen bewogen zich, als om een gebed te fluisteren. ‘Arme jonge vrouw!’ ging maddis voort; ‘gij hebt niet geslapen.’
‘Men slaapt slecht, als het hart ziek is.’
‘Ja, ja, ik begrijp u; gij hebt daar ginds een pailo gelaten; niets, zegt men, troost eene moeder, die van haar kind is gescheiden. Ik denk, dat mijne arme ouders mij ook met hunne oogen op de golf zullen zoeken, en zich afvragen, of ik dood of levend ben.’
‘Ik beklaag hen!’ riep de Jodin. ‘Ik beklaag uwe moeder!’ En zij keerde naar haren echtgenoot terug.
De toestand van deze vier lieden was inderdaad verschrikkelijk. Op een drijvend eiland zich bevindende, welks koers zij niet konden sturen, blootgesteld aan de koude, de sneeuw en den regen, ieder oogenblik door het gevaar bedreigd, dat de ijsschots vaneen zou breken en in stukken spatten, hadden zij geenen anderen steun voor hunnen moed, dan de zeer onzekere hoop, dat de winden hen naar een' der oevers van de golf zouden stuwen. Dat was inderdaad hunne eenige kans op redding; want in dit jaargetijde was er geene hoop, dat een of ander schip hen zou opnemen, daar alle scheepvaart gedurende den winter en het voorjaar gestremd was. De ongelukkigen dreven dus op goed geluk rond. De stroom voerde hen met snelheid in eene zuidelijke rigting; althans maddis hield het daarvoor; maar hij wachtte zich wel, om het aan zijne reisgenooten te zeggen, omdat deze omstandigheid hunne ongerustheid en bekommering nog moest vermeerderen. De uren gingen in een doodelijk stilzwijgen voorbij, daar ieder zich met zijne eigene gedachten bezig hield. De marskramer had opgehouden met heen en weder

{==493==} {>>pagina-aanduiding<<}
te loopen; hij had zich uitgestrekt op de schapenvacht, door ivanoff achtergelaten, en sloot de oogen. Men zou hebben geloofd, dat hij sliep, indien zijne gejaagde ademhaling niet het tegendeel had getoond. Rachel was naast hem gaan zitten, bleek en van koude verstijfd; zij sloeg opmerkzaam de bewegingen van maddis gade, in wien zij haar vertrouwen had gesteld. Deze, die eene onveranderlijke tegenwoordigheid van geest en koelbloedigheid ten toon spreidde, poogde met zijne harpoen eenige van de groote visschen te treffen, die rondom het ijs zwommen.
Eene tweede maal spreidde de nacht zijnen sluijer over de wateren; eene tweede maal ging de zon op over dit tooneel van ellende. Toen kwam het verschrikkelijke oogenblik, waarin de mensch, zonder nog tot wanhoop te zijn vervallen, den moed begint te verliezen; dat oogenblik van koortsachtig ongeduld, dat de geheele werkeloosheid voorafgaat, wanneer de rampzaligen, in het aanschijn des doods geplaatst, tegen een onvermijdelijk noodlot worstelen, en bij voorraad al de martelingen lijden, die hen wachten; een doodsangst voor de ziel, welke dien van het ligchaam voorafgaat en duizendmaal vreeselijker is.
Het is in zulk een oogenblik, dat de verschillende karakters zich openbaren. Maddis, schoon hij levendig doordrongen was van het gevoel des gevaars, waaraan hij en zijne medgezellen waren blootgesteld, hield niet op met de drijvende schotsen, die hunne schots dreigden te verbrijzelen, met zijne speer af te houden. Wanneer hij sprak, had zijne stem minder ruws, dan gewoonlijk; zijne gelaatstrekken schenen zachter; zijn geheele voorkomen duidde een in zichzelf gekeerd zijn aan. Hij was onderworpen, niet ternedergeslagen. Juhann bleef gebogen zitten, alsof zijne beenen weigerden hem te dragen. Zijne verzwakte handen hadden de piek losgelaten, die naast hem lag, en zijn hoofd rustte op zijne knieën; de ongelukkige weeklaagde, en deed geene poging, om zijnen zielsangst te verbergen. De marskramer bewaarde eene schrikbarende onbewegelijkheid; zijne geestkracht was uitgeput; hij weende niet, hij bad niet; men zou gezegd hebben, dat hij zelfs de kracht niet meer had, om te denken. Naast haren echtgenoot gezeten, met de eene hand op zijnen schouder rustende, staarde de arme rachel met onafgewende blikken in de rigting, waar de woning der sudarina moest zijn, - die woning, waar haar

{==494==} {>>pagina-aanduiding<<}
zoon zich bevond, en die zij niet meer zag! Hare bleekheid wekte deernis; van tijd tot tijd blonken er tranen, die aan hare wimpers hingen en die zij vergat af te wisschen, en vloeiden langzaam langs hare wangen. Van tijd tot tijd dreigde haar hart te breken en barstte zij in snikken los. De marskramer, die haren moed had behooren te ondersteunen, had geen enkel woord, om haar toe te spreken. Het was maddis, die haar eene hoop poogde te geven, welke hij zelf niet bezat. Maar op al zijne troostwoorden antwoordde zij enkel: ‘Matvei, mijn zoon! matvei!’ Zij beklaagde zich niet omdat zij moest sterven, maar omdat zij van haar kind was gescheiden. Eindelijk hielden hare tranen op te vloeijen, en dit zwakke schepsel, gesteund door vrome onderwerping, toonde eene verwonderlijke standvastigheid en zielskracht. Zij stond op en poogde haren echtgenoot te bemoedigen, die door den schrik als verbijsterd was. Zij bood hem eenig voedsel aan, dat hij weigerde te gebruiken. Hij keerde zwijgend het hoofd af. Zijne sombere en doffe blikken bewezen, dat de lieve stem, die zijn oor trof, niet tot zijne ziel doordrong.
Vijf dagen lang hadden deze ongelukkigen nu het land uit het gezigt verloren. De koude verstijfde hunne ledematen; om zich tegen haar geweld te beveiligen, waren zij genoodzaakt zich schier onophoudelijk in beweging te houden: maar hunne ellende, die reeds zoo groot was, zou nog vermeerderen. Bij de gevaren, die hen bedreigden, kwam zich een nieuw gevaar voegen, misschien nog verschrikkelijker dan de overigen, de honger! Hun voorraad was verteerd. Vruchteloos bragt maddis uren lang aan den rand van het ijs door, gereed om de visschen, die mogten naderen, te harpoenen; hij zag er geen enkele. Weldra zouden hij en zijne reisgenooten genoodzaakt zijn, sneeuw te eten. Door den honger opgewekt, ontwaakte juhann eindelijk uit zijne gevoelloosheid. Hij greep zijne speer en riep met eene vleijende stem den hond tot zich. Maar netta, die sedert twee dagen het brood van de Jodin deelde, vlugtte, door zijn instinkt gedreven, bij haar, en gehoorzaamde niet aan de stem, die hem riep. Juhann, wiens oogen vonkelden, herhaalde zijne poging en slaagde niet beter. Woedend, omdat hij in zijne verwachting was teleurgesteld, liep hij met opgeheven wapen naar het dier toe. Rachel hield zijnen arm terug.

{==495==} {>>pagina-aanduiding<<}

‘Spaar hem!’ zeide zij tegen den boer. ‘Heb medelijden met dezen armen deelgenoot onzer ellende!’
‘Hem sparen!’ hernam juhann. ‘Waar zou dat toe dienen? Hij sterft van honger, even als wij. Het is beter, dat hij ons tot voedsel diene.’ En hij maakte zich andermaal gereed, om toe te slaan.
‘Neen,’ zeide de Jodin, ‘gij zult hem niet dooden. Heb nog een weinig geduld! De God jacobs zal misschien medelijden met onze ellende hebben en ons te hulp komen.’
Maar juhann bleef in zijn opzet volharden. Netta, als had hij begrepen wat er gebeurde, verborg zich achter zijne beschermster. Het gerucht van dezen woordentwist bereikte het oor van maddis.
‘Juhann,’ riep hij, ‘laat den hond vrij! Bij st. nicolaas, als wij moeten omkomen, zal hij met ons omkomen; als wij gered mogen worden, zal hij in onze redding deelen. Kom hier met uwe speer. Ik zie iets, dat ons eenen beteren maaltijd zal verschaffen.’
En inderdaad, eene school groote visschen omringde het drijvende ijs. Maddis, door juhann geholpen, slaagde er in, er twee of drie te vangen, die in den nood van dien dag en den volgenden voorzagen.
Volgens de berekeningen van maddis, had de wind, van het oogenblik af, waarop hij en zijne reisgenooten het land verlieten, niet opgehouden hen zuidwaarts te stuwen. Zij moesten toen op de hoogte zijn van de stad Pernau. Op eens had er eene verandering in de luchtsgesteldheid plaats. De wind blies uit het westen; de vorst werd minder streng; de hemel werd met wolken overdekt, waaruit eene digte sneeuwjagt viel. Terzelfder tijd werd de zee onstuimig, en de ijsschots door zware golven bespoeld, die haar met verbrijzeling dreigden; hetzij dezelve thans op warmere wateren dreef, hetzij de vele schokken, die zij had verduurd, hare vernieling hadden voorbereid, die vernieling scheen nu aanstaande. Groote stukken brokkelden van het geheel af; hetgeen overbleef, begon met spleten en lange sleuven te worden; het gevaar nam nu eene andere gedaante aan. Maddis en juhann droegen den Jood naar het middelpunt der schots, en, nadat zij de arme rachel daar ook hadden gebragt, hoopten zij sneeuw op langs den rand van hun vlot, om het steviger te maken en het geweld der stooten

{==496==} {>>pagina-aanduiding<<}
te verminderen. IJdele voorzorg! De ruimte, waarin zij opgesloten waren, werd hoe langer zoo kleiner.
De zevende nacht brak aan, een vreeselijke nacht! De wind woei met geweld en joeg wolken halfgesmolten sneeuw voor zich uit. Van koude verstijfd, hielden de vier ongelukkigen zich digt bij elkander, om elkander onderling te beschutten. Zij hoorden de ijsschots kraken; zij voelden aan het geluid van hunne voetstappen, dat de korst, waarop zij liepen, noch zoo hard noch zoo dik meer was, als vroeger; zij sidderden, dat zij hun ieder oogenblik mogt begeven. Wie nog kon bidden, beval zijne ziel den Heere.
Te midden van zulk eenen doodsangst zagen zij den dag aanbreken. Zij staarden naar den horizon. O verbazing! O vreugde! Ten oosten vertoonde zich de kust, eene steile kust, gelijk aan den rotsoever van Frana. Men moet de uiterste ellende der wanhoop gevoeld hebben, om te kunnen begrijpen, wat die ongelukkigen in hun binnenste gewaar werden bij deze onverwachte kans op redding, die hun werd aangeboden, en die hen weder aan het leven vasthechtte. De Jood en juhann gaven zich over aan de dolste dronkenschap der vreugde. De blijdschap van maddis en van rachel was bedaarder en inniger; de een wenschte zich geluk, dat hij nog leefde voor zijne moeder, de andere voor haar kind.
Helaas! De witte streep, welke hun het land aanduidde, was nog verre verwijderd. Om er aan te landen, moesten zij door denzelfden stroom worden voortgedreven, die hen tot hiertoe had gebragt; de wind moest niet van rigting veranderen, want anders konden zij nog dagen lang langs de kust drijven, zonder haar te kunnen bereiken. Hunne ijsschots kon uiteengaan, en zij zelve, op het punt van gered te worden, ellendiglijk omkomen. Zij vorderden intusschen. Langzamerhand rees de kust. Zij konden de rotsen, de bergen, de bosschen onderscheiden. Tegen den middag werd de zee, die zeer onstuimig was, plotseling effen. De voortgang van de schots werd trager; zij bleef eindelijk zonder beweging. Maddis en juhann wisselden eenen blik; de Jood en zijne jonge vrouw begrepen deszelfs uitdrukking; zij begrepen, dat zij verloren waren. De wind was eensklaps naar het oosten gedraaid; in plaats van hen naar de kust te drijven, verwijderde hij hen van dezelve. Weldra werd dit duidelijk zigtbaar. De afstand vermeerderde; de

{==497==} {>>pagina-aanduiding<<}
kust scheen in den schoot der wateren te verzinken; de hoogten werden lager.... Het is onmogelijk, de rampzaligheid te beschrijven van de vier ongelukkigen, die hunne redding zoo nabij hadden gezien.

In dat jaar bleef de koude tot aan het einde van April aanhouden. Eerst tegen het begin van Mei vertoonde zich weder eenige groeikracht en vloeiden de wateren wederom vrij, van hunne ijsboei ontslagen. De golf leverde niet langer eenen gemakkelijken weg aan de Finlandsche smokkelaars. De strandruiters waren niet langer tot eene even strikte waakzaamheid gedwongen. De woning van de sudarina had het gewone voorkomen. Matvei, als broeder aangenomen door de dochtertjes van deze dame, speelde den ganschen dag met haar, of, liggende op den schoot harer moeder, dacht hij niet meer aan haar, die hem zoo teeder had bemind en die in zijnen glimlach haren hemel zag. De kindschheid vergeet zoo gemakkelijk en zoo spoedig! De sudarina werd bekoord door de bevalligheid en vriendelijkheid van het kind der arme rachel; zij bewees hem dezelfde liefde, dezelfde zorgen, als aan hare dochters; maar zij kon hem niet aanzien, zonder dat een droeve zucht hare borst ontvlood, zonder dat tranen hare oogen bevochtigden.
Op zekeren morgen, terwijl zij het groene tapijt bewonderde, dat zich over de vallei uitstrekte, het donker gebladerte der bosschen en de golven der zee, die de zonnestralen weêrkaatsten, zag zij aan den voet van den heuvel twee lieden, die het voetpad bestegen. De een was een man, gekleed gelijk de landlieden van den omtrek; de andere was eene vrouw. Haar reisgenoot hielp haar de hoogte beklimmen en scheen haar vol liefde hulp te leenen. Naar mate zij naderden, beschouwde de sudarina hen met toenemende belangstelling. Hoe! Was het mogelijk? Was die man maddis? En die hond, die hen vrolijk vooruitliep .... en de jonge vrouw, die, haar bemerkende, de handen naar haar uitstrekte...... De sudarina meende, dat hare verbeelding haar misleidde. Van blijdschap weenende, klom zij haastig den trap af, die naar de benedenzaal geleidde. Maddis was juist binnengetreden, de Jodin, die door het geweld harer aandoeningen werd overstelpt, ondersteunende of liever dragende.

{==498==} {>>pagina-aanduiding<<}

‘Sudarina,’ riep de arme rachel, ‘mijn' zoon! geef mij mijn' zoon terug!’
‘Hij leeft! Gij zult hem zien!’ hernam de sudarina, terwijl zij toeliet, dat de Jodin haar de handen kuste.
‘God van abraham en van jacob, ik dank u!’ riep de Jodin, en het schitteren van hare oogen getuigde van haar ongeduld.
De sudarina begreep haar; zij wenschte met korte woorden, maar met gevoel, den goeden maddis geluk met zijne onverhoopte terugkomst. Vervolgens nam zij de jonge moeder bij de hand en zeide: ‘Kom!’ Rachel volgde haar tot in het vertrek, waar de kinderen sliepen. Hoe klopte haar hart! Met welke gretige blikken zochten hare oogen de wieg van haar kind! De sudarina zag haar ineenzakken en op den drempel van de kamer nederzijgen. Zij rigtte haar op en geleidde haar naar eene kleine wieg, waar men het rooskleurig gelaat van een slapend kind zag. Het was matvei. Een vriendelijk lachje speelde om zijnen mond. Bevende, buiten zich zelve, boog rachel zich over het Engelenkopje, zoog den adem van de lippen haars zoons in, en beschouwde hem zwijgende. Weldra viel een traan uit hare oogen op het voorhoofd van den knaap. Het kind opende de oogen, en vestigde ze, half wakende, half slapende, verwonderd op het gelaat, dat hij nog niet geheel vergeten had. Rachel wachtte met zekeren angst, wat hij zou uiten. Hij zag haar lang aan; toen begonnen zijne oogen te schitteren; hij glimlachte en stak zijne kleine armen uit. Beproeven wij niet, het tooneel, dat volgde, te beschrijven!
Toen rachel tot bedaren was gekomen, verhaalde zij aan hare weldoenster hare lotgevallen en die harer reisgenooten. Ziehier het slot. Sedert negen dagen dreef de ijsschots op de willekeur der winden, die haar, na haar eerst naar de Russische kust te hebben gevoerd, op eens weder van deze hadden verwijderd. De ongelukkigen, die zich op de schots bevonden, hadden alle hoop verloren. Zij vreesden ieder oogenblik te worden ingezwolgen; zoo klein was de ruimte rondom hen geworden; naauwelijks was zij nog groot genoeg, om hen allen te bevatten. In dien uitersten nood bespeurden zij in het westen eene kust, die zij voor die van Finland hielden. Na verloop van eenige uren waren zij dezelve digt genaderd. Visschers van het kleine eiland Pis-
{==499==} {>>pagina-aanduiding<<}
sing bemerkten hen en kwamen hun te hulp. Doch helaas, de marskramer overleefde de vreeselijke beproevingen niet, die hij ondergaan had. Twee dagen na hunne aankomst stierf hij. Zoodra het jaargetijde het toeliet, scheepte rachel zich met hare oude getrouwe reismakkers in eene visschersboot in, die hen naar den overkant van de golf bragt. Juhann had zich gehaast, om zijne grijze ouders op te zoeken. Maddis had, voordat hij naar de zijnen ging, de Jodin naar haren zoon gebragt. Hebben wij noodig er bij te voegen, dat de hond, die hen vooruitging, netta was?
Rachel had haar kind teruggevonden, maar zij had haren echtgenoot verloren. Schoon al hare genegenheid op matvei was vereenigd, betreurde zij toch den vader van haar kind opregt en hartelijk. Langzamerhand echter sleet hare droefheid. Zij gaf gehoor aan den aandrang der sudarina en kwam bij haar wonen. Na verloop van twee jaren werd zij Christin; madvei werd insgelijks gedoopt, en rachel liet zich overreden, om de diensten van den gelukkigen maddis met hare hand te beloonen.


Heimwee.

Den 28sten Maart van dit jaar stond te Liverpool zekere george robinson voor het geregt, als beschuldigd van banbreuk; dat is te zeggen, aangeklaagd, dat hij, ondanks een vonnis, hetwelk hem tot ballingschap voor zijn leven veroordeeld had, naar Engeland teruggekeerd was. Hij ontkende de beschuldiging niet, maar gaf het volgende aandoenlijke relaas van zijne lotgevallen:
In het jaar 1820, het achttiende van mijn leven, werd ik wegens struikrooverij ter dood veroordeeld; dit vonnis werd in levenslange deportatie veranderd. Naar Sidney in Nieuw-Holland gebragt, voelde ik mij aldaar weldra door het onlijdelijkste heimwee gefolterd, en vlugtte al zwemmende aan boord van eene onder zeil gaande brik, waar ik mij in het onderste ruim verborgen hield, tot dat het schip in volle zee was; doch een storm dwong hetzelve, naar Sidney terug te keeren. Hier leverde men mij aan de regering uit; ik kreeg honderd zweepslagen, en werd naar de strafkolonie Port-Macquarrie gezonden. Daar bleef ik een

{==500==} {>>pagina-aanduiding<<}
jaar lang, met de ijzers aan de beenen. De zucht, om naar huis te keeren, dreef mij andermaal tot eene poging om te ontvlugten. Ditmaal gelukte mij zulks, in vereeniging met verscheidene mijner ongeluksgenooten. Daar echter de vlugt te land ondernomen geworden was, zagen wij ons, op den derden dag van onze reis, door de inboorlingen overvallen, die ons van onze levensmiddelen en kleederen beroofden. Hoezeer wij nu wel inzagen, dat wij onzen ondergang te gemoet gingen, besloten wij niettemin, uit vrees voor de zweep en de boeijen, onzen weg voort te zetten. Naakt, tot levensonderhoud niets dan boombladeren en eenige weinige mosselen hebbende, zwierven wij door de Blaauwe Bergen, en bereikten eindelijk, na zestig dagen ronddolens, den omtrek van Port-Philip, aan den zuidelijken uithoek van Nieuw-Holland. Door inboorlingen gevangen, werden wij naar de stad gebragt, aldaar, zoo naakt als wij waren, aan het bestuur der bergwerken bij de Kolenrivier geleverd, en door hetzelve, in het hol van een kolenschip, naar Sidney teruggezonden. Hier erlangden wij van mededoogende zielen eenige kleedingstukken. De over ons uitgesproken geeselstraf werd ons, op verklaring der geneeskundigen, dat zij, in onzen toenmaligen toestand, ons leven in gevaar zou brengen, kwijtgescholden; maar naar Port-Macquarrie moesten wij terug. Door het gedurig mislukken mijner ondernemingen niet afgeschrikt, en door mijn toenemend heimwee, als ook door het verschrikkelijke van mijnen toestand gedreven, beproefde ik ten derden male, wederom met eenige anderen, te ontsnappen; wij hadden ons daartoe van eene kleine boot meester gemaakt. Zonder levensmiddelen, gedwongen onze hemden tot zeilen te gebruiken, dobberden wij negen dagen lang op genade van wind en water rond, tot dat honger ons dwong te Hobarttown, op van Diemensland, binnen te loopen.
Natuurlijk werden wij hier gevat, en al wederom naar Macquarrie gezonden. Uit deze kolonie werden wij, als verzwaring onzer straf, naar Big-Island, de plaats, waar men de gevaarlijkste booswichten bewaart, henengevoerd. Het verblijf op dit eiland is zoo verschrikkelijk, dat de daartoe veroordeelden niet zelden moorden begaan, eeniglijk om van daar weg, voor de criminele regtbank te Sidney te geraken, en ten minste, gedurende de overvaart, nog eenige dagen op eene dragelijke wijs te leven. In weerwil der moeijelijkheid om van

{==501==} {>>pagina-aanduiding<<}
hier te ontsnappen, worden ook daartoe menigmaal pogingen gedaan, maar met welk gevolg heb ik aan zekeren pearce gezien, die, met drie medgezellen zijner vlugt, zich weldra aan zulk een gebrek ter prooije zag, dat zij onderling het lot wierpen, wie van hen sterven zou, om aan de anderen tot voedsel te dienen. Dus aten zij elkander op, tot dat er nog slechts twee, pearce en een ander, over waren, en naauwelijks had pearce ook dezen gedood, of hij werd door de inboorlingen gegrepen en uitgeleverd. Eene nieuwe vlugt, in gezelschap van eenen eenigen, dien hij ook na korten tijd om hals bragt, leidde tot de ontdekking van zijn menscheneten en vervolgens tot zijne doodstraf. Wat mij betreft, op Big-Island zag ik van alle vlugtöntwerpen af. Door goed gedrag verwierf ik, na verloop van zeven jaren, mijne verplaatsing naar Hobart-town; doch ook daar liet mij het heimwee geene rust. Ik sloop in het kielruim van een vertrekkend schip, hield er mij eenentwintig dagen verborgen, en kwam op deze wijs tot naar St. Helena. Hier echter werd ik door den scheepskapitein uitgeleverd, en de Gouverneur van St. Helena zond mij weder terug, in de eerste plaats naar Kaap de Goede Hoop. De overheid aan de Kaap zond mij vooreerst naar het Robben-eiland, waar ik, in afwachting eener gelegenheid om mij verder te zenden, zeven maanden lang, aan eene vijfentwintig pond zware keten gesmeed, heb moeten arbeiden. Van het Robben-eiland ging het met mij weder terug naar de strafkolonie Macquarrie. Derhalve had mijn derde zeetogt mij nogmaals op hetzelfde punt gebragt als de eerste. Het eenig onderscheid was, dat mij een bewijs van moed, hetwelk ik bij eenen storm op de vaart van het Robben-eiland naar Nieuw-Holland gegeven had, ten goede werd
aangerekend, en ik daardoor, na drie jaren tijds, op nieuw naar Hobart-town kwam, alwaar ik eene wijl daarna in den stand der vrije planters verheven werd - evenwel met de beperking, dat ik het eiland niet zou mogen verlaten. Het heimwee verlokte mij, ook dezen thans verdragelijken toestand op het spel te zetten. Ik sloop aan boord van eenen Amerikaanschen walvischvanger, en zeilde met dezen verscheidene maanden lang in de Zuidzee rond. Argwaan, dat de kapitein het oogmerk had, mij in handen van eenig Engelsch beambte te leveren, bewoog mij, bij eene landing op Nieuw-Zeeland, onder de inboorlingen aldaar te blijven, tot dat

{==502==} {>>pagina-aanduiding<<}
ik vervolgens gelegenheid vond, om, met verberging van mijne hoedanigheid als balling, op een ander Amerikaansch schip in dienst genomen te worden. Aldus kwam ik van Nieuw-Zeeland naar Boston, en van daar naar Quebek, van Quebek naar Greenock, naar Liverpool en naar Manchester. Hier heb ik eerlijk van mijner handen arbeid geleefd, tot dat ik ontdekt geworden ben. Sedert mijne eerste vonnissing heb ik geen verder vergrijp begaan, dan mijne pogingen tot vlugt. Ik hoop, het geregt zal dit wel willen in aanmerking nemen.
De opregtheid, die op 's mans gelaat te lezen was, de sporen van veeljarige ellende, welke zijne trekken nog altijd vertoonden, deden ieder wenschen, dat hij mogt vrijgesproken worden. Doch de stellige bepaling der wet was tegen hem. Met eene aandoening, die in zijne stem hoorbaar was, verklaarde de Regter parke, dat het hem onmogelijk was, eene andere uitspraak te doen, dan de eenvoudige bevestiging van het vóór drieëntwintig jaren geslagen vonnis. Dienvolgens moet nu robinson als balling naar Nieuw-Holland worden teruggebragt.


Betaling met gelijke munt.

Toen Lord*** Gouverneur-generaal van Engelsch Indië was, hield het *** regement garnizoen in Fort William. Bij menige hoogstachtingwaardige hoedanigheden bezat de Gouverneur eenen grenzenloozen hoogmoed, die hem tot vele laakbare handelingen verleidde, en hem ook eens met den dapperen Kolonel van het hierboven bedoelde regement in eenen hevigen strijd bragt.
Lord***, die geenen militairen rang bekleedde, had op zekeren tijd eene groote monstering bevolen, en de troepen rukten uit op de esplanade. Het was een buitengemeen heete dag. Uit zijn paleis kon de Gouverneur duidelijk zien, dat hij verwacht werd; niettemin bleef hij langer dan gewoonlijk aan zijn ontbijt zitten, en toen hij eindelijk tot het houden der wapenschouw verscheen, waren de troepen in de verzengende stralen der keerkringszon letterlijk bijna gebraden. De soldaten presenteerden het geweer, en de officieren salueerden met den degen. Het arendsoog van den Gouverneur had echter bij den eersten blik bemerkt, dat het

{==503==} {>>pagina-aanduiding<<}
vaandel van het regement niet nedergelaten geworden was, en terstond zond hij eenen Adjudant af, met bevel om zulks te doen verrigten. De kommanderende Kolonel deed den Gouverneur antwoorden, dat het 's Konings vaandel was, en dat de door bem gevorderde huldiging slechts aan een lid der koninklijke familie mogt bewezen worden.
De in zijnen trots gevoelig gekrenkte Gouverneur sprak hierop zelf den Kolonel aan: ‘Overste, ben ik hier niet 's Konings vertegenwoordiger?’
‘Voorzeker, Mylord!’
‘Dan eisch ik, dat het vaandel nedergelaten worde.’
‘Het doet mij leed, dat ik uwer Excellenties bevel niet kan nakomen. De vaan des Konings kan en mag slechts voor een lid der koninklijke familie neêrgelaten worden; en nimmer zal ik een bevel geven, dat tegen de verordeningen der dienst en tegen de bijzondere voorschriften, welke ik bij het overnemen van het bevel over dit dappere korps ontvangen heb, regelregt inloopt.’
‘Deze ongehoorzaamheid zal u berouwen; ik zal terstond van het gebeurde verslag naar Londen zenden, en hebt gij ongelijk, zoo zult gij op staanden voet uit de dienst ontslagen worden.’
De Gouverneur, die misschien voor de eerste maal in zijn leven eenen krachtigen wederstand ontmoette, galoppeerde woedend naar zijn paleis terug. De troepen rukten weder in Fort William binnen, en officieren en soldaten begrepen duidelijk, dat zij zich eenen magtigen en onverzoenlijken vijand berokkend hadden.
Gedurende de tien maanden, die verliepen, alvorens een antwoord uit Europa aankwam, werd geen officier van dit regement op de soirées van den Gouverneur genoodigd, en over het algemeen had dit korps, ondanks de bij hetzelve heerschende voortreffelijke krijgstucht, veel van de kwade luim des, naar zijne meening, beleedigden Gouverneurs te lijden.
Eindelijk kwam het antwoord aan. De Kolonel had gelijk; zelfs werd de onverzettelijke standvastigheid, met welke hij zich aan de ontvangene bevelen stiptelijk gehouden had, naar eisch geprezen; niettemin werd hij verzocht, in het vervolg de koninklijke vaan voor den Gouverneur-generaal te doen nederlaten, vermits zijne Excellentie daarop zoozeer gesteld scheen te zijn.

{==504==} {>>pagina-aanduiding<<}

Elk van beiden meende eene zegepraal behaald te hebben, en het regement ontving bevel naar Calcutta te komen, opdat de geheele wereld zien mogt, hoe de blaauw en roode vaan zich voor Lord*** moest buigen.
Er werd eene groote revue gekommandeerd. De Gouverneur werd met nederlating van het vaandel gesalueerd, en alles liep naar den wensch zijner Heerlijkheid af.
Des avonds was er groote soirée bij den Gouverneur. Zoo als gewoonlijk, ontving de muzijk van het te Calcutta in bezetting liggende Europesche regement bevel, om in het paleis te verschijnen, ten einde op het oogenblik, waarop de Gouverneur uit het salon trad, volgens gebruik, het Britsche volkslied: God save the King! aan te heffen. Somwijlen werd dan ook wel, als eene bijzondere beleefdheid jegens den Gouverneur, de melodie van het lied: See, the conquering hero comes, (*) gespeeld.
Op dezen avond nu, na de wapenschouw, waarbij de ijdelheid van Lord*** met een' zoo glansrijken triumf gestreeld geworden was, trad de Adjudant uit het salon, en verkondigde met luide stem het verschijnen van zijne Excellentie. Dit was steeds het sein tot het aanheffen van het volkslied. Maar ach! geen toon begroette zijner Lordschaps binnentreden.
‘Wat is dat? Is er geen muzijk?’
‘Zij is er, Mylord,’ hernam met aarzelen de Adjudant: ‘het muzijkkorps van het *** regement.’
‘En waarom spelen zij dan niet? Toe, snel, zorg er voor!’
Snel ging de Adjudant, maar nog sneller keerde hij terug. Hij was bleek van schrik.
‘Nu, en waarom wordt er nog niet gespeeld?’ riep Lord*** hem te gemoet.
‘Omdat de muzikanten geene instrumenten hebben.’
‘Geene instrumenten? Wat zijn dat voor ezels? Komen zij hier zonder instrumenten? Oogenblikkelijk moeten zij de instrumenten halen, en zijn zij binnen een half uur niet terug, zoo doe ik ze allen in de gevangenis werpen.’ Terwijl hij dit zeide, was Lord***, in zijnen toorn, zelf het muzijkkorps genaderd en sprak den Kapelmeester aan: ‘Hoort hij niet, wat ik zeg? Toe, schielijk, haast u!’
‘Vergeef mij, uwe Excellentie, ik kan de instrumenten niet halen?’

{==505==} {>>pagina-aanduiding<<}

‘Wat? Waarom niet? Hebt gij misschien lust, u tegen mij te verzetten?’
‘Neen, Mylord; maar....’
‘Ik wil geen: maar! Ga terstond met uw volk en haal de instrumenten! - Waarom zendt Mijnheer de Kolonel mij lieden, stom en onbewegelijk als tuinstaken? Ik wil de muzikanten niet; ik wil de muzijk.’
‘Houd het mij ten goede, Mylord!’ hernam de Kapelmeester, ‘ik heb bevel ontvangen te zeggen, dat het muzijkkorps onder de bevelen uwer Excellentie staat, en overeenkomstig de ontvangene order verschenen is; maar dat de instrumenten aan de officieren toebehooren, die dezelve bij inteekening voor hun geld gekocht hebben, en ditmaal weigeren ze u te leenen.’
‘Wat!’ riep in volle woede de Gouverneur.
‘Het is niet mijne schuld, Mylord,’ zeî de Kapelmeester, terwijl hij de schouders ophaalde.
De ergernis van den Gouverneur werd bezwaarlijk door iets geëvenaard, dan door de voldoening, welke de officieren zich verschaften, daar het hun, zonder zich aan een vergrijp tegen de ondergeschiktheid schuldig te maken, gelukt was, den hoogmoedigsten zoon van Albion, die immer uit Europa naar Bengalen gekomen was, wegens den smaad, welken hij hun door het staken zijner uitnoodigingen had pogen aan te doen, met gelijke munt te betalen.


Nog eene anecdote van Frederik den Grooten.

De Engelschman t. campbell heeft een werk in vier boekdeelen over frederik den grooten, deszelfs Hof en Tijd, in het licht gegeven. Onder eene menigte, grootendeels algemeen bekende Anecdoten betrekkelijk dien Souverein, komt daarin ook de volgende voor, die zulks minder is. Toen 's Konings zuster, de Hertogin van Brunswijk, zich te Berlijn bevond, gaf frederik op zekeren dag aan Graaf schwerin eene snuifdoos, waarop een ezel afgebeeld was, ten geschenke. Naauwelijks had de Graaf den Koning verlaten, of hij zond de doos door zijnen bediende naar eenen kunstschilder, met verzoek, den ezel er van weg te nemen en 's Konings portret in de plaats te schilderen. De kunstenaar voerde den last naar zijn beste vermogen uit. Na

{==506==} {>>pagina-aanduiding<<}
verloop van eenige dagen liet de Graaf, zoo 't scheen uit vergetelheid, doch inderdaad met opzet, zijne doos op tafel staan; en de Koning, welke aan zijne zuster stof wilde verschaffen, om ten koste van den Graaf te lagchen, verhaalde, hoe hij hem de doos gegeven had. Gelijk frederik verwacht had, begeerde nu de Hertogin de doos te zien. Men overhandigde haar dezelve, en naauwelijks had zij er een' blik op geworpen, of zij riep uit: ‘Welk eene treffende gelijkenis! Waarlijk, Heer Broeder, ik moet erkennen, dit is een der beste portretten van u, die ik nog gezien heb.’ Nu geraakte natuurlijk de Koning in verlegenheid; hij dacht, dat zijne zuster met hem schertsen wilde, doch vond de scherts niet zeer kiesch. Intusschen had de Hertogin de doos aan de naast haar zittende gegeven; het geschenk ging van hand tot hand de tafel rond, en al de aanwezigen stemden overeen in de meening, dat zij nooit eene beter gelijkende beeldtenis van hunnen Koning gezien hadden. Frederik wist nu hoe langer hoe minder, wat hij van de zaak zou denken, tot dat de doos eindelijk ook hem bereikte, en hij thans bespeurde, welk eenen trek schwerin hem gespeeld had. Nu lachte hij zelf van ganscher harte met de overigen.


Kluchtig woord van den heer Von Küstner.

Toen auguste anschütz, de dochter van den beroemden anschütz te Weenen, onlangs op het Hoftheater te Berlijn, als gastrol, de Sabine in het stuk Einfalt vom Lande speelde, en, na het vallen van het scherm, met onstuimige drift weder uitgeroepen werd, trad de tooneelkunstenares met bescheidenheid voorwaarts en dankte voor de toegeeflijkheid van het publiek, daar, zeide zij, zij toch slechts de schaduw was van hare voorgangeres op dat tooneel. Den volgenden morgen bood de Heer von küstner haar een engagement aan, en de bescheidene tooneelspeelster vorderde slechts 3500 thalers bezoldiging. - ‘Vijf-en-dertig honderd thalers, Mejuffer! En dat als schaduw! Denk dan toch eens, wat eene zon van ons zou kunnen vorderen,’ antwoordde de Hofraad küstner.



{==507==} {>>pagina-aanduiding<<}

Naïve meening van eenen negerknaap.

De Fransche scheepskapitein legret, die vóór eenigen tijd in de haven van Brest binnenliep, had op de kust van Guinee eenen Negerjongen bij zich aan boord en in zijne dienst genomen. Deze knaap verzelde hem vervolgens van Brest naar Amiens, de geboortestad van den kapitein. Op den weg derwaarts begon het, den 27 December van het vorige jaar, te sneeuwen. De zwarte knaap, die van zulk een natuurverschijnsel in het geheel geen denkbeeld had, schrikte niet weinig, toen hij de vlokken zag nedervallen en den grond als met een kleed bedekken. Na eene wijl dit zwijgend te hebben aangestaard, begon hij: ‘Meester! nu begrijp ik, waarom gijlieden hier te lande wit zijt, want daar valt die kleur van den grooten Geest naar beneden; maar ik bid u, dat gij er mij niet mede doet wasschen; ik huiver daarvoor van angst. Wanneer gij mij eens weder naar huis brengt, wil ik toch liever onder de mijnen zwart, dan daar en in Europa wit zijn.’


Zucht tot orde.

Wijlen de groote componist cherubini had eenen geweldigen afkeer van alle reukwerken. Overigens was hij door een' zoo stelselmatigen geest van orde bezield, dat hij van den regel, dien hij zich te dezen opzigte had voorgeschreven, om geenen prijs ter wereld zou afgegaan zijn. Elk stuk van zijne toiletbehoeften, van zijn linnengoed enz. was genommerd, en nimmer zou hij zich van deze voorwerpen anders dan in de voorgeschrevene volgorde bediend hebben. Nog des avonds vóór zijn overlijden werd deze verregaande zucht tot orde op de proef gesteld. Hij had om eenen zakdoek gevraagd; men bragt hem dien, en hij vouwde hem open: ‘Dat is No. 8, en ik heb No. 7 nog niet gehad,’ zeî hij tot zijne huishoudster. ‘Vergeef het mij,’ antwoordde de vrouw; ‘er is een droppel eau de Cologne op No. 7 gevallen; en daar ik weet, dat Mijnheer een' tegenzin tegen alle parfum heeft, zoo...’ - ‘Dat hindert niet,’ hernam cherubini; ‘geef mij dien doek maar; orde gaat vóór alles.’ No. 7 werd dan gehaald; met alle teekenen

{==508==} {>>pagina-aanduiding<<}
van weêrzin gebruikte hij dien, en zeî vervolgens. ‘Daar ik mij nu van No. 7 bediend heb, kan mij No. 8 gebragt worden.’
Het is geoorloofd, zwakbeden te hebben, wanneer men meesterstukken maakt.


Hoe men wonden heelt.

Onmiddellijk na het sluiten van den algemeenen vrede, werd te X., als troost voor de onderdanen, aangeplakt, dat de Staat zich nu beijveren zou, de wonden, welke de oorlog geslagen had, te heelen. Weinige weken daarna werd er eene nieuwe belasting uitgeschreven. Een boer had hierover niet weinig te zeggen. ‘Ezel, die gij zijt!’ zoo troostte hem een ander; ‘om bij de wonden te komen, moeten zij ons immers eerst uitkleeden.’


Korte predikatie.

Op het feest van st. stephanus moest zeker monnik eene kanselrede tot lof van dien heilige honden. Daar het reeds laat was, verzochten zijne kloosterbroeders, die honger hadden en vreesden dat de prediker het te lang zou maken, hem in het geheim, dat hij dit toch niet zou doen. De monnik beklom den kansel en begon, na eene korte inleiding, aldus: ‘Het is thans een jaar geleden, mijne geliefde toehoorders, dat ik u alles gezegd heb, wat zich over den heilige, wiens feest wij vieren, zeggen liet. Daar mij nu niet bekend is, dat st. stephanus na dien tijd iets nieuws gedaan heeft, zoo ben ik ook buiten staat iets bij het toen gezegde te voegen. Ontvangt derhalve mijnen priesterlijken zegen en gaat rustig naar huis.’ Met deze woorden steeg de monnik tot algemeen genoegen van den predikstoel.


Heftigheid van karakter.

De staatkundige dweeper tallon, die den bekenden gunsteling van karel II, den Hertog van buckingham, om het leven bragt, was zoo heftig en wraakgierig van aard, dat hij eens eenen edelman, die hem beleedigd had, tot een tweegevecht uitdaagde; maar vreezende dat de ander misschien, om zijnen hoogeren rang, de uitdaging niet zou aannemen, sneed hij zelf zich eenen zijner vingers af en zond dien aan zijne tegenpartij. ‘Ik wil,’ zeî hij, ‘dat mijn vijand zich overtuige, wat hij, voldoening weigerende, van de wraak eens mans te vreezen heeft, die in staat is zich zelven in stukken te hakken.’






{==509==} {>>pagina-aanduiding<<}

Mengelwerk.

Over de enge grenzen van menschelijke wetenschap. Eene Voorlezing.


Door H.J. Spijker, Theol. Doct. en Predikant te Amsterdam.

Er moge veel zijn, waarin de tegenwoordige eeuw min gunstig van de vorige onderscheiden is, ten aanzien van wetenschappelijke kennis gelooven wij, dat haar een hooge rang mag worden toegekend. De schat van wijsheid, die door de nasporingen van de edelsten van ons geslacht, gedurende meer dan vijftig eeuwen, is bijeengezameld, werd ons als eene rijke erfenis door de vaderen overgeleverd. Als van een hooger standpunt zien wij op de wetenschappelijke kennis der vroegere geslachten, wij staan als op de schouders van het voorgeslacht; en zoo wij anders ons burgerschap in de geletterde wereld naar wet en regt hebben verkregen, mogen wij veeltijds onze hoogere studiën aanvangen, waar onze vaderen de hunne hebben geëindigd.
Het behoort tot de teekenen der tegenwoordige tijden, dat die voortgang der menschelijke kennis aan de eene zijde met zoo groote overdrijving wordt voorgesteld, dat men niet weet, waarover zich meer te verwonderen, over de vrome onwetendheid der vroegere geslachten, of over de veelomvattende en diepzinnige wetenschap van het tegenwoordige, meest nog van het jeugdige geslacht; en dat aan den anderen kant die voortgang onzer eeuw miskend en geloochend wordt. Wij zoeken vreemd te zijn aan het eene zoo wel als aan het andere uiterste. Wij gelooven, dat er naar waarheid, en schier in ieder vak van menschelijke kennis, vooruitgang, belangrijke vooruitgang is; maar wij

{==510==} {>>pagina-aanduiding<<}
gelooven tevens, dat er nog veel meer te doen is overgebleven. Op de ladder der wetenschap moet men niet alleen, noch ook het meest naar beneden zien: zoo ligtelijk ontstaat hieruit bedwelming en duizeling; maar men moet ook naar boven zien. De opmerking van hetgeen ons nog blijft ontbreken zal allen trotschen waan onderdrukken, en de nederigheid, als eene voorname deugd, ook en vooral aan den wetenschappelijk gevormden mensch aanbevelen.
Het was deze, of ten minste soortgelijke leiding van gedachten, welke mij gebragt heeft tot het voornemen, om tot u te spreken over de enge grenzen der menschelijke wetenschap, ook op haar tegenwoordige standpunt. Dit onderwerp scheen mij toe, de aandacht van deze vergadering niet onwaardig, en voor den persoon des sprekers niet ongepast te zijn. Moge slechts de behandeling niet te verre beneden het onderwerp, en moge uwe meermalen ondervondene welwillendheid tot aanmoediging voor den spreker zijn, die in het besef van de geringheid zijner krachten, maar welmeenende, met deze tegenwoordige beschouwing wetenschappelijk nut en genoegen voor zijne geëerde hoorders heeft gezocht en bedoeld!

Wij zijn gewoon te spreken van het rijk der letteren, het gebied der wetenschap, het veld van wetenschappelijke kennis. Om nu de uitgebreidheid van een rijk of gebied te leeren kennen, is men gewoon de grenzen op te meten. Doch zal de gevraagde kennis iets meer zijn, dan hetgeen in bloote cijfers wordt uitgedrukt, dan behoort ook het land of gewest in verschillende rigtingen te worden doorkruist, en de gesteldheid der onderscheidene deelen moet dan met naauwkeurigheid worden opgenomen. Het is dan ook nu voor ons noodig, dat wij, over de grenzen der wetenschap willende spreken, haar gebied, ten minste in sommige rigtingen, doorwandelen. Wij zullen ons daarbij op de groote wegen houden, en de veelvuldige binnenpaden ter zijde laten liggen: eensdeels, ja, om niet mijne rede te rekken tot middernacht, maar ook ander-
{==511==} {>>pagina-aanduiding<<}
deels om u niet te geleiden op zoodanige wegen, als aan mij zelven minder gemeenzaam bekend zijn. Voor deze laatste reden behoef ik wel geene verschooning te vragen: want immers de negentiende eeuw is te verstandig, om van eenigen verhandelaar eene volstrekt algemeene kennis te verwachten, en zij is te wellevende, om ze van hem te eischen.

Van een goed deel der menschelijke wetenschappen is de mensch zelf zoo wel voorwerp als onderwerp. Denkt slechts aan de menschkunde, welke de innerlijke gesteldheid, het verschil, de betrekkingen en de behoeften der menschen, tot voorwerp van hare studiën stelt; aan de natuurkunde van den mensch, de zielkunde, en in haar gevolg de redekunde en zedekunde. Voegt er bij de volkenkunde, staatkunde, ja ook geneeskunst en regtsgeleerdheid. In vergelijking met andere, is wel dit hoofdgedeelte van wetenschap, hetwelk handelt over den mensch, het meest bearbeid, en tot de hoogste volledigheid gebragt. Wij zien hierin de wetenschappelijke toepassing van de zoo gevaarlijke en toch op waarheid gegronde spreuk, dat de mensch zich zelven het naaste is; en het zou dus kunnen schijnen, dat wij reeds nu ons zelven weêrspreken, wanneer wij aan de wetenschap geene uitgebreide grenzen willen hebben toegekend. Want op het standpunt van onze tegenwoordige eeuw is het voor eenen enkelen mensch wel niet meer mogelijk, dit gedeelte der wetenschap in haren geheelen omvang te omvatten. Doch om nu nog niet te zeggen, dat deze opmerking zelve de beperktheid van het menschelijke kenvermogen, zoo als het in iederen ondeeligen mensch tot ontwikkeling komt, overtuigende aanwijst, zoo wil ik liever doen opmerken, dat wij ook in dezen ons niet mogen laten misleiden door den schijn; dat ook hier wezen en vorm wel onderscheiden moeten worden; dat veel als slotsom der wetenschap wordt opgegeven, wat eigenlijk niet anders is, dan eene wetenschappelijke variatie op het bekende thema: wij weten het niet! dat veel, wat tot dit gedeelte der wetenschap

{==512==} {>>pagina-aanduiding<<}
behoort, nog onbearbeid is blijven liggen; en dat ook hier, bij vele algemeen geldende waarheden, ook vele onwaarschijnlijke meeningen en dwaalbegrippen zijn opgenomen geworden. Doch laat mij het gezegde met enkele voorbeelden mogen ophelderen! In de kennis van het menschelijke ligchaam, zijne krachten, driften en ziekten, heeft buiten tegenspraak de tegenwoordige eeuw groote en belangrijke vorderingen gemaakt. Een onzer tijd- en landgenooten heeft scheikundig gevonden en aangewezen, wat in den mensch, in het dier, ja ook in iedere plant geacht mag worden het stoffelijk levensbeginsel te zijn. Men verwacht van die ontdekking voor den uitvinder eenen onsterfelijken roem, en voor de geneeskunst onberekenbare voordeelen: en zoo wij gelooven, men verwacht dit met goed regt. Maar als gesproken wordt van beginsel, even als wanneer de wetenschap, de werkingen van het menschelijke ligchaam verklarende, eindigt met u te wijzen op oorspronkelijke krachten en driften, of onveranderlijke en vastgestelde wetten der natuur; dan hebben wij altijd te vergeefs gezocht naar de wijsgeerige beteekenis van die woorden: beginsel, kracht, drift en wet; en het is ons na langdurige bepeinzing duidelijk geworden, dat die benamingen zoo veel als grenspalen zijn, welke ten opschrift hebben: tot hiertoe, en niet verder; en die de erkentenis in zich bevatten, dat de wetenschap, ook op haar tegenwoordige standpunt, de verschijnselen en werkingen, die worden waargenomen, niet verder ontleden of verklaren kan, zonder nog tot het hoogste en eerste beginsel, kracht of wet te zijn opgeklommen.
Niemand meene, dat wij de wetenschap minachten of miskennen; wij schatten haar hoog en bewonderen haar. Wij staan verbaasd, als wij zien, wat electriciteit, galvanisme en magnetisme vermogen, en wat waarschijnlijk na deze electro-magnetisme uitwerken zal. Wij roemen het, als eene zegepraal der wetenschap, dat de sterfte van kinderen, sedert een zestig of zeventigtal van jaren, grootelijks is verminderd; dat de waanzin onder de ziekten des ligchaams is opgenomen en behandeld; dat de inwendige

{==513==} {>>pagina-aanduiding<<}
toestand en bewegingen van het levende ligchaam niet meer voor de waarneming der zintuigen ontoegankelijk gebleven zijn; en om niet meer te noemen, dat in onzen leeftijd en in ons vaderland uitgestrekte watervlakten tot vruchtbaar bouwland herschapen zijn, zonder dat de verderfelijke gevolgen voor de gezondheid, welke door velen, op grond van alle vroegere ervaringen zonder uitzondering, daarvan werden te gemoet gezien, zijn ondervonden of waargenomen. Maar hoezeer de wetenschap hierin blijke te zijn vooruitgegaan, welke geneeskundige heeft niet met weemoedig gevoel de beperktheid van zijn kunstvermogen aan de ziek- en sterfbedden waargenomen? Wie heeft niet, toen voor een tiental jaren eene nieuwe ziekte, als een verderfengel, de verschillende landen van ons werelddeel is doorgegaan, zijne onkunde moeten belijden? Wie durft beweren, dat de wetenschap even ver gevorderd is, om den kunstmatig aangebragten schok te wijzigen, te besturen en tot genezing aan te wenden, als om dien voort te brengen? Hoe vele onopgeloste raadselen zijn er in het geboren worden, en in het sterven der menschen! Hoe menigvuldig de voorvallen en ontmoetingen, welke te vergeefs naar het licht der wetenschap doen uitzien, en waar een ondoordringbare sluijer de wetten en werkingen der natuur, immers voor alsnog, verborgen houdt!

Zoo dikwerf wij terugzien op onze intrede in de letterkundige loopbaan, M.H., en wij zijn gewoon dit met blijde en dankbare gewaarwording te doen, herinneren wij ons altijd de gespannen verwachting, waarmede wij het heiligdom der wetenschap zijn ingetreden, hetwelk ten opschrift heeft: zielkunde. Pijnlijk was ons de raadgeving van eenen wijze, om dat heiligdom niet te spoedig in te treden. Evenwel ik heb dien raad geëerbiedigd en gewacht. En toen ik zou toegelaten worden, ik geloof dat de ingewijde zoo te moede is, wanneer de deuren van het binnenste heiligdom zich voor hem openen, zoo klopte mij het hart, zoo hijgde mij de boezem, zoo vlamde mij het oog. Wie zou niet groote en heerlijke dingen ver-
{==514==} {>>pagina-aanduiding<<}
wachten, wanneer een eerwaardig Priester der wetenschap hem aankondigt, dat de ziel des menschen, hare vermogens en werkingen, hare vrijheid en onsterfelijkheid de voorwerpen der beschouwing wezen zullen; en wanneer bij den ingang des tempels de verzekering wordt gegeven, dat zoo wie toegelaten is, en ijverig werkt, zich de eeuwige wetten der waarheid verklaard zal zien. En nu, wij zijn toegelaten, en wij hebben gewerkt: en in waarheid het is niet te vergeefs geweest. Onderscheidene werkingen van den menschelijken geest, vele hulpmiddelen om de vermogens der ziel te oefenen, en menige bron van menschelijke dwaling en verkeerdheid hebben wij leeren kennen. Om slechts iets te noemen, de betrekkelijke waarde van het herinneringsvermogen en van de oordeelskracht heeft ons de reden aangewezen, waarom zoo velen over de zwakte van het eene, maar bijna niemand over gemis van de andere, gewoon zijn te klagen! En hetgeen meer belangrijk te achten is: ons geloof, dat er in den mensch nog iets hooger is, dan zenuwen, hersens, bloed, of een stoffelijk levensbeginsel; dat deugd en zedelijkheid tot onze menschelijke natuur volstrektelijk behooren; en dat het geestelijk beginsel, dat in ons leeft en werkt, niet vernietigd kan worden, gelijk het
ligchaam, hetwelk in zijne deelen opgelost en ontbonden wordt: dat geloof, M.H., is bij ons vertoeven in dien tempel niet verloren gegaan; maar het is gewijzigd, verhelderd, veredeld; het is op beteren grond gevestigd en daardoor zoo onwankelbaar bij ons geworden, als onze wetenschap, dat dit spreekgestoelte niet denkt of spreekt; en dat de boom, waarvan het genomen is, niet gedacht of gesproken heeft. En evenwel de waarheid gebiedt het mij te erkennen, dat ook in die wetenschap het kunstmatig gebruik der woorden: kracht, beginsel, wet, neiging, vermogen en soortgelijke, op hare armoede, meer dan op haren rijkdom wijst; dat veel duister en onverklaard gebleven, ja zelfs nog duisterder geworden is, dan het mij te voren was; en mag ik in de krachtige taal van onze vaderen spreken: ik verklaar als christenmensch en bij mijne mannenwaarheid, tot op dit

{==515==} {>>pagina-aanduiding<<}
oogenblik niet te weten, wat de ziel, hoedanig hare werking, en welke hare betrekking tot het ligchaam is. Maar toch is mij nog iets geleerd, wat ik eerlijk beken, vroeger niet te hebben geweten, dat namelijk de ziel, als onstoffelijk wezen, eigenlijk buiten de grenzen van ons kenvermogen ligt; immers zoo lang wij in deze zinnenwereld vertoeven. Eene zielkunde, waarvan de slotsom is, dat wij de ziel in haren eigenlijken aard niet kunnen kennen, in waarheid zij heeft groote gelijkheid aan de geleerde verhandelingen over de quadratuur van den cirkel, waaruit veel goeds, behalve het vierkant van den cirkel, geleerd kan worden. Doch het gezegde zij genoeg voor de aanwijzing, dat ook de zielkunde eene engbeperkte wetenschap is, en om ons te doen instemmen met hetgeen de onsterfelijke bellamy gezongen heeft:

Mijn ziel, mijn edelst deel, zoo naauw aan 't stof verbonden, 
En echter immer vrij! 
Wie zijt gij? kunt gij 't stip van uwe wording weten? 
Kent gij uw eigen tracht? 
 
Uit eeuwigheid gevormd, gevoelt gij uw' bestemming, 
En trotsch op dit gevoel, 
Slaat ge, over 't stortend puin van al het ondermaansche, 
Een' blik in de eeuwigheid. 
 
Mijn ziel u zelf zoo vreemd, gij zult u beter kennen, 
In 't rijk der eeuwigheid! 
Dit zij u hier genoeg, dat gij, in uw' bestemming, 
Uw grooten Schepper voelt. 


Op de geschiedenis mag worden toegepast, wat hippocrates van de geneeskunst zeide: het leven is kort, en de kunst is lang. Want geene wetenschap is zoo veel omvattende als de geschiedenis. Haar gebied is de geheele bewoonde wereld. De gebeurtenissen van een vijftigtal eeuwen zijn het onderwerp van hare behandeling: en nog met ieder jaar wint zij van zelve in uitgebreidheid en omvang aan. Gij kent de Vaderlandsche Geschiedenis van wagenaar, van bilderdijk en anderen. Deze is van de geschiedenis der wereld een allerkleinst gedeelte, even

{==516==} {>>pagina-aanduiding<<}
als Oud-Nederland op de wereldkaart niet veel meer is dan een enkele stip. Gij kent de Geschiedenis der Fransche heerschappij in Europa. Zij staat tot de wereldgeschiedenis ten naastenbij als eene episode tot een heldendicht. Gij kent ook de Romeinsche Geschiedenis van stuart: zij betreft slechts één volk der aarde, en bevat niet meer dan een tiental eeuwen. Wij spreken nu van geschiedenis in den wijdsten omvang: algemeene, staatkundige, wetenschappelijke, kerkelijke. Want deze benamingen duiden slechts de onderscheidene perken van het veld der geschiedenis aan. Voegt er bij, dat aardrijkskunde, tijdreken- en oudheidkunde voor haren beoefenaar even onmisbaar zijn, als het kompas voor den zeeman, de proportionaalpasser voor den wiskunstige en het mikroskoop voor den onderzoeker der natuur. En boven dit alles: de geschiedkundige zonder wijsbegeerte is in waarheid niet beter, dan de verzamelaar eener uitgebreide boekerij, zonder wetenschappelijken zin. Om de geschiedenis in haren geheelen omvang en op haar tegenwoordige standpunt te beoefenen, is een menschenleeftijd naauwelijks ter helfte genoeg. Wie zijn leven aan die beoefening geheel of voornamelijk wijden mag, heeft naar onze meening een benijdenswaardig lot. Want hij, nog meer dan andere letteroefenaars, is onbekend met de doodsche stilte der eenzaamheid. In zijn boekvertrek bezweert hij de schimmen der vroegere geslachten, om met haar te spreken en te leven. Aan nieuwe ontdekkingen en aan kennismaking met beroemde en verdienstelijke mannen ontbreekt het hem nooit; en de eenzelvigheid van het dagelijksche leven wordt voor hem op betere en waardiger wijze afgewisseld, dan der jonkvrouw door haren roman, die de verbeelding ontvlamt, het gevoel overspant, en het hoofd of ledig laat, of met ijdelen en bedriegelijken waan vervult. Zoo veel over de uitgebreidheid en tot lof der geschiedenis! En evenwel ook hare grenzen
zijn eng. Laat slechts de weidsche titel van wereldgeschiedenis ons niet misleiden! Ik herinner mij uit mijne kindsche jaren, met wat grooten ophef ik hoorde spreken van eene reize rondom de wereld.

{==517==} {>>pagina-aanduiding<<}
Dat scheen mij boven alles begeerlijk: de gansche aarde om te reizen, alle zeeën te bevaren, alle volken te leeren kennen en alle landen te zien. Maar ik herinner mij ook het gevoel van teleurstelling, toen mij, op eene wereldkaart, de weg van magellaan, die de aarde was rondgereisd, werd aangewezen. Want die weg leidde mij wel door vele wateren en zeeën, tot vele eilanden en kustlanden van Afrika en Zuid-Amerika; maar liet echter het grootste deel der bewoonde wereld onaangeroerd. Soortgelijk moet de teleurstelling wezen voor ieder, die de beteekenis van het woord wereldgeschiedenis niet verstaat. Want dat woord beduidt geschiedenis van Europa; van Amerika sedert driehonderd-en-vijftig jaren; van een en ander der volken van Azië en Afrika; eenige fragmenten van de geschiedenis der Indianen en Perzen; en, van de geschiedenis van vele volken, die de binnenlanden van Afrika en Azië bewonen, bijna of volstrektelijk niets. Wanneer die Afrikaansche en Aziatische broeders op hunne wijze de geschiedenis der wereld hebben beschreven, ik houde het daarvoor, dat hetgeen wij gewoon zijn wereldgeschiedenis te noemen, door hen op eenige weinige bladzijden, of misschien wel op eene enkele zal worden afgedaan. Op verre na is de gemeenschap der volken nog niet genoeg uitgebreid, het onderling vertrouwen is nog te weinig gevestigd, de talen, die in verschillende oorden der wereld gesproken worden, zijn nog aan te weinigen bekend, dan dat eenig volk zich zou kunnen beroemen, eene geschiedenis der wereld te bezitten. Wanneer eenmaal de letterkundige schat van het Oosten en van het Zuiden en van het Noorden zal zijn bijeengezameld, en er komt eens in latere eeuw eene wereldgeschiedenis in het licht; ik benijde den naneef het meerdere licht van
zijne kennis niet; maar wel eens zou ik in de voorrede of de inleiding het oordeel van den schrijver willen lezen, over hetgeen in de negentiende eeuw geschiedenis der wereld, of van alle volken der aarde genoemd is geworden.
En nu heb ik nog niet gesproken van zoo veel, dat in de geschiedenis der vroegere geslachten duister is geble-
{==518==} {>>pagina-aanduiding<<}
ven, en waaromtrent wij wanhopen, dat ooit de sluijer zal worden opgeheven; van zoo vele hoofdstukken van de geschiedenis der oude wereld, waarvan op- en onderschrift niet veel anders dan een vraagteeken is; van zoo veel anders, dat in de grondstof der geschiedenis is opgenomen, ofschoon het alleen in dwaling of partijdigheid van enkele mannen zijnen oorsprong heeft gehad. Ik heb nog niet gezegd, dat de gelukkigste tijden de zoodanige zijn, welke den geschiedschrijver naauwelijks de stof voor eenige weinige bladzijden opleveren. Doch ik vrees nu reeds te uitvoerig te zijn, en behoef ook wel geene andere redenen om uwe overtuiging te verlevendigen, dat ook de wetenschap der geschiedenis enge grenzen heeft, die nog voor groote uitbreiding vatbaar zijn.

In geen gedeelte der wetenschap, M.H., is de vooruitgang der tegenwoordige eeuw meer blijkbaar, dan in hetgeen tot de natuur- en sterrekunde behoort. De vroegere stelsels en schriften zijn door de latere ontdekkingen niet alleen gewijzigd en verbeterd, maar ook en voor een groot deel onbruikbaar geworden. En wie bij het licht dezer eeuw op de kennis der vroegere geslachten terugziet, is wel eens geneigd om over de vroegere eenvoudigheid en onkunde te glimlagchen. Doch houden wij dien glimlach terug: dezelve zou ons de bespotting onzer naneven waardig maken. Want ook in het gebied der zigtbare schepping is nog veel duisters overgebleven, hetwelk misschien later zal worden verhelderd en in het licht gesteld. Wie heeft ooit de zwaartekracht, ik zeg niet beschreven of aangewezen, maar eenigzins duidelijk en in haren wezentlijken aard en oorsprong verklaard? Wie kent het licht en de warmte, niet slechts in verschijnselen en uitwerking, maar in wezen en bron? Wat weten wij van de innerlijke gesteldheid van den aardbol? of is het stelsel van de vorming der verschillende aardsoorten niet zelf nog in eenen staat van vorming en eerste ontwikkeling? Toehoorders, ik bepaal mij tot deze weinige en alge-
{==519==} {>>pagina-aanduiding<<}
meene vragen: want ik mag van uwe aandacht niet te veel eischen, en in dit gedeelte der wetenschap mag ik ook mijzelven niet veel verder wagen.
Een weinig uitvoeriger spreken wij over de sterrenkunde. Boven vele andere wetenschappen heeft zij deze onmiskenbare verdienste, dat zij de denkbeelden van den menschelijken geest verruimt en verheldert, en tevens op de krachtigste wijze ons onze geringheid beseffen doet. In waarnemingen, afmetingen en berekeningen bestaande, heeft zij eene inwendige zekerheid, waarop zich anders alleen de wiskunstige beroemen kan. Het getal der sterren vermeerdert zij door hare werktuigen, waarmede zij het zwakke oog des menschen wapent, tot meer dan tachtig millioenen. Die lichtende stippen in het ruim des hemels vergroot zij tot werelden en zonnen, als deze wereld en onze zon. Den melkweg doet zij kennen als eene verzameling van sterren, die wegens haren, of liever wegens onzen stand in het heelal, tot eene enkele zee van licht vereenigd zijn, en welke, zoo niet de onberekenbare afstand zulks verhinderde, onze zon verduisteren, of onze oogen verblinden zou. Onze aarde verkleint zij tot eene wereld van minderen rang, in de ontelbare sterrenlegers een enkele stip. Het bijgeloof verbant zij met onweêrstaanbare kracht, gelijk de dageraad het nachtelijk duister voor zich henendrijft. De grenzen der wetenschap verruimt zij tot de ruimte van het heelal; en de ruimte van het heelal verbreedt zij, tot dat geene grenzen meer denkbaar zijn. Bij haar licht vertoont zich de zon als het middelpunt van een stelsel, tot hetwelk de aarde, de maan, de planeten met hare wachters behooren. Het getal dier planeten vermeerdert zij tot een getal van duizenden. Voor die allen is geen licht of warmte, zonder de werking en den invloed der zon. En evenwel is die zon, met de werelden, welke zij in haar gevolg voert, niet meer dan ééne der ontelbare vaste sterren, welke de onkundige met verbazing aanziet, als zoo vele lampen, die aan het gewelf des hemels zijn opgehangen. Waarschijnlijk, want hier treden wij buiten het gebied der waarneming, - waarschijnlijk wentelt zich ons
zonnenstelsel met vele andere om eene

{==520==} {>>pagina-aanduiding<<}
andere en hoogere zon. Misschien vormen alle sterren, die wij met het ongewapende oog aanschouwen, slechts één stelsel van werelden en zonnen, waarvan het middelpunt zich in den nevel der melkwegen verschuilt. En niet slechts misschien, maar ongetwijfeld en zeker is het, dat de aarde, als zij uit hare loopbaan geslingerd en naar eene andere zon wierd voortgestuwd, zich bewegende met dezelfde snelheid, als waarmede zij zich nu om de zon beweegt, in vijf of zesduizend jaren die andere zon nog niet zou hebben bereikt. Het is een afstand, M.H., welken de stoutste verbeelding zich niet meer kan voorstellen; en evenwel deze afstand is door de wetenschap berekend geworden! Het moge daarom wonderspreukig zijn, te spreken van de enge grenzen der wetenschap, het is desniettemin op waarheid gegrond. Letten wij slechts op de uitbreiding, waarvoor deze wetenschap nog vatbaar blijft. Het was eene luide bespotting van de ligtgeloovigheid en de onwetendheid der menschen en volken, toen voor eenige weinige jaren een schijnbaar wetenschappelijk berigt werd gegeven van de bewoners der maan; als die namelijk door een veel verbeterd werktuig zouden zijn waargenomen: gelijk men in onze dagen, wederom van uit Amerika, eene proef heeft genomen op de ligtgeloovigheid der Europesche volken, door soortgelijke berigten over uitbranding, verdooving en verwijdering van sommige der planeten; alsof het goede vertrouwen, waarmede de Europesche beurs Amerikaansch papier voor klinkend metaal heeft ingeruild, ook in het wetenschappelijke even gemakkelijk en even onbeschaamd te misleiden ware. Doch waarheen dwaal ik met mijne redenen af: ik wilde zeggen, dat hetgeen nu nog met onze werktuigen niet waargenomen kan worden, welligt in latere eeuw, voor het vernuft en de schranderheid van hen, die na ons wezen zullen, zich niet langer zal kunnen verbergen. Nu reeds weten wij met zekerheid, dat de werelden van ons zonnestelsel, even zoo wel als wij, hare dagen
en nachten, hare zomers en winters hebben; dat sommige ook wachters of manen hebben, die de donkerheid van den nacht verhelderen; met waarschijnlijkheid houdt men het daarvoor, dat de opper-
{==521==} {>>pagina-aanduiding<<}
vlakte dier werelden in bergen en valleijen verdeeld is, dat zij omgeven zijn van eenen dampkring, welke het leven van dierlijke wezens mogelijk maakt; en dat in dien dampkring wolken drijven en stormen heerschen! Wie zal dan nu bepalen, wat bij toenemende volmaking der werktuigen en hulpmiddelen het latere geslacht hiervan weten zal! En wie ziet niet duidelijk in, dat de sterrenkunde, terwijl zij het mogelijke gebied der menschelijke wetenschap tot de ruimte des heelals verbreedt, onze wezentlijke en juiste kennis tot een allerkleinst gedeelte bepaalt! Onze aarde is, in vergelijking met het heelal, in waarheid niet meer dan een enkel blad in een uitgestrekt woud. En wat is het nu eigenlijk, dat wij van de schepping buiten deze aarde weten, dan alleen dat zij boven onze bevatting groot moet zijn. Wij gelooven, dat ook andere werelden bewoond zijn, als de aarde, waarop wij leven. De wijsgeer kant durfde al zijne bezittingen verwedden, dat dit zoo was. Indien iemand die weddingschap had willen aangaan, wij zouden volgaarne met dien wijsgeer winst en schade hebben willen deelen. Maar wat is ons dan nu van die ontelbare wezens, welke de vele werelden bewonen, buiten onze zedelijke overtuiging van derzelver aanwezen, bekend! Onze juiste kennis is schier geheel tot deze aarde bepaald. En om die kennis ons te verzamelen, is een gewone menschenleeftijd op verre na niet genoeg. Hoevele malen zouden dan onze jaren vermenigvuldigd moeten worden, eer wij alle wetenschap omvatten, en de mogelijke hoogte van menschelijke kennis bereiken zouden! Maar laat mij niet verder gaan: wij gevoelen onze geringheid, en wij beseffen, dat wij niet dan stamelen kunnen: en met de woorden van nieuwland roepen wij allen toe:

Zijt gij op de aarde zoo gering; 
Die aarde, trotsche sterveling! 
Is een dier duizend duizend bollen, 
Die om dezelfde groote zon 
In afgeperkte banen rollen, 
Licht scheppen uit dezelfde bron. 

{==522==} {>>pagina-aanduiding<<}

Elk lichtje, dat gij tintelen ziet; 
Zelfs 't kleinste, dat uw oog ontvliedt, 
Is zulk een bron van licht, omgeven 
Van werelden, die zonder tal 
Als stofjes door elkander zweven, 
En veilig zijn voor schok en val. 
 
Verbeelding! is u niets te hoog, 
Zoo leer mij gindschen heldren boog, 
Den goddelijken melkweg kennen; 
Voer langs dat breed en glansrijk spoor, 
Mijn tragen geest, op vlugge pennen, 
Den wijden kring der schepping door! 
 
Hebt gij den grenspaal nu ontdekt? 
Weet gij hoe ver de schepping strekt, 
O sterfling! eindig van vermogen, 
Zoo sla nog eens, uit dat verschiet, 
Op gindsche starrenheir uwe oogen, 
En zink, verzink dan in uw niet! 


Hetgeen wij tot hiertoe hebben gezegd, heeft ons in eenige voorbeelden aangewezen, dat onze kennis van den mensch, van de natuur, van het heelal, binnen enge perken omsloten is. Geen andere zal de slotsom onzer beschouwing zijn, wanneer wij met onze gedachten opklimmen tot het hoogste, wat denkbaar is, het oneindige en goddelijke wezen. De menschelijke rede, geen gewrocht erkennende zonder oorzaak, de zigtbare schepping en het zedelijke gevoel waarborgen ons het aanzijn van dat wezen. Maar wij mogen niet voorbijzien, dat het goddelijke geheel buiten het gebied van eigenlijke wetenschap gelegen is, en voor zich een eigen gebied inneemt: ik bedoel dat van het geloof. Dat geloof is niet alleen voldoende voor onze rust, geschikt voor de behoeften en de krachten onzer menschelijke natuur; maar ook bereikt het, bij wetenschappelijke en zedelijke ontwikkeling, eene zoo groote mate van helderheid en zekerheid, dat wij de wetenschap wel kunnen ontberen. Wij althans gevoelen zoo zeer de kracht onzer innerlijke bewustheid en onzer zedelijke overtuiging, dat wij niet slechts al wat wij bezitten, maar ook

{==523==} {>>pagina-aanduiding<<}
het leven er onder verpanden willen, dat er een hoogste wezen is! En waarom het leven? Omdat het leven zonder het aanwezen der Godheid geene waarde heeft in onze oogen.
En hoedanig is nu dat hoogste wezen? Gij zegt, dat het oneindig, onstoffelijk, onsterfelijk is! Maar ik heb niet gevraagd, wat tot dat wezen niet behoort; en gij hebt slechts ontkennerderwijze gesproken! Gij spreekt van vaderlijke liefde en koninklijke magt. Ook dit wijst wel de betrekking tot andere wezens, maar nog geenszins het innerlijke wezen der Godheid aan! Gij noemt haar eeuwig; doch weet gij mij dan te zeggen, wat die ruimte zij, aan welke geen begin en geen einde is. Gij noemt haar ééne: maar is dit meer dan een ijdele klank, waar geene veelheid denkbaar is! Gij noemt haar een' geest, en gij kent den geest niet, die in uw binnenste woont! Gij spreekt van wijsheid en regtvaardigheid: en gij geeft den naam van wijs en regtvaardig ook aan menschen, die van gelijke beweging zijn als gij. Erkent het vrij, dat onze kennis van het goddelijke gebrekkig, onzuiver, van het menschelijke ontleend en onvolledig is. Er moest, en er kon aan ons geen hooger onderwijs worden medegedeeld, omdat onze taal geene woorden, en onze ziel geene begrippen heeft, om het eeuwige en goddelijke anders dan in zinnebeelden en menschelijke vormen op te nemen of uit te drukken. Hoogere kennis behoort tot eenen anderen toestand der menschen en tot eene andere wereld. Wat wij hier kunnen weten, is niet meer dan de zwakke beginselen; eene hoogere en betere wetenschap zal ons later worden medegedeeld. - Doch dat ook hier de taal der poëzij onze te flaauwe redenering vervange! Aan het hoogste wezen zong de dichter toe:

Ik heb mijn lier voor u besnaard; 
En 'k nader bevend voor uwe oogen, 
Daar gij, door 't ruim der hemelbogen, 
Op vleugels van uw almagt vaart; 
Mijn ziel verliest zich in haar zelf, 
Mijn oog verdwaalt aan 't hoog gewelf, 
Waar duizend, duizend zonnen blinken, 

{==524==} {>>pagina-aanduiding<<}

Die eens uw stem te voorschijn riep, 
Hier moet al 't eindige verzinken, 
In 't nimmer peilbre diep. 
 
O wijsheid, onbeperkte magt, 
'k Verlies mij in uw grootschen luister, 
Mijn oog bezwijmt, - 't is alles duister! 
Waar ben ik in deez' donkren nacht! 
O eeuwig wezen! laat het licht 
Van uwe wijsheid mijn gezigt 
Het toppunt uwer grootheid wijzen! 
Maar hoe zou 't eindige vernuft 
Dan ooit tot deze hoogte rijzen, 
Daar 't op den drempel suft. 
 
Genoeg, zoo ik een staamlend lied, 
Mijn God, van uwen roem mag zingen. 
Bij 't hooge lied der hemellingen, 
Veracht gij toch mijn zangen niet. 
Schenk mij een vonkje van dien gloed, 
Die 't vuur van uwe zangers voedt, 
Dan zing ik waardiger gezangen 
Van uw geduchte majesteit, 
Wier toon ik grootscher zal vervangen 
In 't koor der eeuwigheid! (*) 


Onze beschouwing is ten einde, M.H.! Ons doel zal bereikt zijn, wanneer het nu allen helder en levendig voor den geest staat, dat het hoogste wezen geen voorwerp van menschelijke wetenschap op haar tegenwoordige standpunt zijn kan; dat van het heelal niet eens de omtrekken, veel min de innerlijke gesteldheid en de bewoners ons bekend zijn; dat onze wetenschap tot deze aarde bepaald, maar ook in dezen beperkten kring nog veelzins gebrekkig en onvolledig is; en dat zelfs de geschiedenis en de natuur

{==525==} {>>pagina-aanduiding<<}
van ons eigen geslacht hare vele duistere punten heeft! Maar wij zouden ons doel missen, wanneer iemand, om al het gezegde, de wetenschap zelve miskennen, of de twijfelzucht des ongeloofs in zijne bescherming nemen wilde. Wij hebben immers niet gezegd, dat menschelijke kennis, als zij binnen hare wezentlijke grenzen wordt teruggebragt, hare gronden van zekerheid missen zou. De spreuk van den wijze der oudheid: dit ééne weet ik, dat ik niets weet, nemen wij alleen in dien zin over, dat hetgeen wij weten, in vergelijking met hetgeen buiten het bereik van onze kennis ligt, als niets is te achten. Wanneer wij, in trotschen waan, de slotsom van alle menschelijk onderzoek verwerpen, zien wij dan niet tot welke ongerijmdheid die onbeteugelde twijfelzucht ons henenvoert! Zegt aan den twijfelaar, dat hij liever twijfele aan zijne eigene schranderheid, dan aan de waarheid van hetgeen door alle wijzen en braven is erkend en aangenomen. Zegt hem, dat het een blijk van wetenschappelijken zin kan zijn, dat hij zonder redelijke overtuiging niet gelooven wil; maar zegt hem ook, dat alleen eene halve kennis ons afleidt van het geloof, en dat eene meer ontwikkelde en gezuiverde kennis hem daartoe terugleiden zal. Zegt hem ook, dat hij zijn tegenwoordige standpunt geheel miskent, wanneer hij alles zien, en niets gelooven wil. Maar eigenlijk hebben wij onze rede niet gerigt tot den twijfelaar, maar veelmeer tot den hoogmoedige, die, wanneer hij iets meer dan anderen weet, nu ook waant er niet verre meer af te zijn van alles te weten. IJdele waan! omdat men van uit de diepte der vallei eenige schreden opwaarts geklommen is, zal men den wijden afstand voorbijzien, die ons van den hoogen bergtop verwijderd houdt. In jeugdige menschen is die trotschheid van wetenschap niet zoo moeijelijk te dragen: want het is niet onnatuurlijk op hun standpunt, bij hunne dagelijksche toeneming in kennis, en bij hun gevoel van frissche
levenskracht: indien zij anders wijs zijn, zal na weinige jaren die waan voor nederiger besef geweken zijn. Maar wanneer die waan de verontschuldiging der jeugdige jaren niet meer heeft, in waarheid, ik weet niet, of wij

{==526==} {>>pagina-aanduiding<<}
ons over zoo verregaande dwaasheid meer bedroeven of ergeren moeten. De ware wijze kan niet anders dan nederig zijn: want er is in hem een juist en helder begrip van de beperktheid zijner krachten, en van de enge grenzen zijner wetenschap. - En zoodanige nederige zin, zal niet verdraagzaamheid daarvan de waarborg en het sieraad zijn. Ziet, er zijn sommige menschen, die, als van uit de hoogte, nederzien op al wat niet in overeenstemming is met hunne overtuiging en begrippen. Wel eens betoonen zij onmatigen ijver voor hetgeen bij meerder licht hun blijken zou, ongegrond, bekrompen, en onweêrsprekelijk valsch te zijn. Wij niet alzoo, M.H., beoordeelen wij de meening van anderen met onpartijdigen zin, houden wij ons overtuigd, dat anderen op hun standpunt niet wel anders kunnen meenen. Zoeken wij de overreding nooit anders, dan langs den weg van redelijke overtuiging. Vergeten wij nooit, dat de vrijheid, die wij voor ons eischen, ook aan anderen behoort vergund te worden; dat iedere mensch wel eens tegenstrijdige meeningen in zijne begrippen opneemt, en dat volstrekte eenheid, naar het schijnt, voor onzen tegenwoordigen toestand, onbereikbaar is. - Maar, dit beseffende, streven wij er naar, dat wij die eenheid hoe langer hoe meer naderbij komen. Staan wij geduriglijk naar vermeerdering van onze kennis. Wanneer andere en wijzere mannen ons de verzekering geven, dat zij door hunne veeljarige ervaring, aan de eene zijde van het hooge belang, en aan den anderen kant van de geringheid der menschelijke wetenschap meer en meer zijn overtuigd geworden, nemen wij van hen die overtuiging over. Werken wij, zoo veel wij kunnen, om geduriglijk wijzer te worden! En bij het besef, dat ons nog veel ontbreekt, bemoedige ons de gedachte, dat wij de ruimte der eeuwigheid voor ons hebben, om in kennis en wijsheid toe te nemen. - Doch ik mag niet uitvoeriger zijn, en eindig dus mijne rede met het woord, waarmede massillon zijne lijkrede op
lodewijk den Grooten, in het gezigt der teekenen beide van menschelijke grootheid en geringheid, heeft aangevangen: God alleen is groot, M.B.! - Ik heb gezegd.








{==527==} {>>pagina-aanduiding<<}

Herinneringen aan eene reis naar Stokholm, ter gelegenheid van de vergadering der Scandinavische natuuronderzoekers in julij 1842, door J. van der Hoeven.

Eerste Hoofdstuk.


Vergaderingen van Natuuronderzoekers. Hamburg. Kiel. Universiteit aldaar. Koppenhagen. Lieve Vrouwekerk.

Vergaderingen van natuuronderzoekers, uit verschillende oorden bijeengekomen om elkander persoonlijk te leeren kennen en over de wetenschap hunne denkbeelden te wisselen, zijn eene vrucht van den voortgang der beschaving in de eeuw, waarin wij leven. Reeds twintigmaal (sedert 1822) kwamen de Duitsche geleerden aldus in verschillende steden van het groote Duitsche vaderland te zamen, en deze bijeenkomsten werden later in Engeland, Frankrijk, Italië en na 1839 ook in de drie Scandinavische rijken nagevolgd.
Er moet in deze bijeenkomsten een groot en edel doel liggen, hetwelk men zich met dezelve heeft voorgesteld en hetwelk tevens daardoor, ten deele althans, bereikt wordt. Levendig zullen altijd in mijne herinnering de gewaarwordingen blijven, waarmede ik voor het eerst zulk eene bijeenkomst in het jaar 1841 te Brunswijk bijwoonde; onvergetelijk de menige belangrijke kennismakingen met vele uitnemende mannen, waarop Duitschland roem draagt. Hoe veel vindt men daar af te handelen in het ruime veld van onderzoek, omgeven door geleerden, die hun geheele leven aan de wetenschap toewijden! Hoe zeer gevoelt men de waarde van echte beschaving in het dagelijksch verkeer met edele mannen, even achtingwaardig door hunne uitgebreide kennis als beminnelijk door hunnen eenvoudigen zin en door hunnen opgewekten geest! Hoe vereerend is het tevens voor den geest des tijds, dat grooten en geringen, jongen en ouden zich als om strijd beijveren, om het feest der wetenschap als een algemeen feest der menschheid te beschouwen, en door deelneming en vreugdebetooning van allerlei aard den van alle kanten bijeengekomen vreemden te toonen, op hoe hoogen prijs zij de onderscheiding stellen, die hunne stad door de keuze der vergadering te beurt viel!
Welkom was mij dus ook het vorige jaar de uitnoodiging,

{==528==} {>>pagina-aanduiding<<}
die ik ontving, tot het bijwonen eener vergadering te Stokholm, waarvan berzelius Voorzitter en retzius Secretaris zijn zou. Het Noorden trok mij sedert lang tot zich, en, hoezeer eene zeer gebrekkige en onvoldoende kennis der Noordsche talen mij verhinderen zou de opentlijke voorlezingen geheel te volgen, meende ik echter, dat bijzondere omgang en heusche inlichting hierin veel zou kunnen verhelpen, en dat deze reis niet onvruchtbaar voor mijne vorming wezen zou.
's Avonds van den 1 Julij ging ik van Amsterdam, aan boord van de stoomboot, naar Hamburg. Het weder was vrij ruw geweest, en 's middags om twee ure hadden wij te Amsterdam een' vliegenden storm uit het noorden gehad met veel regen. Dit voorspelde voor den togt niet veel goeds. Ik ging spoedig ter rust in mijn enge bed, waarin ik niet zonder inspanning geklommen was, en waarin ik mij niet kon uitstrekken, noch ook regtop overeind zitten, zonder mijn hoofd tegen de zoldering te stooten. Slapen kon ik op de harde matras niet veel, vooral niet in de benaauwde lucht en terwijl de golven hard tegen ons schip sloegen. Den 2 Julij waren wij in de Zuiderzee en 's namiddags kwamen wij in de Noordzee, Terschelling omvarende. Aan verveling ontbrak het niet; daarbij kwam, dat de demon der zeeziekte, die mij op eene reis naar Engeland in 1840 zoo genadig verschoond had, mij thans ook, hoezeer slechts voorbijgaande, pijnigde.
Schoon is het binnenkomen der Elbe; de Holsteinsche kust vertoont zich met heuvelen en bevallige huizen gesierd bij Blankenese. Den 3 Julij 's avonds om 6 ure kwamen wij te Hamburg aan. Welk een gezigt, toen wij de stad doorreden! Ik had met eenen reisgenoot, den Heer behrmann, Directeur van het Doofstommen-Instituut te Hamburg, een droschke genomen, en doorreed nu met hem de verwoeste stad, om in streit's hôtel bij de Jungfernstieg eene kamer te zoeken. Van de haven tot de binnen-Alster doorreden wij derhalve de stad bijkans in dezelfde rigting, die de brand genomen heeft. Geheele straten zijn vernield; slechts hier en daar staat nog een post van eene deur, een steenen trap, een enkele muur, maar anders niet dan links en regts puinhoopen, de overblijfsels der fundamenten en de kelders. Als een voorbeeld van den ongeloofelijken spoed, waarmede de brand, toen zijne woede het hevigste was, voortsnelde,

{==529==} {>>pagina-aanduiding<<}
verhaalde mij mijn reisgenoot, dat hij door een' bewoner van een huis uitgenoodigd was, om op diens zolder den brand te overzien, en dat hetzelfde huis, waar men zich toen nog volkomen veilig waande, vier uren later mede door den vuurstroom verzwolgen werd. Bij streit's hôtel was de brand in deze rigting gestuit, en men had daartoe het voorste gedeelte van dat gebouw in de lucht doen springen; het achterste gedeelte was weder tot zijne bestemming ingerigt; langs een' langen planken brug over het puin moest men tot hetzelve naderen. Ik vond er echter geen plaats, en verkreeg eerst na veel heen en weder rijden, in het pas sedert twee dagen op de grosse Bleichen geopende Hôtel d'Angleterre, eene vrij goede kamer. Nagenoeg alle logementen zijn afgebrand. Ook aan de overzijde der straat, waarin ik mij bevond, was veel vernield, en, als ik uit mijn venster zag, had ik het schouwspel van verwoesting voor mij. Dat hier, in een eerst sedert twee dagen geopend hôtel, ook nog niet alles in orde was, begrijpt men ligtelijk.
Ik bezocht dien eigen avond nog het theater, waar ik das schwarze Domino van scribe en auber (in 't Duitsch bewerkt door von lichtenstein) zag uitvoeren. Het theater is groot, met vier galerijen; het parterre was stampend vol. In het foyer vonden wij vruchten, gelijk in Duitschland des zomers veelal gezien wordt. Dit is beter in dezen tijd, dan 't geen men bij ons in die zoogenaamde koffijkamers ons aanbiedt. Aan den ingang van het theater had ik gelegenheid het zonderling blaauw costuum der vrouwen van Vierland op te merken. Een meisje van dat eiland stond daar, bloemen aanbiedende. De Hamburgers beminnen bloemen. 's Anderen daags zag ik weder aan de beurs zulke dienstwillige bloemenmeisjes, en vele deftige kooplieden beklommen met een' rozenknop in het knoopsgat de steenen trappen van dezen tempel van den handelsgod.
In Hamburg bezocht ik nog dien eigen dag het schoon en ruim gebouwde Gymnasium in de nabijheid der afgebrande Petrikerk. Men mag het als een bijzonder geluk beschouwen, dat de zich daar bevindende bibliotheek, zoo rijk en welgeordend, gespaard bleef. De leeskamer is versierd met de geschilderde portretten van klopstock, reimarus en charles villers, die de Fransche taal bezigde, om Duitsche gedachten ingang te verschaffen. Digt bij het Gymnasium woont de bekende botanist Prof. lehman, een vrien-
{==530==} {>>pagina-aanduiding<<}
delijk, reeds in de wetenschap vergrijsd man, van eene lange gestalte. Met hem doorwandelde ik de stad. Bijzonder treffend is het schouwspel der verwoesting, 't geen zich, wanneer men aan den achtergevel der beurs staat, aanbiedt. De beurs zelve, dat schoone nieuwe gebouw, werd door ongeloofelijke inspanning beveiligd, gelijk ook eenige daaraan grenzende huizen, waaruit ons de toonen eener piano toeklonken. Het verbrande gedeelte der stad is met puin overdekt, met welks opruiming men bezig is, waardoor op vele plaatsen het stof zeer hinderlijk was. In de Deichstrasse rookte het puin nog; hier en daar werd men de brandlucht (na meer dan negen weken) nog gewaar. Schildwachten bewaren de puinhoopen. Voor winkeliers heeft men, vooral langs de Jungfernstieg en op de Esplanade, voorloopig houten huisjes opgeslagen, grootendeels zeer eng, waar zij hunne winkels hebben overgebragt en tevens gehuisvest zijn; deze kleine huisjes geven eenigermate de vertooning van eene rij kramen op onze kermissen. Nog altijd ging men voort met er meerdere op te rigten. In de afgebrande straten vindt men hier en daar op een' paal, ter plaatse der vroegere woning, een adresbord opgerigt, hetwelk de tegenwoordige standplaats des winkeliers vermeldt.
Rondom de groote vierkante waterkom, die men de binnen-Alster noemt, is de nieuwe Jungfernstieg, eene rij van hooge, prachtige, wit bepleisterde gebouwen, geheel gespaard gebleven. Ik trad hier in een koffijhuis, de Alster-Halle genoemd, welks ruime zaal wel bezienswaardig is, beschilderd met kleine medaillons, waarop verschillende tafereelen uit Duitsche bekende romances en gedichten zijn afgebeeld, en versierd met de portretten van goethe, schiller en andere dichters en groote componisten en tooneelspelers. Aan de andere zijde van de binnen-Alster, waar alles was afgebrand, waren ook de schorsen der lindenboomen verkoold, hoezeer de boomen zelven met frissche bladeren prijkten. Langs de binnen-Alster voortwandelende, kwam ik in de fraaije wandelingen rondom de stad, met rozen en jasmijnen versierd. Hier trok een gedenkteeken, uit graniet opgerigt, mijne aandacht. Het opschrift zeide mij, dat het aan de nagedachtenis van johan george busch door zijne dankbare medeburgers was opgerigt. Zijn bronzen borstbeeld in profiel was op de voorzijde van deze granietzuil geplaatst. Busch was een Hoogleeraar in de Wiskunde aan het Gymna-
{==531==} {>>pagina-aanduiding<<}
sium van Hamburg, die door zijne groote kennis in geschiedenis, in het bijzonder des handels en in de theorie van den handel zelven, uitmuntte, en vooral door eene handelschool te Hamburg te stichten (1767) zijnen medeburgers groote dienst bewezen heeft. Hij overleed in 1800.
Ik kon mij in Hamburg niet langer ophouden, wanneer ik op den bepaalden tijd te Stokholm wilde zijn. 's Avonds nam ik plaats in den Duitschen postwagen naar Kiel. Deze diligence, met goede paarden bespannen, heeft twee banken, elke van drie plaatsen. Zij waren alle bezet, en ik had het ongeluk mijne plaats te vinden op het midden der voorbank. Kon ik daardoor weinig slapen, zoo had ik des te meer gelegenheid, bij de lange schemering en den korten zomernacht, veel uit den wagen te zien. De weg is goed bestraat en grootendeels vlak. Buiten Altona ziet men weilanden, als in Holland; het geheele land heeft aldaar een Hollandsch voorkomen. Digter bij Kiel wordt de landstreek meer heuvelig, zandachtig, met gerolde steenen; hier groeit rogge en boekweit; hier en daar ziet men fraai geboomte; men is niet meer in de provincie Holland, maar in Gelderland of Overijssel, doch het blijft een vaderlandsch landschap.
Men legt den afstand van Hamburg naar Kiel in tien uren af. Ik kwam in de laatstgemelde plaats des morgens ten vijf ure aan. Het was daar ongelukkig jaarmarkt, en al de logementen waren vol van Holsteinsche goedbezitters. In de Stadt Lubeck, zoo heette een der logementen, was geen plaats meer dan onder het dak; ook was het uiterlijk aanzien van dit Gasthof niet innemend; minder nog was dit het geval met de Stadt Koppenhagen; boven deze twee steden verkoos ik dus de Stadt Hamburg, waar ik echter evenzeer eene hooge bovenkamer voor lief moest nemen en alles vrij middelmatig vond, behalve de rekening.
Te Kiel had ik nog eenen bekende in den regterlijken ambtenaar boie, broeder van den bekenden reiziger, die in onze Oostindische bezittingen als slagtoffer van zijnen ijver voor de wetenschap gestorven is. Natuurlijk wachtte ik 's morgens niet lang met dezen wakkeren en beschaafden man op te zoeken. Ik vond hem rondom omgeven met zijne opgezette vogels, die, in kleine kastjes geschikt, de wanden van zijn woonvertrek versierden. Hij bragt mij naar klaus harms, dien beroemden Archidiaconus, wiens gaven als

{==532==} {>>pagina-aanduiding<<}
populairen, krachtigen en vurigen gewijden redenaar ook boie, hoezeer anders in denkwijze van hem verschillende, ten hoogste prees. Waarlijk aantrekkelijk was zijn onderhoud, naïf en vol humor, waarbij echter de sprongen van het eene op het andere onderwerp verbazend waren. Zoo vroeg hij mij, bijkans in één' adem, of de Zoölogen nu het onderscheid reeds gevonden hadden, 't geen linnaeus niet geweten had, tusschen den mensch en de apen, en hoe het in Holland met de orthodoxie gesteld was! Bij dit gesprek wandelde hij steeds, met eene geweldig lange Duitsche pijp in de hand, de kamer op en neder. Eene andere kennismaking, die ik mede aan den Heer boie te danken had, was die van den ouden Hoogleeraar en Staatsraad pfaff. Deze bejaarde physicus en chemist is thans bijkans blind, maar hij wil het zichzelven verbergen, en toen ik naast hem zat en hij met zijne groote levendige oogen mij bij het gesprek aanzag, terwijl een bewegelijk spel zijner trekken al de nuances der gedachten en gewaarwordingen volgde, had ik zelf moeite om te gelooven, dat die heldere, opgewekte man het gezigt bijkans geheel verloren had. Met deelneming vroeg hij naar vroegere bekenden uit Holland, die echter bijkans allen reeds gestorven waren. Een portret van cuvier van omstreeks het jaar 1798, waarop cuvier zelf zijn' naam geschreven had en daaronder à son ami pfaff, hing, met dat van kielmeijer en nog eenige andere vrienden, aan den wand. In het laatst der vorige eeuw, toen beiden nog jong waren, hadden pfaff en cuvier in eene levendige briefwisseling gestaan; beider vriendschap was aan de Carlsschule te Stuttgardt, waar zij gelijktijdig gevormd waren, ontstaan.
Pfaff gaf mij de lijst der universiteitslessen voor het tegenwoordige zomer-semester.
De Universiteit van Kiel werd in het jaar 1665 door den Hertog christian albrecht van Holstein gesticht. Zij is eene der kleinste Duitsche Universiteiten en telt thans naauwelijks driehonderd studenten. Men scheen te Kiel over 't geheel te meenen, dat de Deensche regering de Hoogeschool te Koppenhagen te veel ten nadeele van die van Kiel begunstigde. Het getal docenten is echter grooter dan bij ons zelfs aan de eerste en oudste vaderlandsche hoogeschool, namelijk drie-en-veertig. Hiervan zijn in de godgeleerde faculteit vier gewone en een buitengewone Hoogleeraars; in de regtsgeleerde faculteit drie gewone, twee buitengewone

{==533==} {>>pagina-aanduiding<<}
Hoogleeraren en vier Privaatdocenten; in de geneeskundige vier gewone, drie buitengewone Hoogleeraren en drie Privaatdocenten; in de wijsgeerige (de wiskundige wetenschappen, de letteren, de geschiedenis en de bespiegelende wijsbegeerte) zes gewone, drie buitengewone Hoogleeraren en zeven Privaatdocenten. Drie Lectoren eindelijk onderwijzen de Deensche, Zweedsche, Fransche en Engelsche talen. Men heeft in den laatsten tijd bij ons veel over verbetering van het hooger onderwijs gesproken. Onder al wat men in dat onderwijs in ons land gedeeltelijk te regt, gedeeltelijk ten onregte berispt heeft, komt mij geen klagt gegronder voor, dan die over het te gering aantal van docenten. Velen vormen zich van akademisch onderwijs zeer verkeerde begrippen, en meenen, dat het genoeg is, wanneer men door lectuur zich zoo veel van een vak heeft eigen gemaakt, om de gronden daarvan te kunnen onderwijzen; daardoor hoopt men vakken opeen en vertrouwt ze aan éénen enkelen ter behandeling toe, waardoor hij volstrekt verhinderd wordt in eene of andere wetenschap boven het middelmatige zich te verheffen. Men meene niet, dat door dezen ruimeren omvang van onderwijs eenzijdigheid voorkomen wordt; integendeel kan daardoor eigenwaan ontstaan en eene zelfgenoegzaamheid, waarbij men zich beroemt tien of twintig jaren lang dezelfde gevoelens te verdedigen en van de oude leer niet af te wijken. Gij houdt mij toch niet voor een' verachter van het oude? Ik vind mijn gevoelen over oud en nieuw in de woorden van malpighius kort en duidelijk uitgedrukt: Non haereas an nova vel vetera sint, sed an naturae consonent prudentius quaeras.
Het universiteitsgebouw is onaanzienlijk. Digt daarbij ligt het slot, aan de haven der stad. In dit slot is de bibliotheek geplaatst, die ik onder geleide van den Bibliothecaris, Prof. ratjen bezocht. Deze geleerde, die de letterkundige geschiedenis der regtswetenschap onderwijst, toonde zich met grooten ijver voor de inrigting bezield, welke hij bestuurt. Hij verhaalde mij, dat de jaarlijksche toelage ongeveer 1500 Pruisische daalders bedroeg, en dat de bibliotheek vooral van boekveilingen gebruik moest maken, om zich te completeren. Dezelve telt omstreeks 70,000 banden. Voor natuurlijke geschiedenis vond ik hier vele goede werken; uit de onlangs verkochte boekerij van wiedemann was veel aangekocht.

{==534==} {>>pagina-aanduiding<<}

Wiedemann, die hier het laatst Zoölogie doceerde, heeft zich vooral in eenen bijzonderen tak dier wetenschap verdienstelijk gemaakt, de kennis namelijk der tweevleugelige insekten. Vóór hem onderwees hier fabricius, mede een insektenkenner, een der laatste leerlingen van den onsterfelijken linnaeus, wien hij van 1762 tot 1764 te Upsal hoorde. Gij weet, dat fabricius tot in het begin dezer eeuw als de eerste insektenkenner beschouwd werd, en in den beroemden latreille zijnen eenigen mededinger vond, op wien later zijn mantel gevallen is. Reeds had linnaeus de groote verdiensten van fabricius, toen deze nog zijn toehoorder was, ingezien, en bekend zijn u uit het leven van den grooten Zweed deze woorden: Si Dominus fabricius venit ad me cum aliquo insecto et Dominus zoega cum aliquo musco, tum ego pileum detraho et dico estote doctores mei. (*)
De insektenverzameling van fabricius bestaat nog te Kiel, doch is in geenen besten toestand, bijzonder wat de lepidoptera betreft; beter zijn de coleoptera, ofschoon ook niet fraai. De specifieke namen zijn op kleine, dikwerf slechts afgescheurde, stukjes papier eigenhandig door fabricius geschreven; de generische namen zijn door wiedemann er bijgevoegd. Het komt mij voor, dat fabricius reeds bij het verzamelen niet met die netheid te werk is gegaan, welke men thans bij de beminnaars der insektenstudie opmerkt. Hetzelfde had mij in 1840 getroffen, toen Prof. don te Londen mij de insektenverzameling van linnaeus in het huis der Linneaansche Societeit vertoonde. Men bediende zich toen van onmatig dikke spelden, en het behoorlijk uitspreiden der vleugels bij vlinders werd veelal verzuimd.
De tegenwoordige docent der Zoölogie is Prof. behn, die, als buitengewoon Hoogleeraar bij de geneeskundige faculteit, tevens ontleedkunde en physiologie onderwijst. Pfaff was er bijzonder op gesteld geweest, dat ik met dezen zijnen jeugdigen ambtgenoot in persoonlijke kennis kwam, en ik heb het aan dezen vooral te danken, dat de twee dagen, die ik te Kiel doorbragt, zoo genoegelijk voor mij waren. Naauwelijks waren wij eenigen tijd in vertrouwelijk gesprek,

{==535==} {>>pagina-aanduiding<<}
of het scheen dat wij elkander reeds jaren lang hadden gekend. Ik stond verbaasd over dien ijver, over die uitgebreide kennis, over die scherpzinnigheid, welke uit zijne gesprekken doorstraalden, en waarbij ik meer dan eens mijne onkunde belijden moest. Doch, van alle meesterachtige aanmatiging verwijderd, wist behn het gesprek steeds weder over te brengen op een gebied, waarin ik minder vreemd was. Hoe ras waren de avonduren weggevloden, die ik met hem deels wandelende langs de schoone haven, door statige beuken tot aan den tegenover de stad gelegenen heuvel, deels op zijne kamer of in de daaraan grenzende nieuw aangelegde verzameling van natuurlijke voortbrengsels doorbragt!
Kiel is eene tamelijk levendige stad, met ruim tienduizend inwoners. De drokte op de straten is hier en daar vrij groot. Over 't geheel schijnt hier welvaart te heerschen. Men ziet enkele zeer fraaije winkels, die in pracht voor die onzer groote steden niet behoeven onder te doen. Het uiterlijke der huizen is echter onaanzienlijk en de straten zijn slecht geplaveid. Schoon is hare ligging aan eene bogt der Oostzee (das Kieler Fiord genoemd.) Heuvelig en schaduwrijk zijn de wandelingen met prachtige oude olmen en fraaije landhuizen. Een schoon badhuis ligt aan den oever.
Den volgenden dag vertrok ik 's namiddags ten twee ure met de stoomboot Christiaan den achtsten naar Koppenhagen. Het was eene zeer schoone Engelsche stoomboot van honderd-en-tachtig paardenkracht, met eene zeer ruime en elegante kajuit. Ons gezelschap was talrijk, en er was op het dek veel leven, heen en weêr loopen en gedrang. In ons gezelschap waren ook de Professoren grisebach uit Göttingen, en johnston, een chemist uit Durham. De laatste ging mede naar de vergadering te Stokholm; de eerste wilde eene botanische reis naar het noorden maken, en de Noorweegsche gebergten, Dovre Fjeld, bezoeken. Weldra verdween aan onze linkerhand de Holsteinsche kust voor ons oog; tusschen de vlakke eilanden Femern en Laland kwamen wij laat in den avond. Dat wij het steile krijtgebergte van het rotsachtige eiland Möen 's nachts voorbijvoeren, toen ik sliep, en dat ik dus dit schoone schouwspel, waarvan mijne reisgenooten mij zoo veel verhaald hadden, miste, was voor mij eene ware teleurstelling. 's Anderen daags kwamen wij, vroeg in den morgen, te Koppenhagen

{==536==} {>>pagina-aanduiding<<}
aan. Daar deze stad laag en vlak ligt en geene hooge torens heeft, vertoont zij zich niet imposant bij het inkomen.
Aan het tolkantoor had men, zoodra ik gezegd had dat ik naar Stokholm reisde om de vergadering bij te wonen, slechts zeer vlugtig mijnen koffer doorzien. Het was de uitdrukkelijke begeerte der regering geweest, dat men de derwaarts reizende geleerden met geene formaliteiten zou lastig vallen. Door ruime straten wandelde ik naar mijn logement op de Kongens nye Torv, het Hôtel d'Angleterre.
Prof. johnston begeleidde mij naar den beroemden oerstedt, dien wij midden onder zijne boeken als begraven vonden, en in groote drukte voor zijn vertrek naar Stokholm. Hij ontving ons echter buitengemeen vriendelijk. De Koning van Denemarken had ten dienste der Denen, die de vergadering te Stokholm wenschten bij te wonen, een stoomvaartuig van 's Rijks marine, de Hecla, beschikbaar gesteld, zeer ruim en schoon ingerigt en van tweehonderd paardenkracht. Prof. eschricht had mij vroeger geschreven, dat ik, de vergadering te Stokholm willende bijwonen, over Koppenhagen komen moest, en dat er alsdan wel gelegenheid zijn zou, met die stoomboot mede te kunnen vertrekken. Hetzelfde wenschte ook johnston. Oerstedt, die mede in de commissie was tot regeling der reis, verwees ons naar eschricht. Dezen vonden wij mede in drokke beslommering, om alles voor den togt van morgen te regelen. Hij scheen met de zaak van de Deensche stoomboot verlegen, en betuigde zijne spijt, dat ik zijnen brief niet beantwoord had; het was op de boot, zeide hij, zeer vol; hij wilde echter alles doen, om ons, zoo mogelijk, nog plaats te verschaffen. Voor de terugreis kon hij ons zeker plaats beloven, daar velen in Stokholm bleven of hunne terugreis anders namen. Johnston was hierover blijkbaar ontevreden, en raadde mij aan, dat wij liever door het Götha-kanaal naar Stokholm zouden gaan. In allen gevalle wilde ik mij van dezen geestrijken reisgenoot, in wiens omgang de vorige dag op den overtogt van Kiel naar Koppenhagen was weggevloden, niet scheiden.
Het eerste, wat ik daarop in Koppenhagen ging bezigtigen, was de Lieve Vrouwekerk (Fruenkirke), gesierd met de marmeren beelden van christus en de twaalf Apostelen, door thorwaldsen's meesterhand gebeiteld. Zij ligt in het westelijke gedeelte der stad, en werd in 1811 opgerigt op

{==537==} {>>pagina-aanduiding<<}
dezelfde plaats, waar eene vroegere, wier stichting tot zeer hooge oudheid opklom, gestaan had, die bij het bombardement van 1807 in de asch gelegd was. De nieuwe kerk werd in 1829 plegtig ingewijd. Het komt mij voor, dat zij inwendig voor hare lengte zich te smal vertoont. Het fronton boven de zuilen van den hoofdingang is met een basrelief in terra cotta van thorwaldsen versierd, 't geen de prediking van johannes den Dooper in de woestijn voorstelt. In de kerk zelve vindt men de standbeelden der twaalf Apostelen in eene dubbele rij, zes aan weerszijde der kerk; de twaalfde echter is niet matthias, welke de vergadering te Jeruzalem na de hemelvaart in judas plaats gekozen had, maar paulus, de groote Apostel der Heidenen, die marheinecke der ebenso religiöse als gelehrte Apostel, der Stifter des Christenthums noemt. Zijn beeld staat, tegenover dat van petrus, het digtst bij het altaar. De groote verscheidenheid in uitdrukking van karakter, in gelaat en houding doet ons bij elk dezer beelden met bewondering vertoeven. Voor het altaar in het midden is een knielende Engel, rustende op de linkerknie, terwijl de doopvont, in de gedaante van eene groote schelp, door de regterknie ondersteund wordt. Maar, hoe schoon dit alles is, onweêrstaanbaar trekt ons het hoofdbeeld aan het eind der kerk tot zich. Verwonderlijk valt het licht op dit standbeeld van christus, 't geen als van boven bestraald is. Het regtergedeelte der borst, de voorarmen, de handen en voeten zijn bloot; het overige is door breede plooijen van den omgeslagen mantel omhuld, doch zóó, dat men het ligchaam, onder het kleed in schoone vormen meent te zien doorschijnen. In lange lokken golft het hoofdhaar van het eerwaardige
voorhoofd ter wederzijde tot de schouders neder. Zegenend zijn de handen uitgebreid, als noodigde de Heiland zijne in de kerk zamengekomen gemeente tot zich. Doch ik vind mij buiten staat te beschrijven, waarvoor de taal te arm is. Zinrijk zijn de bijbelspreuken gekozen, die dit beeld omgeven. Boven het beeld staat in het Deensch: Deze is mijn geliefde Zoon, hoort hem! Marc. IX:7; beneden het beeld: Komt herwaarts tot mij! Matth. XI:28, en eindelijk aan den onderrand van het voetstuk: Ik ben met ulieden al de dagen tot de voleinding der wereld, matth. XXVIII:20. Deze gedachten heeft de kunstenaar in zijn werk uitge-
{==538==} {>>pagina-aanduiding<<}
drukt: de hooge zending, de liefderijke ontferming en de eeuwig blijvende kracht des Verlossers.

Tweede Hoofdstuk.


Koppenhagen. De Diergaarde. Thorwaldsen's woning. Vertrek naar Gothenburg. Götha-kanaal. Aankomst te Stokholm.

Het heerlijkste zomerweder begunstigde ons op den dag onzer aankomst te Koppenhagen, zoodat ik 's namiddags, in gezelschap van johnston, grisebach, een' Hofrath M. uit Dresden, een' jongen Parijzenaar, die bijkans geheel zuidelijk Europa doorreisd had, en een' jongen Duitscher, welke alle met mij het oranjekleurig bepleisterd Hôtel d'Angleterre bewoonden, een togtje naar de Diergaarde (Dyrehaven) ondernam. Men bedient zich hier tot dergelijke togtjes van groote wagens zonder veren, waarin de banken los zijn opgehangen, zoodat men, over de groote steenen van den straatweg geschud, geschommeld en geschokt, eene levendige en overtuigende gewaarwording heeft, dat men ter verlustiging uit rijden is gegaan. Eer wij de oosterpoort uitreden, bragt ons onze weg door het matrozenkwartier, eene stad in de stad, met vele regte aan elkander evenwijdige straten, door twee overlangsche straten gekruist, en geel gepleisterde, lage, eenvormig gebouwde huizen aan weêrszijde. Hier wonen de matrozen, die in vaste zeedienst zijn, of liever hunne gezinnen, daar zij, zoo als men mij verhaalde, grootendeels gehuwd zijn. Eenige dezer woningen zijn voor zeeöfficieren ingerigt. Buiten de poort kwamen wij weldra in de nabijheid van de zee. De weg loopt langs de kust van de Sund, somtijds slechts op twintig voet afstands van de zee; waar de afstand breeder is, strekken zich weilanden tot aan de zee uit, en men ziet paarden en runderen grazen tot aan haren zoom. Aan de westzijde van den weg lagen vele landhuizen. Bijzonder talrijk waren de rijtuigen, die ons hier op den weg ontmoetten. Groote omnibussen, reden heen en weder. De Denen zijn groote liefhebbers van hard te rijden, en daaruit ontstond een gedurige wedstrijd van den eenen voerman tegen den
anderen, om elkander op den weg voorbij te snellen.
In de nabijheid van de Diergaarde heeft men een fraai

{==539==} {>>pagina-aanduiding<<}
uitzigt tot op het eiland Helm en op Landskrona aan de Zweedsche kust. De Diergaarde is een fraai bosch van prachtige beukenboomen. Men bragt ons, in het midden van het bosch, naar eene heldere bron (Kirsten Pils); wat men ons echter van de bijzonderheden van dit heldere water verhaalde, heb ik niet begrepen. Allen moesten wij eene teug van dat water drinken. Men vond hier duizende menschen vergaderd; het was eene soort van kermis; talrijke tenten waren in de Diergaarde opgeslagen; muzikanten, goochelaars, koorddansers, verzamelden om strijd de gapende menigte. Ik had gelegenheid nationale kleederdragten op te merken, waaronder vooral die der vrouwen van het eiland Amak, afstammelingen eener Hollandsche kolonie van de zestiende eeuw. Rood, groen en blaauw schijnen hare meestgeliefde kleuren te zijn; het hoofd was bedekt met kleine smalle hoedjes, van welke lange, rozeroode linten naar achteren afhingen.
Na lang in de Diergaarde te hebben rondgewandeld, reden wij naar de Hermitage, een jagtslot op eenen zandheuvel gelegen, vanwaar men een fraai uitzigt naar het bosch en naar de zee heeft; over Charlottenlund keerden wij terug, en kwamen eerst 's avonds tegen 11 ure weder in ons hôtel aan. Hier vonden wij nog eene uitnoodiging van eschricht, die alles zóó ingerigt had, dat wij op de stoomboot nog plaats konden vinden; maar johnston, die door onzen uitstap in eene, volstrekt voor alle ernstige bedenkingen ongeschikte, schertsende luim gebragt was, kon niet besluiten, om over deze zaak met mij te beraadslagen, en ik moest dus ook wel voor mij van dat aanbod afzien. Mij blijft nog altijd de gelegenheid der terugreis over. Daar ik in elk geval over Koppenhagen terugkeer, zal ik mijne berigten over die stad alsdan vollediger geven kunnen, dan thans na mijn kortstondig verblijf. Ik wil nog alleen iets zeggen van de woning van thorwaldsen, die ik den tweeden dag van mijn verblijf te Koppenhagen bezocht. Dezelve maakt een gedeelte uit van het slot Charlottenburg, op dezelfde groote nieuwe Koningsmarkt, waar mijn hôtel gelegen is. Achter dezelve ligt de botanische tuin, op welken de kamers van thorwaldsen het uitzigt hebben. Al de vertrekken, die ik zag, bevatten kunstvoortbrengsels; de meeste zijn met schilderijen versierd, bijkans alle van moderne meesters, die met thorwaldsen te Rome hebben geleefd. Een schoon

{==540==} {>>pagina-aanduiding<<}
en krachtig gepenseeld portret, 't geen thorwaldsen levensgrootte bijkans in profiel voorstelt, hangt in het eerste vertrek, dat men binnentreedt. Onder de schilderstukken van Deensche meesters bevielen mij vooral twee tableaux de genre van zekeren küchel, beide in Italië geschilderd. In een ander vertrek hangt een geheel in den trant der oud-Duitsche school geschilderd stuk van cornelius, de gelijkenis der vijf wijze en vijf dwaze Maagden voorstellende. Hoezeer ik in die nabootsing van het oude iets onbehagelijks vind, trok echter dit stuk mijne aandacht door de wonderschoone uitdrukking. De Heiland komt vriendelijk ontvangende uit; petrus opent met rustige hand eene zware deur; smeekend en vol verwachting liggen twee maagden reeds voor 's Heeren voeten geknield; twee andere, die op Hem met verrukking staren, lezen in zijnen blik de vervulling van den wensch der eersten; eene andere beschermt met de hand hare lamp voor den adem der lucht, terwijl zij den lang verwachten Bruidegom te gemoet gaat. Op den achtergrond ziet men de dwaze Maagden óf nog ingesluimerd, óf zich uitrekkende, óf de lampen te vergeefs aanblazende. - Dan, ik moet verder gaan. Ik wandelde door kamers met Romeinsche oudheden en Etrurische vazen, en klom eindelijk in de werkplaats van thorwaldsen naar beneden langs eenen met nu verdorde eikenbladeren versierden trap. Zij waren er aangebragt, toen thorwaldsen in 1838, na een lang verblijf te Rome, in zijn vaderland was wedergekeerd, 't geen hij echter later weder verlaten had. Zijn bediende verhaalde mij, dat hij in het volgende jaar te Koppenhagen werd terug verwacht, en voorgenomen had daar zijn leven te besluiten. Hij is nog een krachtig man, hoezeer hij reeds meer dan zeventig jaren bereikt
heeft. Zijne ouders waren uit IJsland afkomstig; zijn vader vond zijn bestaan in het vervaardigen van beeldsnijwerk ter oppronking van schepen; deze deed den zoon, om den aanleg, dien hij toonde, in de teekenschool der Akademie van Kunsten te Koppenhagen onderwijs nemen; daar behaalde hij eindelijk een' prijs, waarmede een pensioen voor een vierjarig verblijf te Rome verbonden was. Denemarken heeft de grootste renten van dit geld getrokken. De werkkamer bevatte vele beelden, die echter bijkans alle in zijn Studio te Rome vervaardigd zijn. De werken van thorwaldsen zijn grootendeels door gravuren bekend. Doch behalve het menschenbeeld heeft

{==541==} {>>pagina-aanduiding<<}
de kunstenaar ook den dierlijken vorm in zijne magt. Ik zag hier eenen kolossalen liggenden leeuw, die scheen te ademen; men vergeet steen te zien, en verwacht het oogenblik, dat de krachtige gestalte zal oprijzen.
's Namiddags verlieten wij Koppenhagen met eene stoomboot naar Christiania, die in gemakkelijke inrigting der slaapplaatsen en ruimte der kajuit al de vroegeren overtrof. Weldra vertoonden zich de rotsachtige kusten van Zweden, en des anderen daags waren wij reeds in den vroegen morgen te Gothenburg. Hier bleef de boot op vrij grooten afstand voor anker liggen, en de passagiers, wier bestemming zich, gelijk met ons het geval was, niet verder uitstrekte, werden in bootjes naar wal geroeid. Prof. johnston uit Durham stond aan het roer van het onze, en bragt ons met ongemeene behendigheid midden tusschen de talrijke schepen door in de haven. Bijzonder schoon is dit aankomen. De kust vertoont zich hier met donkere gneisheuvelen, waarop wit gepleisterde huisjes als nesten op verschillende hoogten schijnen opgehangen. De stad met hare ruime kanalen en hooge huizen maakt eenen aangenamen indruk.
Wij namen onzen intrek in de Gotha Kellare. Niemand scheen zich zeer om ons te bekommeren, en wij zagen nu voor het eerst, dat wij in een vreemd land waren, daar wij met ons Hoogduitsch volstrekt niet verstaan werden. Met moeite verkregen wij eene kamer; men bezorgde ons een ontbijt van peultjes, karbonaden, gestoofde zeekreeften en ansjovis. Hier zagen wij voor de eerste maal het Knäckenbröd, eene soort van harde korsten, dun en taai als parkement, die men brood gelieft te noemen. Wij vonden dat brood sedert overal.
Wij waren hier genoodzaakt ons paspoort te laten viseren, en werden daarvoor in het Gouvernementshuis lang opgehouden. Hier ontmoetten wij eenen beambte, die noch van Hoogduitsch, noch van Fransch, noch van Engelsch iets verstond, 't geen ons in eene koopstad, gelijk Gothenburg, vreemd voorkwam.
Gothenburg telt omstreeks twintigduizend inwoners, en is na Stokholm de grootste stad van Zweden. Deze stad werd in 1618 door gustaaf adolf gesticht. Vele Hollanders vestigden zich hier, en de stad heeft ook met hare grachten en boomen een zeker Hollandsch karakter. Er was op de groote markt (Stora Torg) veel gedrang van landlieden,

{==542==} {>>pagina-aanduiding<<}
die met hunne lompe wagens, met kleine paarden bespannen, boter en veldvruchten ten verkoop naar de stad hadden gebragt. De Zweedsche boerenvrouwen dragen bijkans allen een' veelal roodbonten doek om het hoofd, die van achteren in een punt nederhangt en onder de kin is vastgeknoopt.
Ik bragt den middag met den Heer johnston door bij zijnen bankier B., waar wij ter maaltijd waren uitgenoodigd. Ik had hier gelegenheid de Zweedsche gebruiken eenigzins te leeren kennen, hoezeer dezelve, daar onze gastheer een geboren Engelschman was, niet geheel zuiver waren van Engelsche inmengsels. De Britsche Consul, die met ons het middagmaal nam, was een groot vriend der oude klassieke litteratuur, en zeer met de Hollandsche geleerden ingenomen; hij beschuldigde daarentegen de Zweden, dat zij in dezen tijd die studiën bijkans geheel verwaarloosden. In de eetkamer stond, in een' hoek aan het venster, een klein gedekt tafeltje met brood, boter, kaas, ansjovis en eene karaf anisette, waarvan het gebruik wilde, dat men iets nuttigde, vóór men zich aan tafel zette. Onder het maal werd ons ook Smadricka, een dun bitter bier, aangeboden.
's Anderendaags vertrokken wij 's morgens om 5 ure met de stoomboot Daniel Thunberg van Gothenburg naar Stokholm. Deze stoombooten voor de vaart op een kanaal, 't geen vele sluizen heeft, zijn smal en hebben weinig ruimte voor de reizigers. Het achtereinde van het schip heeft, in plaats van eene groote kajuit, aan weêrszijden vijf kleine hokjes, elk met twee smalle rustbanken en een daar tusschen geplaatst tafeltje. Een smalle gang loopt tusschen die kamertjes door, en, daar de deuren zich naar buiten openen, is hier de doortogt dikwerf gestremd. De voorkajuit dient tot eetkamer en heeft de keuken achter zich; met een' steilen smallen trap klimt men daarin neder; maar de ondragelijke en verpeste lucht, die er in heerschte, deed er ons nooit langer in vertoeven dan volstrekt noodig was, en dikwijls reeds vóór het eten allen eetlust verliezen. Ook dient deze kajuit 's nachts tot slaapplaats voor hen, die geene afzonderlijke kooi (köje) hebben kunnen bekomen, of die zich om de mindere kosten daarmede willen vergenoegen. Behalve de banken aan den wand, dienen dan hangmatten tot berging, en alzoo wordt in deze kleine

{==543==} {>>pagina-aanduiding<<}
ruimte des nachts een hoogst mogelijk getal van menschen opeengepakt; terwijl men naauwelijks ruimte heeft, om, zonder zijnen buurman te stooten, zich te kleeden en ontkleeden. Bij goed weder kan men over dag op het dek blijven; maar wanneer het weder slecht is, moet men zich wel in zijne cel opsluiten. Daarenboven is het dek slechts voor een gering gedeelte ter bewandeling geschikt; want, daar de ketel der machine met hout gestookt wordt, neemt de daartoe noodige brandstof er de grootste ruimte van in. Voeg hier eindelijk bij, dat de keuken slecht en alles twijfelachtig en onzeker is wat er wordt voorgediend, dat het vleesch, tot draden opgelost, in onregelmatige stukken opgedischt wordt, die eerder voor eene menagerie dan voor den homo sapiens bestemd schijnen, en gij zult genoeg weten, om met mij te zeggen, dat een togt door het Götha-kanaal zijne schaduwzijde heeft.
Reeds in vorige eeuwen had men meermalen plannen beraamd, om de Noord- en Oostzee door kanalen te verbinden. Als men de kaart van Zweden in handen neemt, en den blik vestigt op de vele meren van Gothland en Södermanland, dan zoude men deze onderneming al ligt voor zeer uitvoerbaar houden, wanneer men niet opmerkzaam was op de ongelijkheid van niveau. Het meer Wetter ligt meer dan 297 voet hooger dan de Oostzee. Het eerste ontwerp werd in den aanvang der zestiende eeuw door een' Bisschop te Linköping, hans brask, voorgesteld, en gustaaf wasa drong reeds in 1526 bij de Stenden op dit belangrijk onderwerp aan. Eerst in 1753 werd met het bouwen van sluizen bij Trolhätta, ten zuiden van Wenersborg, een' aanvang gemaakt; doch het werk bleef onvoltooid. Daniel thunberg, naar wien onze stoomboot genoemd is, ontwierp in 1767 voor de regering een plan van verbinding tusschen het Wenermeer en de Oostzee, 't geen bijkans geheel in rigting met het nu bestaande Götha-kanaal overeenstemde. Het kanaal bij Trollhätta werd in 1795 weder op nieuw voortgezet en eindelijk in 1800 voltooid. De Gotha-elf, de rivier, die zich bij Göthenburg in de Noordzee stort, en al het water van de Wener, het grootste der Zweedsche meren, afvoert, is bij Trollhätta door de stoutste watervallen onbevaarbaar. Nog lager bij Åkerstrom, waar de rivier een' sterken val heeft, en bij Lilla Edet waren sluizen noodzakelijk. Terwijl alzoo de Wenerzee door dit in den aanvang

{==544==} {>>pagina-aanduiding<<}
onzer eeuw voltooide werk met de Noordzee verbonden was, bleef het grootere werk over van eene verbinding tusschen de Wenerzee en de Oostzee. De man, die dit werk met kloekheid beraamde en met standvastigen ijver bestuurde, is de Graaf von platen, op het eiland Rügen in het jaar 1766 geboren, die echter de geheele voltooijing van hetzelve niet beleven mogt. In het jaar 1810 werd het werk aangevangen door eene bijzondere door de regering ondersteunde Maatschappij; men begon dadelijk, onder de medewerking van Engelsche waterbouwkundigen, op verschillende plaatsen te gelijk. De geheele lijn in West-Gothland was reeds in 1822 voltooid; het overige in Oost-Gothland was in 1832 voleindigd. Door dit werk is eene uitgestrektheid van 17⅗ mijlen bevaarbaar gemaakt, waarvan 9⅖ mijlen door de onderscheidene meren loopen, 8⅕ kanaal zijn, door graven of springen der rotsen daartoe geschikt gemaakt. Dit kanaal telt niet minder dan 56 sluizen; de breedte dezer sluizen is 24 voet. Het kanaal is overal 10 voet diep, aan den bodem gewoonlijk 48 en aan de oppervlakte des waters 90 voet breed.
Langs de steile bergachtige zijwanden van de Götha-elf ligt, in de nabijheid van Gothenburg, eene smalle strook vlak alluviaal land. Vele, meestal roodgeverwde houten huisjes zijn in die vlakte of op verschillende hoogte der heuvelen opgeslagen. Weldra hadden wij aan onze linkerhand de vesting Bohus, welke de grensscheiding maakt tusschen Noorwegen en Zweden. Wij bereikten in den voormiddag Lilla Edet, waar wij den eersten waterval van de Götha-elf zagen van omtrent negen voet hoogte, terwijl onze boot door de sluizen haren togt langzaam voortzette. De sluizen van het kanaal geven menigvuldige gelegenheid om aan land te stappen en de eentoonigheid der vaart door eene frissche wandeling af te wisselen. Een paar uren later kwamen wij in de nabijheid van Trollhätta. Hier volgen vijf sluizen op elkander. Het gezigt op deze sluizen, waarvan de bovenste twee-en-zeventig voet hooger ligt dan de eerste, tusschen hooge rotswanden, aan welke slechts een eng pad ter zijde is uitgehouwen, is bijzonder indrukwekkend. Wij klommen langs dit pad omhoog en lieten ons schip den langzamen weg vervolgen. Op de hoogte aangekomen, gingen wij langs eene waterkom door een dennenbosch, en bereikten de steile granietrotsen, die de Götha-elf omgeven. Een knaap, die

{==545==} {>>pagina-aanduiding<<}
zich als geleider bij ons gevoegd had, bragt ons weldra op een rotspunt, waar men al de verschillende watervallen overzien kan. Het schuimend water vertoont zich in de verte als een pad met sneeuw bedekt tusschen de donkere rotswanden. De onderscheidene watervallen digt bijeen, te zamen een verval van honderd-en-twaalf voet hebbende, veroorzaken een in de verte hoorbaar gedruisch. Wij volgen langs verbrijzelde granietblokken onzen dikwijls bezwaarlijken weg tot dien waterval, welken men dien van Toppö noemt; dezelve bruist om den voet van een klein eilandje, 't geen dien naam draagt. Van den oever loopt eene smalle brug naar dit eilandje; voor eene kleine som ten behoeve der dorpsschool van Trollhätta werd ons de deur, waarmede die brug is afgesloten, geopend. Volkomen onbeschrijflijk is het gezigt zoo wel op deze brug, waaronder de eene arm van de rivier zich nederstort, als op het kleine Toppö zelve, te midden van den wilden stroom der rusteloos en met donderend geluid voortgezweepte golven. Hoog in de lucht stuift het water in den voor ons liggenden eersten waterval van Gullö, waar eveneens een klein met dennen bedekt eiland den stroom in twee armen deelt. Het vertoont zich als een damp of stofregen tegen de aan de overzijde liggende rotswanden, waarop de zon hare schuinsche stralen wierp.
Ik heb reeds boven gezegd, dat het kanaal en de sluizen te Trollhätta verscheidene jaren voltooid waren vóór men het Götha-kanaal aanving. Nadat dit laatste voleindigd was, heeft men besloten, dat van Trollhätta, hetgeen smaller is, door een nieuw, van dezelfde afmetingen als het Götha-kanaal, te vervangen. Dit nieuwe werk, in 1838 begonnen, moet in zeven jaren voleindigd zijn, en was werkelijk reeds ver gevorderd. Zulk een werk naast het reeds bestaande te ondernemen is, dunkt mij, een bewijs van kloeken moed.
's Avonds bereikten wij Wenersborg, eene kleine stad met houten huizen van tweeduizend inwoners, welke, in 1834 door eenen fellen brand grootendeels verwoest, thans regelmatiger en met breeder straten weder was opgebouwd. Hier bleef de stoomboot 's nachts liggen. Wij hadden hier gelegenheid, om de lange schemering in deze noordelijke streken op te merken. Ik kon 's avonds om 10 ure op de stoomboot nog lezen, en het werd zelfs in het midden van den nacht niet donker.

{==546==} {>>pagina-aanduiding<<}

's Anderen daags vervolgde de stoomboot, reeds in den vroegen morgen vertrekkende, den togt door het Wenermeer. Langs deszelfs zuidelijken oever voeren wij oostwaarts tot Sjötorp bij het eiland Thorsö. Aan dezen oostelijken oever van het Wenermeer ligt de bijkans achthonderd voet daarboven verheven berg Kinnekulle, dien men op grooten afstand ontdekt en wiens top met dennen begroeid is. Het Wenermeer, een der grootste van Europa en het grootste van alle meren in Zweden, is van het Zuidwesten naar het Noordoosten veertien mijlen lang, in de grootste breedte zeven mijlen. Het ligt honderd vijf-en-veertig voet boven de Noordzee.
Bij Sjötorp, waar een groot dok is en eene kom, die voor meer dan vijftig schepen plaats heeft, hield onze boot weder stil. Wij konden ons hier met wandelen door de heuvelen en velden verlustigen. Schooner streek dan deze heb ik zelden bezocht. Doch alles was stil en rustig, en naauwelijks ontmoetten wij op onze avondwandeling twee of drie landlieden.
Onze boot vertrok in den vroegen morgen van Sjötorp; van hier loopt het Götha-kanaal tot het meer Wiken, het hoogste gedeelte van dezen waterweg, driehonderd-en-acht voet boven het niveau der Oostzee en honderd drie-en-zestig boven dat van het Wenermeer. Deze kanaallijn is de langste in het Götha-kanaal, welke onafgebroken door land gaat; men telt in dit gedeelte tien sluizen. Door de Wiken gaat de vaart zuidoostwaarts naar het Bottenmeer, eene bogt van het Wettermeer, hetgeen men bij de landspits (Wanäs), waarop de nieuwe vesting Carlsborg is aangelegd, invaart. Men steekt dit langwerpig meer dwars over tot Motala, waar sedert 1822 eene werkplaats is, in welke niet slechts stoomwerktuigen vervaardigd worden, maar ook allerlei bewerkingen van het ijzer plaats hebben. In de nabijheid dezer fabrijkgebouwen, waarin tweehonderd vijftig menschen arbeiden, ziet men aan den oever van het kanaal het gedenkteeken, 't welk de grafplaats van den Graaf von platen versiert. Van hier loopt het kanaal tot aan het meer Boren, en is weder met verschillende sluizen voorzien, daar dit meer een-en-vijftig voet lager ligt dan het Wettermeer. Dit kleine meer Boren wordt weder door het kanaal met het honderd zes-en-dertig voet lagere meer Roxen verbonden. Men vindt hier vijftien sluizen, waarvan zeven bij elkander

{==547==} {>>pagina-aanduiding<<}
gebouwd zijn, waar het kanaal in het meer Roxen uitloopt. Van Roxen loopt het kanaal weder oostwaarts tot voorbij Söderköping, waar het bij het slot Mem in de Oostzee uitkomt.
Men komt in de Baltische zee, zonder dat het uitzigt zeer verschilt van dat, 't geen men op de meren heeft. Ontelbare eilanden, met dennenboomen bedekt, vertoonen zich in altijd afwisselende groepen. Het helder watervlak spiegelde op onze reis deze heuveltoppen met ongemeene duidelijkheid terug. Het was als ontrolde zich een prachtig diorama voor mijn oog. De kust volgende, komt men bij het grootere eiland Mörkö door een kanaal, 't geen bij Södertelje aanvangt, noordwaarts in de Mälar. Södertelje is eene zeer oude kleine stad, met niet meer dan duizend inwoners. Ook het meer Mälar is met vele grootere en kleinere eilanden als bezaaid. Men volgt nu eene oostelijke rigting en nadert Stokholm. In den vroegen morgen van den vierden dag onzer reis bereikten wij de stad, welker ligging op heuvelachtige eilanden, door bruggen verbonden, ten hoogste schilderachtig is. Het kolossale koninklijk slot en de ijzeren torenspits van de Riddarholmskerk vertoonen zich in het midden, Södermalm en Kungsholm aan onze regter- en linkerhand.

(Het vervolg hierna.)






De steppen van het zuidelijke Rusland.

(Vervolg van bl. 485.)

Ondanks hare buitengemeene grootte, zijn de Steppenslangen een niet zeer geduchte vijand, vergeleken met een klein insekt, hetwelk van tijd tot tijd die gewesten bezoekt en er zijnen doortogt door verschrikkelijke vernielingen kenmerkt. Wij bedoelen den sprinkhaan. Somwijlen verloopt er eene reeks van jaren, dat men er niet van hoort spreken, en dan weder, gedurende een ander meer of min lang tijdvak, oefent die geesel zijne verwoestingen jaar aan jaar en saizoen aan saizoen. Toen voor de eerste maal de Duitsche kolonisten zich in de Steppen kwamen nederslaan, hadden de sprinkhanen zich aldaar in langen tijd niet vertoond. Men kende twee soorten dezer dieren, die er zich niet over-
{==548==} {>>pagina-aanduiding<<}
matig vermenigvuldigden, en tot nog toe had men geene reden gehad ze bijzonder te vreezen. Het was omstreeks 1820, dat men begon op te merken, dat zij op eene ontrustende wijs vermeerderden. In 1824 en 1825 deden zij aanmerkelijke schade; maar in 1828 en 1829 overweldigden zij het land met ontelbare zwermen. Hunne digte legertreinen onderschepten het licht der zon. Alle veldgewassen werden vernield, en op vele plaatsen lieten zij geen spoor van plantengroei achter. De wanhopige kolonisten dachten, dat de oordeelsdag daar was. In hunne radeloosheid zochten zij heul bij hunne buren, de Russen en de Tartaren; maar deze waren niet minder verlegen. De oudste lieden onder hen hadden geen geheugen van zulk eene verwoesting. Alwat zij zich herinnerden was, dat hunne vaders er voormaals wel van gesproken hadden. Hoe het zij, weder moed vattende, staken de Duitschers de handen uit de mouw. Door een schrander uitgedacht stelsel van krijgsverrigtingen werd menige akker tegen de aanvallen dier vernielende zwermen beschermd. Gedurende de jaren 1830, 1831 en 1832 bleven de sprinkhanen Bessarabië en het overige zuidelijke Rusland teisteren; maar hunne drommen werden allengskens ijler. In 1833
deden zij niet veel schade meer, en sedert 1834 zijn zij aanmerkelijk in getal verminderd. Men ziet ze nog slechts enkel, even gelijk andere insekten.
Om zich tegen dezen geesel te beschermen, hebben de kolonisten eene soort van policie ingevoerd. Wie ook het eerst eene wolk van sprinkhanen mogt gewaar worden, is gehouden terstond het alarmsein te geven en den schout des dorps te doen waarschuwen. Deze haast zich de dorpsbewoners bijeen te roepen: onder zijn bestuur wapenen mans en vrouwen, kinderen, kortom oud en jong zich met schellen, ketels, snaphanen, pistolen, trommels, zweepen en al wat slechts het meeste geraas kan maken. Men lost het schietgeweer en maakt met de andere werktuigen zoo veel gedruisch immer mogelijk. Dit geweld heeft somtijds de uitwerking, dat de sprinkhanen daardoor verschrikt worden, en, hunne vlugt voortzettende, nederstrijken op plaatsen, waar het rustiger is.
Nog meer dan voor het geraas zijn zij bang voor rook. Zoodra in de verte de nadering van een' zwerm sprinkhanen geseind wordt, haasten de kolonisten zich, om bij den akker, van welken zij die vreeselijke bezoekers verjagen wil-
{==549==} {>>pagina-aanduiding<<}
len, stroo, struiken, gras en drooge mist zaam te brengen. Dit alles wordt in brand gestoken; wolken van rook gaan er uit op, en bij dit gezigt verandert het leger sprinkhanen van rigting. Somwijlen echter mislukt dit middel geheel, bij voorbeeld, wanneer, de ontelbare vlugt zich reeds op de vlakte hebbende nedergeslagen, de achterste gelederen de voorsten tot in het vuur drijven. Hier vinden dan duizenden bij duizenden van sprinkhanen hunnen dood; maar derzelver opeengehoopte lijken dempen het vuur, en het overschot der bende verweldigt, zonder verhindering, de streek, welke men dacht beveiligd te hebben.
Meer gewoonlijk echter dwingt de rook hen, hunne vlugt door de lucht te hervatten. Alsdan is het toppunt van behendigheid, hen in eene rigting te jagen, waar men van hunne verwoestende vraatzucht niets te vreezen heeft. Is men in de nabuurschap van een meer, of van de zee, dan tracht men, door alle mogelijke middelen, hen naar dien kant heen te drijven. Bij millioenen vallen zij dan in het water, en hunne ligchamen vormen er als kleine eilanden, op welke andere sprinkhanen zich komen nederzetten, en wel in zulk eene menigte, dat zij zich tot twintig of dertig (Eng.) duimen dikte opeenstapelen. Blaast nu de wind met kracht zeewaarts, dan verdrinken zij allen; is daarentegen de koelte zwak, alsdan pogen zij, die nog leven, weder aan strand te geraken, waar zij weldra hunne vleugels gedroogd hebben en gereed zijn om hun verwoestingswerk te hervatten. Wat de overigen betreft, die in zee zijn omgekomen, derzelver lijken, hier of daar op strand of langs de rotsen aangespoeld, vertoonen er zich in de verte als donkere ophoopingen van wier. De behendigheid, welke de sprinkhanen in soortgelijke gelegenheden toonen, verdient waarlijk bewondering. Door eenen geweldigen wind tot ver boven de zee gedreven, gelukt het hun echter menigmaal, den oever te herwinnen, niet met regtstreeks tegen den wind te worstelen, maar met, even als de schepen in een gelijk geval, in den wind op te laveren.
Hun instinkt leidt hen bij voorkeur naar de tuinen, die de woningen omringen. Ligt er regts of links van de rigting, welke zij volgen, een dorp, zoo laten zij nimmer na, hunne vlugt daarheen te wenden. Voorbeeldeloos, naauwelijks te beschrijven is de schrik, welke bij hunne nadering de landbewoners bevangt. Men verbeelde zich eene don-
{==550==} {>>pagina-aanduiding<<}
kere wolk van al verslindende insekten, die, waar zij neêrstrijkt, den grond drie duim hoog bedekt, terwijl ontelbare andere wolken, elkander gedurig volgende, het daglicht doen tanen. Boomen, daken, in één woord geheel de oppervlakte van den grond, is met dit ongedierte overdekt, dat aanhoudend huppelt en gonst. Alsdan moet men deuren, vensters en zelfs schoorsteenen der huizen digt gesloten houden, want duizenden van sprinkhanen dringen door die openingen naar binnen. In zeker jaar waren verscheidene zwermen op Odessa neêrgekomen; straten, pleinen waren er vol van; zij drongen in het binnenste der huizen. Bij honderden vond men ze op de schotels en in het keukenvaatwerk; zelfs namen zij plaats op de sofa's der gezelschapszalen en afgelegenste vertrekken.
In Zuid-Rusland onderscheidt men twee soorten van sprinkhanen: de russaki, of Russen, (grillus migratorius) die anderhalf duim lang zijn, en de saranni, (grillus vastator) ongeveer twee duim lang. Beide de soorten zijn even vraatziek en even gevreesd; beide planten zich voort door eijeren, welke het wijfje, met hulp eener boorbuis, waarvan zij voorzien is, in den grond nederlegt. Dit gebeurt in Augustus en September. Zij vergenoegt zich hierbij niet met, door middel dier buis, in den grond te boren; zij schuift er zichzelven geheel in, opdat de eijeren zoo diep mogelijk verborgen mogen zijn. Deze laatste omstandigheid hangt af van den aard des gronds. Is deze al te hard, zoo laat het sprinkhaanwijfje hare eijeren op de oppervlakte. Men heeft opgemerkt, dat zij bijna altijd eene plek kiest, waar de aarde wrijfbaar is, en dat zij er haar leggat boort door zich aanhoudend rond te draaijen, tot dat zij geheel in den grond verdwijnt. Het gat geboord zijnde, legt zij er van vijftig tot zeventig eijeren in. Dit leggen duurt gemeenlijk twee of drie dagen, waarna de moeder afgemat blijft liggen en sterft. Hebben hare krachten haar niet veroorloofd diep genoeg te boren, zoo strekt zij zich op het gat uit en dekt het met haar lijk. De sprinkhaaneijeren zijn wit. In gedaante en in grootte gelijken zij naar miereneijeren. Zekere kleefstof hecht ze aan elkander. Haalt men ze uit den grond, zoo valt de klomp, dien zij vormen, niet uiteen; plaatst men denzelven op een stukje glas en verwarmt dit matiglijk, zoo ziet men de jongen weldra uit de eijeren uitkomen. De werking der natuur gaat langzamer.

{==551==} {>>pagina-aanduiding<<}
De in den grond begravene eijeren brengen er den herfst en den winter onveranderd in door: eerst tegen het eind van April of den aanvang van Mei beginnen zij uit te komen. De sneeuw beveiligt ze tegen de vorst, die ze vernielen zou; maar blijft de grond onbedekt en zijn de eijeren niet diep genoeg in denzelven begraven, zoo vergaan soms geheele geslachten van sprinkhanen in eenen eenigen nacht.
Bij de eerste zachte dagen der lente beginnen de jonge insekten zich te vertoonen. Weldra ziet men ze bij talrijke benden. De laatst uitgekomene hebben nog geene vleugels, maar zij bewegen zich met hulp hunner pooten, die spoedig sterk geworden zijn. Hunne vraatzucht toont zich zoodra zij geboren zijn. Nog kunnen de sprinkhanen niet vliegen, en reeds vreten zij. Eerlang gaan zij op marsch, en zoo het schijnt vermeerdert de bende, naarmate zij vordert. Onder het bewegen doen zij een ligt en toch schel geluid hooren, en hun gang gaat verzeld met een zeker wonderlijk klinkend gekraak of geknap. Steeds gaan zij in eene regte lijn voorwaarts en laten zich door geenen hinderpaal stuiten of afwenden. Ontzettende hoeveelheden komen in aardkloven, rivieren en stroomen om het leven. Het water verdwijnt soms onder eene dikke laag verdronken sprinkhanen.
De jonge doen meer kwaad dan de oude. Daar zij geene vleugels hebben, zou men hen vruchteloos door vuur of door schieten pogen te verschrikken: ze te willen dooden was tijd verloren; op zulk eene menigte zeggen ettelijke millioenen meer of minder niet veel. Voeg hierbij, dat de vraatzucht der jonge sterker is, en dat de planten, hetzij gras, hetzij koren, welke zij afknagen, de jonge lentespruiten zijn; waaruit volgt, dat het verlies zich moeijelijk herstelt. Waar is het, het tooneel hunner verwoestingen is minder uitgestrekt: zoo lang die insekten hunne vleugels nog niet hebben, vorderen zij niet veel meer dan een paar wersten (een klein half uur gaans) op een' dag.
Na verloop van drie of vier weken hebben zij hunnen vollen wasdom bereikt. Vijf weken oud, bezitten zij hunne vleugels. Van dat oogenblik af tot half September doorvliegen zij het land in digte benden. Vier maanden geleefd hebbende, sterven allen, doch niet zonder in overvloed voor den duur van hun geslacht te hebben gezorgd. Tegen het midden der maand Augustus ziet men de talrijkste zwermen. Hunne vlugt gaat met eene soort van ruischen ver-
{==552==} {>>pagina-aanduiding<<}
gezeld: men zou wanen eenen sterken wind door de boomen te hooren blazen. De hoogte hunner vlugt hangt van den staat des dampkrings af. Op eenen helderen dag stijgen zij wel tweehonderd voeten boven den grond, dat is te zeggen hetgeen men van hunnen zwerm gewaar wordt, want deszelfs bovenlagen moeten nog veel hooger wezen. Is daarentegen het weder donker en bewolkt, dan strijken de sprinkhanen zoo digt langs den grond, dat een mensch, welke deze vliegende legerbenden ontmoet, daardoor in het aangezigt gestooten en gedwongen wordt hun den rug toe te keeren, tot dat de dwarlbui voorbij is. Vliegen zij in eene aanmerkelijke hoogte, en zien zij in de verte een korenveld of groenen beemd, dan dalen zij langzaam naar den grond, en, zes of zeven voeten van de oppervlakte gekomen, slaan zij allen gelijktijdig neêr: men zou denken een' steenregen te zien.
In de uren van hun vliegen schijnen zij geenen vasten regel te volgen: somwijlen vliegen zij tot middernacht door, en zelden gaan zij vóór acht of negen ure 's morgens weder op reis. Eene wolk sprinkhanen vertoont gewoonlijk eene eironde gedaante, zijnde zij dikwijls een kwart-werst breed en twee tot drie wersten lang. Somwijlen ziet men die wolk in twee of drie stukken scheuren, welke een weinig verder weder ineenloopen. Wat de dikte betreft, welke zulk eene wolk kan hebben, is het moeijelijk zulks met juistheid te begrooten. Zij moet aanmerkelijk wezen, vermits de zonnestralen er niet doorheen kunnen boren, en dat de schaduw, welke de wolk op den grond verspreidt, waar zij er over heen gaat, eene zeer merkbare koelte te weeg brengt. De kortstondige verdonkering, die er door veroorzaakt wordt, doet dezelfde uitwerking als eene reeks van zware regenwolken. Bij stil weder legt de wolk ongeveer drie uren gaans in tien uren tijds af.
Eene vlakte, waarop een sprinkhanenleger neêrgestreken is, heeft het voorkomen van een slagveld. In de overmaat hunner gretigheid verscheuren zij menigmaal elkander; velen ook breken zich in het nedervallen de vleugels; alsdan kunnen zij natuurlijk niet weder opvliegen en den vertrekkenden zwerm volgen. Niet dan bij zeer losse gissing kan het getal insekten, waaruit elk dier legers bestaat, begroot worden. De inboorlingen beweren, dat een eenige dier armeeën, wanneer zij op eene vlakte neêrdaalt, die

{==553==} {>>pagina-aanduiding<<}
vier wersten lang op eene werst breed is, (een uur gaans bij een kwartuur) dezelve ganschelijk overdekt; dat op verscheidene plaatsen de sprinkhanen zich vier tot vijf hoog op elkander hoopen, en dat de boomen, zoo er daar ter plaatse zijn, onder den last dreigen te bezwijken. Laat ons slechts één insekt voor de oppervlakte van twee duimen aannemen; dan volgt er uit, dat een zwerm, die eene vierkante werst bedekt, uit niet minder dan duizend millioenen sprinkhanen bestaat, en elk dezer dieren bijt, volgens de uitdrukking der Russen, als een paard, eet zoo gulzig als oen wolf, en verteert met eene snelheid, waarvan geen ander levend wezen een voorbeeld geeft.
Ofschoon de sprinkhanen zekere planten het liefst van alle eten, zijn zij over het algemeen niet zeer keurig omtrent hun voedsel en verslinden zonder onderscheid alwat zij ontmoeten. Onder de krachtige werking hunner kaken verdwijnt het loof en de bast der jonge boomen als door een' tooverslag. Een welig grasveld verandert, in één oogwenk, in eene naakte en dorre woestijn. Gras, riet, biezen, lis, die even als digte groene franje de oevers der rivieren omzoomden, worden als weggevaagd, en daar, waar zoo even nog blonde korenaren golfden, is geen stoppel meer te onderscheiden. De hongerige bende schuift dus al etende voorwaarts; maar, daar de voorste gelederen aan de volgende slechts eene magere nalezing overlaten, vliegt de achterhoede niet zelden op en maakt zicht tot voorhoede. Al voortgaande breiden zich tevens de zijden der kolom uit, en zij eindigt met eene in slagorde voortrukkende linie te worden.
Van vrij verre is het geruisch, hetwelk de sprinkhanen bij het afknagen der veldgewassen maken, duidelijk hoorbaar, gelijk ook het trillen hunner vleugels, welke zij onophoudelijk bewegen; die eene kudde schapen heeft hooren grazen, kan er zich een denkbeeld van maken. Droog stroo, rijp koren lokken de sprinkhanen niet bijzonder aan; maar alwat groen is wordt ongenadig verslonden. Wat zij boven alle andere dingen verkiezen, is Indisch koren. Het is zelfs uiterst opmerkelijk, te zien, hoe zij een met dit koren, dat in de Steppen een' zeer hoogen en zeer dikken stengel heeft, bezet veld weten af te maaijen. Eenige weinige sprinkhanen zijn toereikend om dezen stengel op honderd verschillende plaatsen te doorboren en zulks in naauwelijks eene minuut

{==554==} {>>pagina-aanduiding<<}
tijds; een oogenblik daarna is er geen spoor meer van over. Zij tasten het gewas tegelijker tijd in de aar, in het middendeel en in den wortel aan, tot dat het ter aarde ligt. Zoodra zij eenen stengel verslonden hebben, vliegen de sprinkhanen naar eenen anderen. Op deze wijs gaat het vernielingswerk onafgebroken voort, tot dat geheel het veld kaal en naakt gegeten is.
De tuinen, welke de kooplieden van Odessa met groote kosten onderhouden, hebben van de sprinkhanen veel te lijden. Wel is waar sparen zij de meloenen, de komkommers en het boomooft; maar van de boomen zelven verslinden zij loof en schors. Alsdan laat de vrucht van den stengel los en valt ter aarde. Hetzelfde heeft plaats met den wijnstok. Blad, ranken, jonge scheuten, dit alles wordt ganschelijk afgeknaagd, terwijl de druiftrossen overal over den grond verstrooid liggen. Te gelijker tijd is elke boom van zulk eenen tuin met eene ontelbare hoeveelheid arbeidende insekten beladen, die boren, knagen, scheuren; en wanneer dan eindelijk de nog altijd hongerige bende zich verwijdert, gaat het tooneel van verwoesting, hetwelk zij achterlaat, alle beschrijving te boven. Ontzaggelijke hoopen uitwerpselen kenmerken het oord, waar zij zich opgehouden hebben. Die stoffen, in plaats van den grond te bemesten, verbranden en verdroogen dien, en nog lang daarna ontvliedt het vee het veld, dat er door verontreinigd is geworden.
(Het vervolg hierna.)


Klein avontuur van eenen grooten kunstenaar.

Er zijn veel gekken op het deel, dat wij van onzen aardbol kennen, en Pater abram van st. clara heeft er een geheel nest vol van uitgebroed. De goede man had zijne bijzondere studie van het gekkenwezen gemaakt, en telt ons derzelver soorten een voor een op, zoo als zij zich in zijn brein rangschikten. Daar traden dan snapzieke, pronkzieke, schrijfzieke, drinkzieke, speelzieke, danszieke, maanzieke, reiszieke, praalzieke, roemzieke, eerzieke, twistzieke, smulzieke, strijdzieke, vrijheidszieke gekken achter elkander ten tooneele. De goede Pater leefde in eene eeuw, toen hij er met de grove bijl mogt en moest inhakken, wilde

{==555==} {>>pagina-aanduiding<<}
hij, dat men zijne zedeleer, wanneer hij de dwaasheden der menschenkinderen belagchelijk maakte, begrijpen zou. Heden ten dage is dit anders; alles is verfijnd en verbeterd, en het woord nar geldt nog slechts zinnebeeldig, gedurende den Vastenavondtijd. Wanneer Pater abram hartstogten of eigendommelijkheden in het kleed der narheid hulde, en de lieden, welken dit kleed paste, met niet al te kieschen spot ten toon stelde, zoo had men eene schildering al fresco vol waarheid en trouw. Deze twee laatste eigenschappen zijn dingen, die in de negentiende eeuw bij velen niet zeer bemind zijn; zij kennen dezelve ook slechts bij naam, en vermijden ze, waar zij slechts immer kunnen. Over het algemeen behagen zulke ruwe beelden hun niet; zij willen fijne, ligt uitwischbare Daguerreotypen; en inderdaad niet zeer beleefd zou het klinken, wanneer men eigenheden, zonderlingheden, zoo als die niet zelden bij geleerden en kunstenaars voorkomen, slechtweg narrenstreken noemen wilde, en gemelde achtbare heeren zelven zouden daartegen hoogelijk protesteren. Men noemt zoo iets liever: excentriciteit van het genie.
Met zulke excentriciteiten schijnen de muzikale Heroën wel het meest behebt te zijn. Bij den een' ontwaakt de Muse eerst wanneer hij te paard zit; den ander brengt een bruisende waterval in geestdrift. Aan dezen komen de denkbeelden bij een vrolijk maal als gebraden duiven toegevlogen; gene moet de eenzaamheid zoeken, wil hij dat zijn Genius hem dienstbaar zal zijn. Haydn roerde, gelijk men weet, zijn klavier niet aan, of hij moest eerst geraseerd, geparfumeerd en van top tot teen geadoniseerd zijn. Beethoven zwierf met ontbloote borst door de digtste en eenzaamste bosschen, en liet de Boomnimfen hem zijne heerlijke liederen toefluisteren. Op deze wijs heeft elke maestro zijne eigenheid.
De beroemde clavier-componist bertini zou intusschen eens bijna het slagtoffer van zijne excentriciteit geworden zijn, welke daarin bestaat, dat hij te voet reizen van verscheidene uren ver onderneemt en door velden en bosschen op nieuwe gedachten jagt maakt. Komt het hem in den zin, zoo stapt hij 's morgens vroeg het bed uit, trekt lederen slopkousen aan, hangt een klein bundeltje aan een sierlijk groen zijden koord over den rug, zet zijnen hoed op, neemt den wandelstaf in de hand, en, zonder iemand hoe-
{==556==} {>>pagina-aanduiding<<}
genaamd iets te zeggen, trekt hij uit op de ideën-jagt. Nimmer echter vergeet hij, door zijne levenswijs zelve geleerd, zijnen pas mede te nemen.
Die hem op zulke togten ontmoet en hem niet kent, denkt waarschijnlijk, wanneer hij hem aan de helling eens heuvels met uitgespreide armen in kunstverrukking staan ziet, ziedaar zeker een' schilder, die zijn portefeuille met eene nieuwe landschapschets verrijken wil. Misgeschoten, vriend! hij zoekt het begin van een nonetto. Een ander, die hem met op den grond gevestigde oogen door weidegronden ziet wandelen, houdt hem onmisbaar voor eenen geleerden Botanicus, terwijl ondertusschen zijn brein vol is van geheel andere dingen dan kruidenlezen; acht-, zestiende, tweeëndertigste noten dansen er in rond, en vereenigen zich tot eene wonderliefelijke toongestalte.
Op zekeren dag kreeg hij den inval, om eenen uitstap naar den berg Canigou, dien reus der Pyreneën, te doen. Destijds was bertini aan eene nieuwe fantaisie voor het fortepiano bezig, en, geheel in gedachten verzonken, bevond hij zich onverwacht aan de andere zijde der grenzen, en wandelde, zonder het te weten, op den grond van het oude Iberië. Langs ongebaande wegen geraakte hij naar Figueras, en, ook niet bemerkende, dat de dag ten einde neigde, verliet hij, zichzelven, zoo 't schijnt, naauwelijks bewust, gerustelijk het stadje aan den tegenovergestelden kant van dien, aan welken hij er in getreden was.
Naauwelijks was hij op eene naburige hoogte gekomen, of er opende zich voor de verraste blikken van den Componist een uiterst grootsch, wild en verheven landtooneel. Vol verbazing bleef hij een oogenblik zonder beweging en als aan de plaats geketend, die hem eenen oceaan van denkbeelden ontsloot, welke hem in hunnen overvloed dreigden te overstelpen. De kaal en steil tot aan de naakte kam der bergen ten hemel stijgende rotspartijen en de zwarte reuzenstammen der boomen, die tegenover het geweldige gesteente toch slechts aarddwergen schenen, wekten in zijnen scheppenden geest eene zoo stoute modulatie der melodiën, als hij zonder deze indrukken van buiten nimmer gevonden zou hebben. De bruisende waterval, die bulderend en stuivend van de rots, over den met steenklompen bezaaiden grond, in de diepte stortte en wild golvend naar het dal snelde, leverde hem een crescendo, dat hem onovertrefbaar toe-
{==557==} {>>pagina-aanduiding<<}
scheen. Daar weder, in het uitgestrekte weiland, vond hij de rustige uitbreiding van zijne toonschepping, en de zwaarmoedige kleurtint van het tufgesteente scheen hem de gepaste grondtoon zijner compositie. Geheel het landschap droeg volkomen het karakter van een adagio maestoso.
Eensklaps ontwaakte de maestro uit zijne muzikale droomen, en het was hem bij dit ontwaken, alsof hij onzacht uit de hemelen der harmonie in de dissonancen der wezentlijkheid op deze koude aarde nedergeslingerd werd; want, helaas! de zon had, zonder dat de toonkunstenaar het bemerkt had, sedert lang haren loop geëindigd, en in plaats daarvan begon de bleeke maan met haren geleenden glans de nachtelijke reis, en wierp haar zilverlicht door het gebladerte, dat den Componist omgaf.
Het ergste der zaak was, dat hij zich in een hem geheel onbekend oord bevond, waarbij zich de bewustheid voegde, dat hij eenen weg van ten minste zes uren moest hebben afgelegd. Wel liet hij nu zijne blikken naar alle kanten in het rond gaan, maar nergens, zoo ver zijn oog in het maanlicht reiken kon, ontdekte hij eene menschelijke woning; wel liet hij zijne stem weergalmen, doch alleen de drievoudige weerklank van het gebergte gaf antwoord op zijn geroep.
Nog bleef hem de hoop, eenige geitenhoeders te zullen ontmoeten, die in dit gebergte niet zeldzaam zijn; reeds meende hij in de verte het gerinkel der belgeit te hooren, en dit geluid scheen hem voor het oogenblik de schoonste muzijk, want zijne maag speelde eene symfonie uit S dur, en in stilte verheugde hij zich over het hem toelagchend uitzigt op een stuk roggebrood en roomkaas, spijzen, die hem thans de eêlste lekkernijen toeschenen.
Doch, helaas! zijne gedurig gewekte hoop bleef gedurig onvervuld. De maan steeg hooger en hooger aan de hemelbogen, en niets liet zich vernemen dan het ruischen van den waterval en het suizen der boombladeren.
‘Drommels!’ zeî bertini, op eenen met moeite beklommen heuvel stilstaande en verlangend in het rond ziende; ‘zeker, het is heerlijk, de schoonheden der natuur, zoo geheel aan haren boezem zwelgende, te genieten en in landelijke omgeving te componeren; maar liever toch zou ik thans, met een cigaar tusschen de lippen, aan de zijde van eenen vriend, op het boulevard des Italiens rondslenteren en een lekker kop koffij in het perspectief hebben, dan hier

{==558==} {>>pagina-aanduiding<<}
alleen in deze eenzaamheid te zwerven en vergeefs naar eene kom geitenmelk te verlangen. Men zeide mij, dat ik in drie uren tijds te Figueras zijn zou; ik heb nu al wel zes uren gegaan en nog niet het geringste uitzigt op een respectabel nachtverblijf.’
Na deze hartroerende alleenspraak, welke meer gedacht dan gesproken, en dus ook niet, gelijk bij de tooneelisten, die hunne monologen meer schreeuwen dan denken, met handgeklap ontvangen werd, stond hij gereed, om, op goed geluk af, weder voort te gaan, toen hij plotseling, op eenigen afstand, aan eenen zwart begroeiden, niet al te afgelegen heuvel, een' lichtstraal meende te zien glinsteren. IJlings verdubbelde hij zijne schreden, en na een bang kwartier uurs, waarin hij meer geloopen dan gegaan had, stond hij inderdaad voor eene hut, in welke het licht, dat hij gezien had, brandde.
Moedig trad hij de engbegrensde ruimte binnen; doch geene stem liet zich hooren, welke hem het daarzijn van menschelijke wezens had kunnen verkondigen. Spoedig echter vernam hij het aangenaam klinkende gerammel van messen en vorken, en het begon hem duidelijk te worden, dat hij hier waarschijnlijk juist van pas kwam, om aan eenen avondmaaltijd deel te nemen.
Zonder veel te overleggen, eene hongerige maag toch kent geene vrees, opende hij eene lage houten deur, door welker reten het licht naar buiten drong, en zie - zijne verwachting had hem ditmaal niet bedrogen. Behagelijk zat een half dozijn ruiggebaarde manspersonen, van een wild voorkomen, neêrgehurkt rondom eenen lagen disch, op welken eene lekkere Bayonner ham prijkte, tegen welke zij met hunne snijwerktuigen een' ijverigen krijg voerden. Behalve dezen hoofdschotel waren er nog eenige andere vleeschspijzen voorhanden, en de dikgezwollen boksvellen, die in de nabijheid lagen, schenen van een' niet onbeduidenden dorst bij het tafelgezelschap te getuigen.
Nu zullen zich zeker mijne lezers, en wel inzonderheid mijne lezeressen, reeds op eene ijzingwekkende beschrijving van eene bende bandieten voorbereiden, wier vreeselijke baarden de manen der leeuwen in de wildernis beschamen, wier bloeddorstige blikken dood en vernieling verkondigen, en die een geheel arsenaal van pistolen, sabels, dolken, spiesen en buksen met zich voeren. Niets zou verder

{==559==} {>>pagina-aanduiding<<}
van de waarheid zijn; de lieden, in wier gezelschap bertini binnendrong, zagen er wel verwilderd uit, doch waren volkomen zoo gekleed als de bergbewoners der Pyreneën, of, om het wat nader bij te bepalen, als de landlieden in de vallei van St. Denis. Hoezeer bij bertini's binnentreden eenige dolkspitsen zigtbaar werden, zoo vonden echter schinderhannes en cartouche hier geene vertegenwoordigers. Dit gaf onzen kunstenaar moed; hij sprak hen in het Fransch aan, en verzocht om eene slaapplaats voor den nacht, als ook om eenige ververschingen, welke beide hij beloofde eerlijk te zullen betalen.
‘Mijne kameraden,’ zeide een der aanwezigen, ‘verstaan slechts de taal hunner bergen; maar ik,’ dus ging hij met eene mengeling van trots en hoffelijkheid voort, ‘ik heb gediend; met mij is het iets anders; ik kan Fransch spreken. Doch zeg mij, Mijnheer, hoe komt het, dat gij u om dezen tijd, alleen, in deze wildernis bevindt?’
Bertini verhaalde nu het tragisch-komisch avontuur, dat hem, tegen wil en dank, in deze woestenij gebragt had, en de gewezen militair scheen met deze verklaring van zijnen gast volkomen tevreden. Hij zette, als tolk, zijnen makkers, hetgeen hem gezegd was, in slecht Katalonisch over, en wees bertini vervolgens eene plaats nevens zich aan tafel. De overigen spoedden zich, hun maal te eindigen, en bertini had geene reden, om zich over de gastvrijheid dezer hutbewoners te beklagen.
‘Het doet mij leed,’ sprak zijn tafelgebuur, nadat bertini de bokshuid nog met eene duchtige omarming vereerd had, ‘het doet mij leed, dat ik u met geen bed kan dienen; dezen nacht zult gij u eens moeten behelpen; ik zal u mijne legersteê inruimen. Deze hut dient ons slechts nu en dan tot verblijf, wanneer wij ons te Figueras, waar wij koopgoederen brengen, te lang hebben opgehouden.’
Dit zeggende, opende de gastheer een klein nevenhokje, waarin onze Componist een bos versch stroo en eene wollen deken vond.
‘Voor heeren, gelijk gij,’ ging de onbekende voort, ‘is zeker het bed wat ongemakkelijk; doch ik twijfel, of gij voor heden hier in den omtrek wel een beter gevonden zoudt hebben. Slaap dus zoo goed gij kunt; niemand zal uwe nachtrust storen; mogt gij niettemin eenig ongewoon

{==560==} {>>pagina-aanduiding<<}
gedruisch hooren, zoo laat u dit geene vrees aanjagen; bij ons wordt het vroeg dag.’
De gedienstige man ging weg, en liet den dolenden ridder aan zijne gepeinzen over. Ofschoon aan dezen verscheidene bedenkelijkheden voor den geest kwamen, overweldigde vermoeidheid weldra zijne zinnen, en, niettegenstaande hij overtuigd was, dat hij zich onder de gevaarlijke bescherming van gaauwdieven bevond, omsluijerde hem binnen weinige minuten een diepe slaap.
Tot omstreeks vier ure des morgens heerschte in de armzalige stulp de diepste stilte en werd bertini's rust door niets gestoord. Om dezen tijd echter werd des reizigers slaap onrustig; hij bevond zich in dien toestand, welken men noch slapen noch waken kan noemen en in welken men alles meent te hooren, doch geenerlei indruk met bepaaldheid ontwaart. In dezen halfslaap kwam het hem plotseling voor, alsof hij voetstappen vernam, die de hut ijlings schenen te naderen, en inderdaad hoorde hij het geruisch gedurig nader en duidelijker, tot dat hij ten laatste de woorden alerta! alerta! hoorde roepen.
‘Wat mag dat beteekenen?’ dacht bertini, terwijl hij poogde zijne zinnen meester te worden.
‘Op, op, kameraden!’ ging dezelfde Spaansche stem voort; ‘wij zijn verraden! op en voort, zoo snel mogelijk!’
‘Vervloekt zij die verdoemde juan,’ riep eene brommende basstem, ‘die ons jaagt als een' troep jonge bergherten! Krijg ik hem voor den loop mijner buks, dan moge onze lieve vrouw del pilar hem genadig zijn!’
‘Geen oogenblik is te verliezen; de honden zijn op het spoor!’ riep eene andere stem. ‘Onze pakken zijn in veiligheid; laat ons thans onze eigen huid bergen!’
‘Gij hebt gelijk,’ hernam de brombas; ‘doch, eer wij gaan, wil ik onzen gast daarbinnen eene gedachtenis achterlaten.’
‘Welken gast?’ vroeg de Spanjaard.
‘Den schavuit, die hier van nacht geslapen heeft, en die zeker niets anders is dan een spion.’
‘Een spion!’ riepen allen, als vol wraakzucht.
‘Neêr! neêr met den schurk!’
‘Halt!’ riep de man, aan wien bertini zijn nachtleger te danken had. ‘De man is niet hetgeen, waarvoor gijlieden hem houdt. Begaat geen' moord aan hem.’

{==561==} {>>pagina-aanduiding<<}

‘Hij is een spion!’ riepen allen woedend; ‘hij moet sterven!’
Met deze woorden vlogen de dolken uit de scheeden, en zij renden op de deur aan.
‘Niemand uwer,’ riep de soldaat, ‘niemand uwer wage zijn' voet over den drempel te zetten!’
‘Gij alleen tegen ons allen! En gij waagt het, eenen spion te verdedigen?’
‘Met mijn leven!’
‘Dat willen wij zien!’
Thans begon eene geweldige worsteling, en de toestand van den verdachten man werd schrikkelijk; elk oogenblik moest hij vreezen, dat het dunne schot bezwijken zou; reeds kraakten de zwakke planken en bogen geweldig door, op het punt om te bersten. De heldenmoed des braven mans, die voor bertini streed, dreigde hemzelven verderfelijk te worden, en de Componist, die beefde als een espenblad, zou inderdaad zonder redding verloren geweest zijn, had niet een der strijders eensklaps uitgeroepen: ‘Loopt! loopt! nog eene minuut en het is te laat!’
Dit joeg de vechters uit elkander. In een oogenblik was alles doodstil in de hut. Het gansche tooneel kwam bertini voor als een angstige droom; hij wreef zich de oogen; zie, daar werd de deur met geweld opengestooten, en eene lantaren verlichtte de kleine ruimte van zijn slaapvertrek.
De lantarendrager riep: ‘Ha! hier heb ik er ten minste éénen! Hier, vrienden - nog is alles niet verloren! Deze hier zal voor de anderen instaan en boeten! Allons!’ wendde hij zich tot bertini, ‘snel op de beenen en ons gevolgd!’
Vol verbazing, zich zoodanig aangesproken te zien, maakte bertini zich tot eene heldhaftige verdediging gereed; doch toen hij, bij het schijnsel der lantaren, het gele lederwerk der binnendringenden bemerkte, en in hen de gezworen vijanden der boosdoeners, de loontrekkende beschermers der onschuld, herkende, keerde zijne gemoedsrust weder.
‘Dappere Brigadier,’ zeide hij, ‘ik weet niet, voor wien gij mij aanziet; in allen gevalle zal mijn pas hier u te regt wijzen.’
‘Een pas?’ hernam de Gendarme, op den toon van vraag en ongeloof tevens. ‘O, zoo iets kent men al; doch laat zien!’
Hij nam den pas, en begon langzaam, met over en weder

{==562==} {>>pagina-aanduiding<<}
springenden blik, te lezen: ‘Haren - dun. Voorhoofd - hoog. Neus - lang, enz. enz. Al genoeg. En gij heet?’
‘Hendrik bertini.’
‘Beroep?’
‘Toonzetter.’
‘Toonzetter! Wat is dat voor een ambacht? O, ik weet het al, werkman op eene boekdrukkerij. Misschien zijt gij een van de uit Toulouse ontsnapte Republikeinen. Zie eens, welk een heerlijke vangst wij hier gedaan hebben!’
‘Gij dwaalt, vriendlief; ik ben niets minder dan een Republikein; ik ben geen letterzetter; ik ben toonzetter, Componist, muzikant, zoo gij dat beter verstaat.’
‘Zoo, nu zijt gij muzikant! En waar is dan uwe guitar of uw draaiorgel?’
‘Ik....’
‘Zwijg maar! Ja, muzikanten, dat is het regte boeventuig! Zuipers, vreters, landloopers! Maak maar geen tegensporreling en volg goedschiks, zoo gij niet wilt dat ik geweld gebruik. Te Prats-de-Mollo mag de Luitenant u verhooren. Dan zullen wij wel te weten komen, wat gij zijt of niet zijt.’
‘Hoe?’ vroeg bertini, eenigzins geraakt; ‘wilt gij nu van mij hebben, dat ik eene reis van zes vreeselijke uren doen zal, terwijl ik binnen een half uur aan het einddoel van mijnen uitstap, te Figueras, zijn kan? Neen, zoo hard zult gij toch niet zijn!’
‘Naar Figueras? Ik begrijp, daar vindt gij uwe medepligtigen.’
‘Mijne medepligtigen?’
‘Al genoeg. Ik raad u voor de laatste maal, u niet te verzetten; gij gaat met ons daarheen, waar wij u brengen.’
Wat kon de arme bertini doen? Geduldig moest hij zich aan zijn lot onderwerpen, en de onvrijwillige reis naar Prats-de-Mollo met Gendarmerie-gezelschap aanvaarden.
Onder zuchten en verwenschingen kwam de rampspoedige toondichter eindelijk, uitgeput van vermoeidheid, aan op de plaats van bestemming, hem door de uitvoerende magt gesteld. Maar hoe groot was niet zijne verbazing, toen hij, voor de deur van den Luitenant, den klank van een klavier vernam, waarop in de kamer gespeeld werd! En hoe - hoorde hij regt? het stuk - ja, ja, hij vergiste zich niet, het was eene zijner Etudes, en goed, voortreffelijk uitgevoerd.

{==563==} {>>pagina-aanduiding<<}

‘Moet ik hier verhoord worden?’ vroeg hij den Brigadier, terwijl zijn hart van eene blijdschap klopte, die in den toon zijner vraag doorstraalde.
‘Ja, en het lagchen zal u wel vergaan,’ gaf de ander ten antwoord. ‘De Luitenant weet, dit verzeker ik u, hoe hij met schelmen van uw slag moet omspringen.’
De deur ging open, en aan een prachtig staartstuk zat eene wonderschoone dame. Bij het gedruisch der binnentredenden rees de juffer op en wilde zich verwijderen; doch de Luitenant, een reeds bejaard man, die aan het venster stond en ongeduldig scheen, dat men hem was komen storen, wenkte haar te blijven.
De Brigadier stelde, met niet weinig zelfvoldoening, zijne, zoo hij meende, goede vangst aan zijnen Officier voor, en overhandigde hem den reispas van den gevangene.
‘Hendrik bertini?’ vroeg de Luitenant, na een oogenblik zwijgens.
‘Bertini!’ lispelde het lieftallige meisje aan het klavier, en wendde, zoo nieuwsgierig als verrast, het lokkenhoofdje half om naar den vreemden man.
‘Zijt gij misschien verwant aan den Componist bertini?’ vroeg de Luitenant.
‘Ik ben het zelf,’ antwoordde bertini met blijde stem.
‘Wat? Kent gij - kent UEd. dan deze Etudes?’ De Luitenant leidde den gearresteerde naar het klavier, en de schoone speelster sloeg een paar zoo sprekende blaauwe oogen naar hem op, dat de verbijsterde Componist geheel van zijn stuk geraakte. Weldra werd hij zichzelven echter weêr meester, en verzekerde, dat hij ze reeds, dat is te zeggen de Etudes, met meesterlijke hand gespeeld, voor de deur als zijn eigen werk herkend had.
De Luitenant vond zich door deze bekentenis gevleid, want de klaviervirtuose was zijne dochter.
‘Mogt UEd. echter nog aan de identiteit van mijnen persoon twijfelen,’ zeî de Componist, ‘zoo heb de goedheid, mij te vergunnen, dat ik u door het uitvoeren mijner compositie zelf overtuige.’ Hij nam aan het klavier de plaats, welke de schoone hem volijverig inruimde, en reeds na de eerste takten, welke de maestro met kunstvaardige handen aansloeg, was alle twijfel aan de waarheid zijner verklaring verdwenen.
De verblufte Brigadier stond bij dit alles stokstijf van ver-
{==564==} {>>pagina-aanduiding<<}
bazing; want ook hij had van zulk eene vaardigheid op het klavier nog nimmer een denkbeeld gehad. De Luitenant verzocht den toonkunstenaar ten eten, doch kon niet nalaten, hem opmerkzaam te maken op de onvoorzigtigheid, met welke hij dus tot laat in den nacht door de wildernissen rondzwierf. De lieden, die hem opgenomen hadden, waren smokkelaars, die hier aan de grenzen hunnen verboden handel dreven, en bertini mogt waarlijk zich verheugen, er zoo te zijn afgekomen.
‘Ziet gij,’ zeî bertini op zijne beurt, onder het maal, dat hij had aangenomen, ‘waartoe muzijkkennis niet al nuttig is? Ware uwe beminnelijke dochter niet zoo goed muzikaal geweest, zoo zou mijne onschuld niet zoo gemakkelijk en spoedig ontdekt zijn. Zou het niet zeer noodzakelijk zijn, dat men geheel het korps der Koninklijke Gendarmerie muzijk deed studeren?’





Vrede.


Hoe zoet, hoe schoon, hoe heerlijk is de vrede 
In hart, in huis, in kerk, in burgerstaat! 
Doch zoek haar nooit, die dochter van de rede, 
In valsche rust, bedrieglijk van gelaat. 
Een zoele lucht, door 't windje niet bewogen, 
Waarbij zich hart en adem voelt beklemd, 
Daar wolk bij wolk den hemel houdt betogen, 
Heeft nooit tot vreugd den doffen geest gestemd. 
 
Wel vlijt het vee van matheid zich ter neder 
Aan d' oever van den spiegelgladden stroom; 
Wel ritselt dan, schoon ligt gelijk een veder, 
Daar 't windje stierf, geen blaadjen aan den boom; 
Maar schijn bedriegt. Die stilte is van orkanen, 
Van bliksemstraal en donderknal de boô; 
Zij zal den weg voor 't vreeslijkste onweêr banen. 
De ware rust der schepping is niet zóó. 
 
Zie! reeds begint de noodstorm op te steken. 
Daar rommelt schor de donder in 't verschiet. 
De geest des kwaads zal zich met woede wreken, 
En treft den eik, doch spaart het struikje niet. 

{==565==} {>>pagina-aanduiding<<}

Beeft op de zee, gij volgeladen kielen! 
U zweept de storm in elke rigting voort. 
Beeft voor het lot der u betrouwde zielen: 
Er is geen hulp, geen redding meer aan boord! 
 
Er is geen vrede op land of zee te smaken, 
Zoo lang zich niet het evenwigt herstelt. 
Dan moge vrij het koeltje weêr ontwaken, 
Wij vreezen 't niet, daar 't enkel vrede spelt. 
Ja! doe de wind de zeilen lustig zwellen, 
Terwijl de zon aan heldren hemel gloort: 
Dan zal de kiel de baren blij doorsnellen, 
En spoedt in vreê naar reede of haven voort. 
 
Dan zal de visch in 't golvend stroomnat spartlen; 
Het voglenlied stijgt vrolijk naar omhoog. 
Dan zal in 't veld op nieuw de kudde dartlen, 
En heel natuur herleeft dan voor ons oog. 
Dan schommelt weêr het schaduwspreidend lommer. 
Dan golven gras en graanzee fraai en zacht. 
Wij voelen ons ontheven aan den kommer. 
Wij âmen ruim. 't Gelaat der schepping lacht. 
 
Vertrouw alzoo de rust niet in uw harte, 
Als elke drift aan ketens schijnt geboeid. 
Ontwaar veeleer de gramschap, liefde of smarte, 
Dan onder de asch het vuur, dat heimlijk gloeit. 
Ééns zal de vonk, hoe schijnbaar overdolven, 
Ontgloren, en de tonder vat de vlam. 
Dan bluscht gij 't vuur met golven niet bij golven; 
't Verteert bij u de bladren en den stam. 
 
Mistrouw den man met neêrgeslagen oogen, 
Maar in wiens hart verholen wrok nog leeft. 
Vertrouw hem niet! Zijn vriendschapstaal is logen; 
Bedrog is elke handdruk, dien hij geeft. 
Wie zeggen durft, wat hij in u wil laken, 
Spreekt ook opregt, als hij zijne achting uit. 
Opregtheid slechts kan menschen vrienden maken: 
Er is geen vreê, dan die in 't hart ontspruit. 
 
Geloof geen rust in staat of kerk te vinden, 
Waar kunstgreep of geweld den schok voorkomt. 

{==566==} {>>pagina-aanduiding<<}

Er is slechts vreê bij waarlijk eensgezinden. 
De tweedragt leeft, ofschoon haar tong verstomt. 
Zij laat zich voor een poos slechts onderdrukken, 
Maar loert in stilte op d' eersten goeden stond, 
Om 't staatsgebouw met magt omver te rukken, 
Te slechten van den trans tot aan den grond. 
 
Laat vorst met vorst verbond of vrede sluiten, 
Dat geeft geen rust aan 't smachtend menschdom weêr, 
Zoo lang belang nog op belang blijft stuiten: 
Men legt alleen de wapens wrokkend neêr. 
De volkshaat blijft den oorlog overleven, 
En staatsbelang schept vriendschap slechts in schijn. 
Wordt aller heil geen doel van aller streven, 
Dan zal het nooit in waarheid vrede zijn. 
 
Maar ééns zal toch die vrededag verschijnen. 
Om één banier schaart zich het menschdom zaam. 
Het staatskrakeel, de sektenhaat verdwijnen. 
Van noord tot zuid is broeder aller naam. 
Dan vestigt zich de heerschappij der rede; 
Dáár leidt ons heen de wentling van het lot; 
Maar geen genot ontwelt ons uit dien vrede, 
Dan bij den vreê met eigen hart en God. 
 
Mogt ieder ééns dien waren vrede smaken, 
Wat heil verrees voor aller schepslen tal! 
Waar zonde woont, blijft ook de tweedragt blaken, 
En wroeging stoort het luidste feestgeschal. 
De Vredevorst, ten hemeltroon gezeten, 
Voltooije 't werk, waarvan wij d' aanvang zien! 
Hij breke alom der ondeugd slavenketen, 
En doe 't heelal der Godheid hulde biên! 


1843.
a.f. sifflé.





Bertha en Edward.


‘Ach, zou mijn Edward nog niet keeren!’ 
Zoo klaagde Bertha, 't hoofd gedoken in de hand. 
‘Met kruis en ordelint wou hem de Vorst vereeren; 
Hij streed, met moed en trouw, voor de eer van 't vaderland. 

{==567==} {>>pagina-aanduiding<<}

Mijn vader, wien de last der jaren 
Het eerlijk hoofd verzilverd heeft, 
Bad God voor zijn behoud, bij 't woên der krijgsgevaren; 
Die bede werd verhoord; de Hemel wou hem sparen; 
En 't was me een englentoon, de mare: “uw Edward leeft!” 
Ik hing hem aan met ziel en zinnen; 
Geen hart kon vuriger mij minnen, 
Daar straks de reinste band ons strenglen zou aaneen; 
Reeds gistren dacht ik hem den welkomkus te geven; 
Ik zweefde een' hemel door van zaligheid en leven, 
En God! nog keert hij niet; mijn hoop en vreugd zijn heen!’ 
 
‘Ach, Bertha! hoe uw klagt ook rijze,’ 
Zoo sprak de diepbewogen grijze, 
‘Schep moed! ligt mist hij nog het afscheid van den Vorst; 
Ligt snelt hij morgen aan uw borst; 
Moog' heden ook nog 't licht aan onzen hemel tanen, 
Verscheur mij 't harte niet; weêrhou, weêrhou uw tranen!’ 
 
Roerloos zit ze, stom van smarte, 
Teeder, angstig klopt haar 't harte 
Voor den grijsaard, haar zoo waard, 
Voor haar' dierbren schat op aard', 
Voor haar Edward, voor haar' vader; 
Hemel! ach, wie heeft ze ook nader? 
Moedermin en moedertroost 
Moest zij al te vroeg reeds derven, 
En, ziet ze eens den vader sterven, 
Die haar hartlijk lieft en koost, 
O! dan staat ze alleen, verlaten; 
Wat zal dan, in 't aardsch verdriet, 
Balsem in de wonde baten, 
Keert haar dierbare Edward niet! 
 
De nacht werpt reeds zijn' sluijer neder 
En spreidt hem over berg en dal; 
Ach! rees voor haar de morgen weder, 
En bragt zijn dageraad, voor tranen, lofgeschal! 
Zij stoot nog eenmaal 't venster open, 
En uit haar bittre boezemklagt; 
Maar niets is meer voor 't oog te hopen, 
Het stuit op een' stikdonkren nacht. 
Haar klagt dringt niemand meer in de ooren; 

{==568==} {>>pagina-aanduiding<<}

Dus zendt zij, stikkend in geween, 
Daar God alleen haar nog kan hooren, 
Haar beden naar de starren heen: 
‘Bewaar mijn Edward, spaar mijn' vader!’ 
Zoo bidt zij: ‘God! geef uitkomst, red! 
O! voer hem huis en harte nader! 
Verkeer in lof het klaaggebed!’ 
 
Zij legt in 't kussen 't matte hoofd; 
De smart heeft haar den slaap ontroofd, 
En wat verbeelding 't oog ook bied', 
't Zijn schrikgedaanten, anders niet. 
Wie schetst een' nacht zoo naar en bang; 
Minuten vallen uren lang; 
Ach! stortte, met zijn balsemzoet, 
De slaap eens kalmte in haar gemoed; 
Ach! werd haar, na een uur van rust, 
De zorg eens van 't gelaat gekust. 
Maar neen! zij waakt, en woelt, en wacht, 
Tot dat, schier uitgeput van kracht, 
Aan hoop, en liefde, en toekomst vreemd, 
De slaap haar in zijne armen neemt. 
 
Zij slaapt, zoo 't slapen heet! maar op haar wezenstrekken, 
Ach, is geen kalme rust, maar zielevrees te ontdekken; 
Krampachtig trekt haar mond; de zachte wenkbraauwboog 
Rust, pijnlijk neêrgedrukt, op 't roodbekreten oog. 
Haar boezem jaagt en hijgt, en, fel geschokt inwendig, 
Is, schoon zij sluimren moog', haar lot toch diep ellendig; 
O! blijv' het om haar stil; wie ook een sluimring streel', 
Een schat, meer waard dan goud, valt thans haar ziel ten deel. 
Slaap voort! bewaak haar, God! laat niets haar ruste storen; 
Klink' 't: ‘Welkom, Bertha!’ straks van Edward haar in de ooren; 
Slaap voort, rust zacht! 
Maar hoe! wat toon klinkt buiten rond? 
Keert, keert haar Edward weêr? O! daagt de vreugdestond, 
Waarin haar ziel het zoet des wederziens zal smaken? 
Zal Edward nog haar hoop, voor de ochtend rijst, volmaken? 
Tilt hij straks zorg en angst, die pijnlijk grieft en knelt, 
Haar van de schouders af? Zal, aan haar borst gesneld, 
Zijn welkomkus haar weer de zuivere afdruk wezen 

{==569==} {>>pagina-aanduiding<<}

Dier reine liefde en trouw, die ze in zijn hart kan lezen? 
Neen! ijdle hoop! de kreet, die stijgt van allen kant, 
Is de aaklige onheilskreet, het naar gegil van: ‘brand!’ 
 
‘Brand!’ zoo klinkt het van rondom. 
Aaklig bromt het klokgebom; 
Vlammen stijgen, muren kraken, 
Vonken reegnen op de daken; 
Slaap niet, Bertha! ach, ontwaak, 
Eer de vuurgloed om u blaak'! 
Zie! zij opent schrikvol de oogen; 
Slechts van rook en damp omtogen, 
Voelt en tast zij, siddrend, rond; 
Onder, om haar kraakt de grond. 
‘God! mijn Edward! God! mijn vader! 
Schiet geen hulp, geen redding nader?’ 
Zoo, zoo gilt zij, en voor 't oog 
Rijst de vuurvlam steil omhoog! 
Raadloos stoot zij 't venster open; 
Waar is redding nu te hopen? 
Nergens! dus rigt zij alleen 
De oogen naar den hemel heen. 
‘Bertha!’ - ‘Vader!’ - ‘God! erbarmen!’ - 
‘Sluit mij in uw minnende armen!’ - 
‘Geev' het lot, zoo 'k uitkomst derv', 
Dat ik, dierbre, met u sterv'!’ 
Zoo, zoo klinkt de kreet van d' oude. 
‘Vader! wat ons ook weêrhoude, 
Vreezen wij den doodsangst niet, 
Zoo geen hulp ons overschiet.’ 
Zoo klinkt Bertha's kreet in 't ronde. 
En, wat hulp de schare biedt, 
Die 't vernielend schouwspel ziet; 
Wat men aanbrengt in dees stonde, 
Tot beteugling van de ramp, 
Vlam, en gloed, en rook, en damp 
Sluiten 't hulpbetoon voor allen; 
Steenen gruislen, bindten vallen; 
Redloos slaapt, na zoo veel leeds, 
Bertha ligt den doodslaap reeds; 
Mooglijk rust, bij 't vlammenblaken, 
Om hier nimmer weer te ontwaken, 

{==570==} {>>pagina-aanduiding<<}

De oude vader aan haar zij'. - 
God! wat schriklijk noodgetij! 
 
‘Ja, schriklijk, verplettrend!’ zoo stijgt er een stemme 
Luid op uit den volkshoop; ‘ter hulpe! snelt aan! 
Wie is hij, die aarzelt, wat angst hem beklemme, 
Om moedig de vuurvlammen tegen te gaan?’ 
En digt uit den drang van de helpende schare 
Vliegt plotslings een jongling, 't volk wenkende, voort; 
Zijn blikken trotseren de zee van gevaren; 
Geen stem is 't, dan die van 't gevoel, die hij hoort. 
Een draaikolk van vlammen omkronkelt zijn schreden; 
Hij klimt en hij klautert langs trap en langs muur; 
Men volgt hem en ijlt hem ter hulp van beneden; 
Maar ijlings verdwijnt hij in rookdamp en vuur. 
‘Verloren! verloren! nooit, nooit zal hij keeren!’ 
Zoo klinkt het, zoo joelt men al gillend dooreen; 
Doch, hemel! welk feit kan de ontzetting vermeeren; 
Daar torscht hij een tweetal door 't vlamgeloei heen! 
Men ziet hem; hij daalt langs de wagglende wanden; 
Geen moeder knelt teêrder haar zuigeling vast; 
Geen kostbaarder schat toch redde immer zijn handen, 
En sneeft hij, hij sneeft dan te zaam met zijn' last! 
Hij strompelt, hij wankelt, vastknellend in de armen 
Een maagd en een grijsaard, bedwelmd door den gloed; 
Hij wilde over 't lot dezer twee zich erbarmen, 
Geleid door vertrouwen, door geestdrift en moed. 
Schier ademloos laat hij zijn' last zachtkens neder; 
Een juichtoon rijst op uit de jublende schaar: 
De redder kust d' oude en het meisje zoo teeder, 
Omarmende beurtlings dan hem en dan haar. 
Een stilte vervangt nu den jubel der toonen; 
Daar staat hij, die d' edelen last heeft getorscht; 
De moed ziet door liefde zich heerlijk beloonen, 
Want Edward drukt Bertha, gered, aan zijn borst. 
't Is Edward! mogt vroeger zijn weêrkomst ook falen, 
Te laat was zij niet voor 't verhevenste doel; 
Mogt vorstengunst hem met het eerkruis doen pralen, 
Hier loont hem de lauwer van 't menschlijk gevoel. 
Ja! Bertha heeft Edward en zij heeft hem weder; 
De zegen des grijsaards daalt mild op hen neêr; 

{==571==} {>>pagina-aanduiding<<}

Het volk juicht en jubelt, bij 't schouwspel, zoo teeder: 
‘Leev' Edward en Bertha! geloofd zij de Heer!’ 


Rotterdam.
j. van harderwijk, rz.


De aartsbisschop De Chevreuse op een bal.

Niets was Mgr. de chevreuse te veel, wanneer hij eene nuttige daad verrigten en de gelegenheid, ter gunste der lijdende menschheid, aangrijpen kon om goed te doen. Een belangrijk voorval stortte, vóór eenige jaren, Frankrijk in verslagenheid. Het was een brand, die te Salines woedde en een aantal familiën in droefheid, rouw en ellende dompelde. De goede Aartsbisschop, nadat hij reeds bijna alle persoonlijke bronnen uitgeput en de geldinzamelingen van zijne kerken aan de zoo veel mogelijke leniging van de ramp besteed heeft, verneemt, dat er een groot bal zal plaats hebben, hetwelk door de aanzienlijksten der bevolking van Bordeaux zal worden bijgewoond. Hij laat, zonder iemand iets te doen blijken, den dag, den avond zelfs verloopen, en om middernacht, in het uur, waarin het bal het schitterendst zijn zou, doet hij zich naar deze vereeniging brengen. Bij zijne intrede zwijgt het orchest, de dansende menigte gaat naar hare zitplaatsen terug, de heer des huizes overlaadt, verwonderd en verlegen, hem met beleefdheden: ‘Waarom den dans gestaakt?’ zegt de Aartsbisschop; ‘ik ben hier niet gekomen om een verstoorder der vreugde van het feest te zijn; dat men dezelve hervatte; mijne beurt komt straks.’ Vrij mogt hij hierop aandringen, het was te vergeefs; ieder was van zulk een' eerbied voor den persoon van den Aartsbisschop doordrongen, dat dansers en danseressen onbewegelijk op hunne plaatsen bleven. ‘Welaan,’ zeide Mgr. de chevreuse, een teeken aan het orchest gevende, ‘dan eene wals voor mij!’ En nu, de vrouw des huizes bij de hand nemende, deed hij eene inzameling voor de door den brand ongelukkig gewordene inwoners van Salines, aan allen, die hij naderde, op de beleefdste en innemendste wijze eene korte toespraak rigtende. Toen hij de zaal, onder de toonen eener zachte en
liefelijke muzijk, was rondgeweest, was zijne inzameling zoo rijkelijk, dat de beurs, waarvan hij zich voorzien had, de gelden niet kon

{==572==} {>>pagina-aanduiding<<}
bevatten. Het zou moeijelijk zijn, de uitwerking te beschrijven, die deze even onverwachte en bescheidene als indrukwekkende daad op aller gemoederen had. Zij lokte een' traan uit de oogen der aanwezigen, wie de menschlievendheid van den Aartsbisschop in stille bewondering hield opgetogen. Sedert dit voorval zijn de wals van Mgr. de chevreuse en eene daad van liefde en Christelijke deugd te Bordeaux woorden van gelijke beteekenis.


Naïf beklag van een' geldwisselaar.

Zeker Londensch geldwisselaar, vernemende dat de Heer brunel, de daarsteller van den Tunnel, ten laatste van het door hem ingeslikte goudstuk, dat hem zoo lang en zoo pijnlijk deed lijden, was bevrijd geworden, zeide, in volkomen ernst: ‘'t Is toch maar jammer, dat die sovereign daar zoo lang renteloos heeft gezeten.’


De onbescheiden vrager teregtgezet.

Alexander dumas, wiens bruin gelaat en zwarte kroeskop de Afrikaansche afkomst zijns vaders, den wakkeren Generaal, verraden, was onlangs door een' onbescheiden indringer gevraagd: ‘Met uw welnemen, uit uw uiterlijk te oordeel en, was uw vader...’ - ‘Creool,’ viel hem dumas in de rede. - ‘En uw grootvader?’ - ‘Neger,’ was het antwoord. - ‘En uw overgrootvader?’ - ‘Aap, Mijnheer, gelijk gij nog heden!’ - De vrager wordt nu overal, waar hij zich vertoont, met de vraag bestormd: ‘Hebt gij alexander dumas' overgrootvader gekend?’







{==573==} {>>pagina-aanduiding<<}

Mengelwerk.

Gedachtenis-rede over den heer Jacob Mendes de Leon,


door Mr. Jeronimo de Vries. (*)

De dag van gisteren (†) was een feestdag voor den Christen, en dus ook voor mij, en toch was hij tevens een dag voor mij van treurige herinnering. Gisteren verjaarde voor het eerst de sterfdag van den waardigen Heer jacob mendes de leon, geacht Lid van onzen kring, aan kunst en vriendschap gewijd. Vergeeft het mij, M.H., dat ik mijn hart in eene korte toespraak tot U over hem uitstort! Waar kon, waar zou ik het beter doen dan hier, bij zoo velen, die hem van nabij gekend hebben en met mij zijn gemis betreuren; dan hier, bij U, die mij in mijne hoedanigheid als Secretaris van de Koninklijke Akademie van Beeldende Kunsten met het honorair lidmaatschap wel hebt gelieven te vereeren?
Ik kan en mag mij beroemen vele vrienden gehad te hebben en nog te bezitten, van allerlei stand en rang, en dat in onderscheidene en velerleije betrekkingen tot mij, maar met dezen was ik zoo innig verbonden, dat er bijna geen dag voorbijging, waarop wij elkander niet spraken, onze gewaarwordingen en gevoelens elkander niet mededeelden, bovenal over kunstzaken. Wij dachten daarover meestal eenstemmig, en, verschilden wij al eens, wij wisselden, gaarne en met ontzag voor ieders bijzondere gevoelens, broederlijk van gedachten en meeningen; geen hard, noch beslissend woord ontviel ons. De kunst, meenden wij, was eene teedere en schoone bloem gelijk. Die haar met

{==574==} {>>pagina-aanduiding<<}
harde en ruwe vingers aanraakt, knakt ze ten verderve. Mendes de leon was een kiesch en toch ijverig bevorderaar der kunsten. Hij ging de palen van wijsheid, voorzigtigheid, welberadenheid en bedaardheid in haar nooit te buiten. Zulk een man verdient hier eene korte lofspraak.
De Heer jacob mendes de leon was den 4den April 1784 geboren. Zijn vader heette abraham, zijne moeder sara de pinna. Reeds in zijne eerste jeugd was hij de vreugd zijner ouderen, later hun roem. Zijne kindsche jaren onderscheidden zich door gehoorzaamheid, eerbiedigheid, leerzaamheid, met eene goedheid en menschlievendheid, die zich naderhand zoo heerlijk ontwikkelden. Hij had onder zijne meer bijzondere leermeesters den vermaarden dichter johannes nomsz. Voor den koopmansstand opgeleid werd hij al meer en meer kundig in zaken van handel en zeevaart. Eerlijkheid, rondborstigheid en naauwgezetheid deden hem reeds vroeg ter beurze hoogachten, en later was hij de vraagbaak van zeer velen ten dezen. Reeds op zijn negentiende jaar huwde hij met Mejufvrouw esther mercado, met welke hij gedurende negen en dertig jaren in den gelukkigsten echt vereenigd was, bij welke hij acht kinderen verwekte. Thans beweent zij met heete tranen den dood van hem, als den steun en het genoegen van haar, hare kinderen en de onderlinge talrijke betrekkingen, waarop hij eenen aartsvaderlijken invloed ten goede had. De meest onbekrompene opvoeding genoot hij, ook in toon- en teekenkunst. In het teekenen door den Heer de haan onderwezen, was hij zelfs, voor iemand, niet bepaald als kunstenaar opgeleid, daarin vrij ervaren. Hij was echter te nederig, om ooit, dan aan enkele, zeer vertrouwde vrienden, iets van zijn werk te laten zien. Hij had een' fijnen kunstsmaak, een juist kunstgevoel, hij was geen oppervlakkig, maar grondig beoordeelaar van kunstwerken, en echter was hij als een kind, leergierig, opvangende ieders redelijk oordeel, hoorende naar allen, overleggende bij zich zelven. Langzaam trad hij als verzamelaar op, zonder eigenwijsheid en toch zelfstandig, niet karig, maar

{==575==} {>>pagina-aanduiding<<}
onbekrompen, vrijgevend maar niet verspillend. Hij vroeg niet, wat oud of nieuw, wat veel of weinig geldig, wat vreemd of eigen, maar, wat goed en proefhoudend was in zich zelve. Wij waren als broeders, niemand kende beter daarom dan ik zijn' ijver en belangstelling in kunstzaken, ja zijne geheele innerlijke waarde, zijne zachte inborst, zijne welwillendheid, werkzaamheid, zijne naauwgezetheid, zijnen lust tot deelneming in al wat goed, loffelijk en welstandig was. Hij had een fijn gevoel, eene vlugge bevatting, hij liet zich echter noch door dat gevoel, noch door die vlugge bevatting verleiden tot dadelijke uitvoering, maar zichzelven, ondanks een' vurigen en driftigen aard, meester, welwikkend en welberaden eer hij besloot, was hij, na het besluit, vast en gezet tot volvoering, altijd echter bereid tot erkenning van, en terugkeering tot, het betere, na eigene overtuiging van gedwaald te hebben.
Van alle zijne voortreffelijke hoedanigheden bewonderde ik het meest zijne kieschheid, die aan zijne onbekrompene weldadigheid de echte kleur en houding, den verhevensten luister bijzette. Hij verschuilde zichzelven als 't ware achter zijne gift, om den beweldadigde den dank te besparen. ‘Het is wonderlijk,’ zeide hij mij eens, ‘het is, of ik mij over mijne giften schaam: zou het zijn, omdat alles mij toch maar als ter leen is gegeven en het 't mijne eigentlijk niet is?’ Bij hem wist de ééne hand inderdaad niet, wat de andere gaf. Weldoen in 't verborgene was de lust van zijn leven. ‘Men moet niet weten, dat het van mij komt,’ was steeds zijn woord, en vergde hij zelfs meestal eene stellige belofte van stilzwijgendheid hieromtrent af van mij, die dikwerf het voorregt had mijn hand te leenen tot ondersteuning door giften en gaven, zoodat ik mij het pijnelijk gevoel moest getroosten van den weldoener te verzwijgen, en, hoezeer ik het tegendeel ook verzekerde, zelf de weldadige te schijnen. Één enkel voorbeeld zij genoeg. Toen, in het jaar 1830, bij de eerste uitbarsting der Belgische onlusten en den schokkenden invloed daarvan op menig eerlijk bedrijf hier ter

{==576==} {>>pagina-aanduiding<<}
stede, eene fabriek, waarin omtrent honderd handwerkslieden brood en werk vonden, op ééns van werk verstoken werd, en het Stadsbestuur, hoe beducht voor onrust door den nood, bijna tot eenige oproerigheid uitgebarsten, uit eigene gelden niet kon, niet mogt gehoor geven aan den eerlijken en nijveren fabriekant, schraagde hij, in stilte, door mij, die mij bij hem deswegens een enkel woord had laten ontvallen, uit eigene middelen, gedurende verscheidene maanden, de fabriek, verschafte werk en brood, totdat de gemoederen gestild en het vertier eene andere wending genomen had; maar niemand mogt weten, dat hij de zoo tijdig hulpvaardige man was. Die zijne welgemeende weldadigheid afwees, bedroefde hem. Toen, ten zelfden dage, bij de algemeene geestdrift, een Hoogleeraar, vol edele vaderlandsliefde, zijne gouden en zilveren eerepenningen ten offer bragt, smeekte hij mij het voorstel te doen, zonder hem te noemen, die te lossen, met vergoeding der geldelijke waarde, en ze den Hoogleeraar weder aan te bieden, onder voorwaarden, die den schijn eener gift geheel wegnamen; en hij was inderdaad bedroefd, toen de even kiesche als fijngevoelige Geleerde mij afwees met het zeggen: ‘Juist de groote opoffering van naam en eer is mij in dit oogenblik nog meerwaard, dan het goud of zilver den Vaderlande afgestaan!’ Meer dan eens, wanneer eenig jeugdig of verdienstelijk kunstenaar mismoedig was door teleurstelling of gebrek aan besteld kunstwerk, liet hij, door mij of de mijnen, onder de strengste belofte van geheimhouding, eenig werk met ruime vooruitbetaling, bestellen, en hield het afgewerkte maanden lang verborgen, opdat zijn liefdadig oogmerk toch niet aan het licht mogt komen. Zulk een werk wilde hij nooit in openbare veiling gebragt hebben. Vele dergelijke voorbeelden zou ik kunnen aanvoeren. Maar wie twijfelde ooit aan zijne kieschheid en weldadigheid? Hij was een weldoener der armen, een toevlugt voor verlegenen, de
raadsman van velen, de roem en de lust der kringen, waarin hij verkeerde, dat is, waarin hij van nut was.
In den Raad van Bestuur der Koninklijke Akademie van Beeldende Kunsten, waarvan hij Lid was en de geldmiddelen

{==577==} {>>pagina-aanduiding<<}
met loffelijke naauwkeurigheid en onbekrompenheid bestierde, was hij de man, wiens kieschheid en fijne kunst van overreding steeds doorblonken, wiens raad het best gehoord, het meest geliefd en gevolgd werd. In ons Kunstgezelschap, door Kunst en Vriendschap verbonden (*), was hij het sieraad van ons gezellig verkeer, de middelaar van verschillend oordeel door eene kunstige vereeniging van schijnbaar tegenstrijdige meeningen, waarin men gaarne berustte, overtuigd, zoo van zijn edel hart, als van zijne onpartijdigheid en liefde voor waarheid en eendragt, waaraan niemand twijfelde. Hij was een vriend bij uitnemendheid, inzonderheid voor mij, voor wiens welzijn, geluk, roem en gemak hij de teederste zorg droeg met eene naauwgezetheid, oprechtheid en fijne beleefdheid, die niets te wenschen overlieten. Toen men in een U welbekend genootschap één' zijner beste vrienden afwees, was hij, niet dan met het vooruitzigt tot eenig herstel, en op de bede des vriends zelven, over te halen, om het Lidmaatschap, hem eenparig ten zelfden tijde toegekend, aan te nemen. Zulk een vriend was hij voor mij en voor andere bijzondere vrienden.
Veel was mendes de leon voor de kunst: ook de letteren hield hij in waarde. Op het laatst van zijn leven was hij Lid van de Hollandsche Maatschappij van fraaije kunsten en wetenschappen alhier. Hij las veel en met oordeel, inzonderheid werken over school- en armenwezen, over huishoudelijke belangen van Staat. Geen wonder: het dégelijke en dadelijke ter bevordering van nut en voorspoed voor allen, bijzonder voor armen en ongelukkigen, voor Stad en Vaderland, was hem boven alles dierbaar. In den achtbaren Raad dezer Stad, waarvan hij, als Lid, gelijk zijn vader, trouw de pligten vervulde en op het laatste zijns levens tot de Finantiële Kommissie behoorde, onderscheidden zijne advizen zich door helderheid van oordeel, door onbekrompenheid en door bescheidenheid, maar niet ten koste van eigene overtuiging, zelfstandigheid en waarheid.

{==578==} {>>pagina-aanduiding<<}

Wat hij als Lid der Hoofdkommissie voor de zaken der Israëliten; wat hij voor zijne geloofsgenooten, in den engen en ruimsten zin; wat hij voor de Nederduitsche Portugesche Armenschool, welker vijf en twintig jarig bestaan hij met eene uitgezochte Redevoering vierde, en welke inrigting hij hartstochtelijk voorstond en door anderen krachtdadig deed behartigen; wat hij voor de Maatschappij van Weldadigheid, door hem met ruime bijdragen ondersteund; wat hij voor het Fonds der gewapende dienst; voor de stedelijke hoofdkommissiën, bij nooddruft, watersnood of winterbedeeling, bij algemeene kollecten als anderzins geweest is: wie zou het wagen zulks te beschrijven? Er was geene algemeene of bijzondere inrigting ten nutte van noodlijdenden, ongelukkigen, blinden, doofstommen als anderzins tot bevordering van eenig loffelijk doel, waaraan hij geen deel, geen werkzaam, geen vurig deel nam. Na zijn overlijden zelfs werden nog volgens zijn wil de Stads-Armenscholen en vele andere liefdadige inrigtingen op eene onbekrompene wijze begiftigd. Hij was een liberaal in den echten zin. Daarom betreurde hij de uitsluiting van zijne geloofsgenooten uit de Maatschappij: Tot Nut van 't Algemeen en andere. Hij waagde, vóór meer dan vijf en twintig jaren, met den beroemden Mr. jonas daniël meijer, en met mij, eene poging bij het Algemeen Bestuur dier Maatschappij, om een Bij-departement op te rigten voor Christenen en Israëliten beide toegankelijk. Onze poging mislukte, en, gelijk ik gaarne thans beken, op goede gronden, als strijdende tegen de grondslagen dier Maatschappij, als eene Christelijke Maatschappij teregt door een bekwaam Redenaar (*) voorgedragen. Nog harder viel hem de uitsluiting in enkele gezelschappen, aan de toonkunst bijzonder gewijd. Hijzelf sloot niemand uit, noch in zijn weldoen, noch in zijn verkeer, noch in zijne vriendschap, en daar-
{==579==} {>>pagina-aanduiding<<}
om viel hem die afwijzing zoo hard door anderen, wier Godsdienst als die der hoogste liefde geroemd werd. Van Fransche ligtzinnigheid was hij geheel afkeerig. De trots en stijfheid der Engelschen, die hij anders hoogschatte, stonden hem tegen, en, schoon hij op oud-Portugesche afkomst met zekere fierheid prijs stelde, waren oude Nederlandsche ernstfeste trouw en zeden hem dierbaar en eigen. Aan ons Vaderland, aan deze Stad innig gehecht, gaf hij daarvan de sprekendste bewijzen in de bange oogenblikken van 1813, toen hij als Luitenant der nationale guarde, ook met gevaar van zijn leven, den Lombard beschermde, en den moedigen Kapitein a.r. falck, met kemper als Staatsmannen van den echten stempel door hem steeds vereerd, moedig ter zijde stond in de bewerking der gezegende omwenteling van zaken, waaraan zijn vader als Lid van het provisioneel Bestuur der stad dadelijk deel kreeg. Het ridderkruis der Orde van den Nederlandschen Leeuw versierde met regt zijne borst. Hij bezat de echte kenmerken van den Nederlandschen aard, eenvoud, vastheid, werkzaamheid, zedelijkheid, liefde tot de waarheid, zucht tot vrijheid, innige, ja vurige belangstelling in het schoone en goede, huiselijkheid en godsdienstigheid.
Het kan zijn, Toehoorders! dat ik mij bedriege, het kan zijn, dat een vriendschapsgevoel, een herdenken, dat mij met moeite, en uit eerbied voor u, de tranen, die ik zoo gaarne op zijn graf zou storten, doet weêrhouden, mij te verre drijft; maar zulke waarlijk edele menschen, zulke regtschapen burgers, weldoeners bij uitnemendheid voor de burgermaatschappij, vond ik hoogstzeldzaam, en ik reken ze als die verhevene luchtverschijnsels, die men zeer weinig vind en waarneemt. Mogt ik er u eenigzins reeds van overtuigd hebben. En nog onthield ik mij aan te voeren, wat hij voor zijne dierbaarste betrekkingen, voor zijne huisgenooten, voor zijne onderhoorigen, voor zijne dienstboden, voor allen, die van hem afhingen, was; hoe hij, van overvloed tot voldoening van een verfijnd levensgenot omringd, niet dan spaarzaam toetastte aan 's levens maaltijd, de instellingen van Wet en Profeten in acht nam,

{==580==} {>>pagina-aanduiding<<}
zijn' os niet tot ploegen, zijn paard niet tot rijden voor zich, op de rust- of feestdagen naar zijne overtuiging, toeliet; hoe hij zichzelven het gemak onthield, terwijl hij het den zijnen en zijnen vrienden zoo gaarne en hartelijk gunde; welk een zoon, welk een bloedverwant hij geweest is; hoe hij het verlies van zijne ouders, bij zijn leven ten diepste geëerd, ten hartelijkste bemind, hoe dat van eenen, van hem verwijderden broeder, dien hij liefhad en eerde, zoo als men een' broeder maar kan liefhebben, betreurde, zoodat zijn mond gestadig overvloeide van de uit het volle hart gewelden lof en liefde. Hij was een huisvader, waardig de aartsvaderlijke tijden. Wat hij als echtgenoot en vader was en wilde zijn, daarvan waren zijne gedachten, gesprekken, wenschen, uitboezemingen bij vertrouwde vrienden, de beste bewijzen. Iedere verjaardag zijner huisgenooten, de kleinste gift op den zijnen, vooral van hand- of kunstwerk van gade, dochters, zoonen, bloedverwanten, waren hem, boven goud en zilver, welgevallig. In voorspoed nederig, in tegenspoed en bij verliezen gelaten, berustende in den wil van dien Heer, die geeft en neemt met de wijsste en liefderijkste oogmerken, verwachtte hij van deze aarde niet meer dan zij geven kan: hij verlangde en streefde naar een beter leven, waarin wij hopen, dat hij, als de vrome vaderen van het Oude Verbond, is opgenomen.
Geheel zijn leven door, had hij een' afkeer van alle uiterlijke praal en pracht. Alles was bij hem net en wel geordend. Zijn buitenverblijf, hem wezentlijk ten Rusthove, (*) noch zijn rijtuig hadden iets opzienwekkends. Inwendig was alles ten genoegen en ten gerieve. Zijn huis, zijne meubelen kenmerkten smaak en kiesche keurigheid; niets was overladen of vertoonde iets van die terugkeering tot, of wederopvoering van overladene pronkstukken, met kop- en krulwerk van vroeger Franschen basterd- of wansmaak. Zoo was ook zijne kunstverzameling van schilderijen en teekeningen een sprekend bewijs van echten smaak en ware liberaliteit. Zijn huis stond

{==581==} {>>pagina-aanduiding<<}
open voor de kunsten. Van de toonkunst was hij een vurig beminnaar, een veel opofferend en aanmoedigend bevorderaar, vooral bij zijne kinderen. Speelkaarten heb ik nimmer ten zijnent gezien. Huiselijke muzijkoefeningen, kleine familiefeesten waren hem het aangenaamst. De toegang tot hem en zijn huis stond aan allen, aan jeugdige kunstenaars vooral zijne kunstverzameling ter vergelijking en leering open. Gaarne hield hij alhier in ons Genootschap voor U eene kunstbeschouwing, doch liefst aan zijn huis, waar hij, geenen in de kunst belangstellende, des bewust, ongenoodigd uitsloot, gewillig aanmerkingen hoorde, zich in alles gul, open en vol belangstelling toonde, en door zijn eenvoud en gemeenzaamheid aller achting inoogstte, terwijl onbekrompenheid van alle kanten doorblonk, zoodat niemand zijne welgeordende, rijke en nette kunstzaal verliet, dan opgetogen over de keurigheid en vriendelijkheid bij zoo ruim genot van kunst en gemak. Hij zelf betuigde mij meermalen, dat zulke bijeenkomsten, en die van ons Kunstgezelschap, de aangenaamste, de geliefdste uitspanningen voor hem waren. Fijne beschaving kenmerkte hem in alles. Gelijk dit in zijn leven het teeken was van de dégelijkheid van zijn gemoed en zijn juist gevoel, zoo bleek ook zijne afkeerigheid van alle onnoodige praal en omslagtigheid bij zijn overlijden, hetwelk plaats had op den 25 Mei 1842, in den ouderdom van ruim 58 jaren. Geene overtollige ceremoniën, geene weidsche aankondiging van zijn afsterven mogten er plaats hebben. De allereenvoudigste annonce voor de nieuwsbladen, door zijne eigene hand geschreven, waarin alleen de tijdsinvulling ontbrak, lag gereed. Zijne begrafenis moest daarmede in overeenstemming zijn; en echter een groote stoet verzelde die, te weten van talrijke armen, beweldadigden, dankbare vrienden en bloedverwanten, die hem naöogden, loofden en voor hem baden. Zij herdenken hem thans met diepen weemoed, eerbied en erkentelijkheid. Ook
ik oog hem weemoedig en dankbaar na!
Gij verwondert u welligt over mijne aandoening, over mijne lofspraak bij verschil van Leer en Kerkgemeente.

{==582==} {>>pagina-aanduiding<<}
Hoogen, zeer hoogen prijs stel ik op mijne godsdienstige gevoelens, en wenschte steeds het, naar mijn oordeel en vaste overtuiging, betere licht mijnen vriend, wien ik nooit mijne godsdienstige blijdschap deswegens verborg, van harte toe; maar juist ook daarom, omdat hij den grondslag van alle ware Godsdienst, God lief te hebben boven alles en onze naasten als ons zelve, beleed en beleefde, was hij mij zoo welgevallig, werd hij zoo zeer door mij vereerd. God, die ons schiep naar Zijn beeld en aan wien alle oordeel over menschen, hun geloof en overtuiging toekomt, wilde, dat wij in liefde zouden verkeeren, en dat deed hij, naar zijn inzigt, in ootmoed en nederigheid des harte, maar ook met die opgewektheid en dat stil vertrouwen, welke het godsdienstige gevoel, geene menschelijke trotschheid, geen spitsvondige wijsbegeerte geven kunnen. Oog en hart naar boven gerigt, en rondom zich ziende, waar, hoe, en aan wien goed te doen, zocht hij wél en Gode behagelijk te leven; dit was zijn doel, dit het kenmerk van zijne omwandeling op aarde. Hierin vond zijn vertrouwen op den Gever van alles goeds sterkte; hierop was, bij al het gebrekkige, ons menschen alle, en ook hem eigen (niemand was er zoo zeer en meer van overtuigd als hij zelf), zijne hoop op genadige vergeving voor het tekort gekomene gegrond; hierop stierf hij zoo kalm en gerust, als hij zuiver van zeden en welwillend jegens anderen, geleefd had.
Ik weet het, velen zijn van oordeel, en ik deel er met hen in, dat het een kenmerk van onzen waanzieken tijd is, den mensch en daardoor ons zelve te zeer te verheffen, waardoor eigendunk, eigenwaan en trotschheid bevorderd en de afhankelijkheid van hooger Wezen minder ingezien en gevoeld worden: maar, als het graf zich over den edelen sterveling gesloten heeft, en wij in zijnen lof uitwijden, zoo vereeren wij niet zoozeer hem, maar de deugden, die in hem waren: die deugden stellen wij dan tot voorbeeld en navolging. Wie zal dit wraken? En al wraakte men het, wie zou geene uitzondering toelaten in eenen man, over wien ik nimmer eene andere getuigenis dan ten

{==583==} {>>pagina-aanduiding<<}
goede hoorde: geacht bij allen zonder uitzondering, bij zeer velen bemind, en bij hen meest en hartelijkst geliefd, die hem het best van nabij gekend hebben en gade mogten slaan. Dit voorregt had ik, en ik ben er trotsch op. Daarom kon ik bij den jaardag van zijn overlijden hier niet van hem zwijgen. Dat zijn voorbeeld ons allen en mij zelven beziele met zulke gevoelens, die de rust des gemoeds hier bevorderen, en ons tot hooger en beter voorbereiden kunnen, om, bij het wijken van al het werelds gewemel, en bij het afleggen van al het geleende, zóó gelaten en zóó geduldig als hij, het hoofd op het krankbed neder te leggen, zóó kalm pijn en lijden, - mogt het niet zóó gedurig en afmattend zijn als het zijne, - te verdragen, den laatsten strijd zóó volstandig te strijden, en vrienden en bloedverwanten zóó van harte treurende, als hij na te laten! - Zijn laatste handdruk zal ik nooit vergeten!





Frederik Gottlieb Klopstock, beschouwd als mensch, als dichter en als christen.


Door J. van Harderwijk, Rz. (*)


O klopstock, als deez' aard' een prooi zal zijn van 't vuur, 
En 't Paradijs op 't puin der voorige natuur 
Vernieuwd zal bloeijen met het vol getal der vroomen, 
Door strijd en door geloof aan 't hoogst verderf ontkomen; 
Als iedre wetenschap, die 't menschdom thans behoeft, 
Als iedre kunst, hoezeer door nuttigheid beproefd, 
Reeds lang vergaan zal zijn, vernietigd en vergeeten, 
Men van geen menschlijk boek ook meer den naam zal weten: 
Dan zal 't verheerlijkt volk, voor 's Midlaars troon gebukt, 
Dat gij geleerd, vermaakt, gesticht hebt en verrukt, 
Dan zullen d'Engelen, in hun gewijde kringen, 
Geheele bladren nog uit uw' Messias zingen. 
 
meerman. 



{==584==} {>>pagina-aanduiding<<}

Zal de beoefenaar van het ware, schoone en goede den naam van lid van het Gemeenebest der Letteren, den naam van wereldburger, met betrekking tot het uitgestrekt gebied van kunst en wetenschap, waardiglijk dragen: hij moet dan niet alleen het oog vestigen op die beroemde mannen, welke zijn geboortegrond heeft opgeleverd; maar is ook verpligt den blik te rigten op dezulken, die elders bloeiden en een nieuw licht voor de kennis en beoefening van Taal-, Dicht- of Letterkunde deden opgaan. De Nederlander, die zich hierin van den vreemdeling, zoo schaars met onze Letterkunde zich bekend makende, eervol onderscheidt, huldigt uit dien hoofde zoowel shakespeare en milton, racine en corneille, gellert en schiller, die hervormers van den smaak en wetgevers van het schoone, als hij hooft en vondel, de groot en van haren, van effen en bilderdijk, die sieraden hunner Eeuw en van hun Vaderland, den welverdienden lof toezwaait. En daar ik mij overtuigd houde, dat mijne Toehoorders dit gevoelen met mij deelen, en zij de letterkundige verdiensten van vreemden niet miskennen, maar veeleer uit hunne werken het schoone en voortreffelijke opzamelen; zoo aarzel ik niet, in dit uur hen te onderhouden over eenen Man, die, als een Genie, hoedanig de Natuur er weinige voortbrengt, door Duitschland, ja door Europa zelfs vergood, de vereering der beschaafde wereld te allen tijde en door alle eeuwen waardig blijven zal; en heb mij dus voorgenomen, te spreken over frederik gottlieb klopstock, wien ik u, geëerde Hoorders! als Mensch, als Dichter en als Christen wilde doen kennen. Wanneer ik door de voorstelling der verdiensten van dezen wereldberoemden Man uwe hoogachting voor, en bewondering van, zijne zeldzame
begaafdheden eenigermate verhoogen mogt, zal ik mijne zwakke poging geslaagd en bekroond achten.
Duitschlands beroemde Dichter, de zanger der Messiade, frederik gottlieb klopstock, (*) was de

{==585==} {>>pagina-aanduiding<<}
zoon van een' braven, eerlijken Duitscher, die in het stadje Quedlingburg, in Saksen, waar onze klopstock den 2den Julij des jaars 1724 het licht zag, het ambt van Commissieraad bekleedde, en als welgesteld Landpachter de gelegenheid had, om de opvoeding van zijnen zoon gedeeltelijk zelf te besturen. Bij de opleiding zijner ouders en het onderrigt van een' bekwamen huisonderwijzer groeide de jeugdige klopstock, onder den invloed eener heerlijke Natuur, gezond en welvarend op. Gelijk het meermalen bij kinderen gaat, dat zij, eerst op zekere jaren gekomen, zich aan oefening en werkzaamheid gewennen, om, eenmaal hunne keuze bij een zeker vak van kunst of wetenschap bepaald hebbende, daarin met reuzenschreden voort te gaan; zoo was het ook met den jongen klopstock, die eerst in zijn zestiende jaar aan de toenmalige beroemde Schulpforte (eene Latijnsche school in Saksen) zich op de beoefening der oude talen en het bestuderen van de meesterstukken der oudheid begon toe te leggen; maar het ook daar ontwaarde, hoe veel deze ter vorming van den smaak en ter veredeling van het dichterlijke gevoel vermogen. Onafgebroken wijdde hij zich aan de studiën toe. De studie van den mensch achtte hij daar reeds de

{==586==} {>>pagina-aanduiding<<}
hoogste en voornaamste. Zijne medemakkers opmerkzaam in hunne bedrijven gadeslaan, was hem leerrijker bezigheid, dan boeken, school of onderrigt hem geven konden. Niet dat de jongeling afgetrokken, stroef, als voor onschuldige vermaken en vrolijkheid koud en ongevoelig, onder zijne medescholieren rondwaarde. Integendeel, de spranken van zijn oorspronkelijk genie verspreidden, bij de zachtheid en edelaardigheid van zijn hart, over zijne gesprekken eene aangename tint; terwijl eene fijne ironie, die nimmer tot hekelachtige beleediging oversloeg, bij beleefden omgang, in alles doorstraalde. Uitspanning was hem altijd aangenaam: jagen, loopen, springen en velerlei vermoeijende spelen waren zijne hoofdliefhebberij; en als men van muzijk of schilderkunst sprak, dan gloeide zijne ziel voor het edele en verhevene dier kunsten. Over schilderkunst vooral, wist hij met scherpzinnigheid en smaak te oordeelen, en gaf hiervan in een Duitsch Tijdschrift, der Nordische Aufseher genaamd, belangrijke proeven; ontvouwende in hetzelve zijn gevoelen over verschillende voorstellingen uit de gewijde geschiedenis, door voorname schilders vervaardigd, die alle, met de bijgevoegde aanmerkingen, van zijne kunstkennis de duidelijkste blijken opleverden. (*) Ja, dat gevoel voor het schoone, door de werken der Ouden steeds meer bij hem verlevendigd, verfijnd en veredeld, deed hem daarom in het stelselmatige, aan de beoefening der Godgeleerdheid verbonden, waaraan hij zich vervolgens meende toe te wijden, geen behagen vinden, maar wekte hem wel op voor de schoonheden, in de schriften des Bijbels zoo bij uitnemendheid voorhanden; terwijl het grootsche en verhevene der H. Schrift, waarin de
Poëzij der Profeten zoo heerlijk uitblinkt, hem eene vurige hoogachting en diepen eerbied voor dezelve inboezemde. Zijn genie hield zich in hoogere spheren op.

{==587==} {>>pagina-aanduiding<<}
Hij leefde en zweefde met zijne gansche ziel in het heiligdom der Zanggodinnen, waarin hij eenmaal als Priester wenschte op te treden. Te midden echter van die hoop en dat genot gevoelde hij behoefte aan een' vriend, om de gewaarwordingen zijner ziel mede te deelen. In Jena mogt hij zulk eenen niet aantreffen. In Leipzig, werwaarts hij zich in 1746 begaf, gelukte het hem, eenen zoodanigen, in den edelen schmidt, te vinden, met wien hij het verbond der opregtste vriendschap sloot, en door wien de jeugdige Dichter, die toen reeds het ontwerp, om den Messias te bezingen, te Jena gevormd had, in de letterkundige kringen werd ingeleid, van welke een gartner, schlegel, giseke, zacharia, rabener, ebert, gellert en anderen, als de roem van Leipzig, leden waren. In deze vereenigingen bevond zich klopstock op zijne regte plaats. Hier droeg men elkander zijnen letterarbeid voor; wederzijdsche bescheidene beoordeeling scherpte het vernuft; nieuwe gezigtspunten werden voor vakken van kunst en wetenschap geopend; de smaak werd verfijnd en gezuiverd; terwijl men datgene, wat men als het beste dier voortbrengselen beschouwde, in de Bremer Bijdragen, een Tijdschrift door cramer en gellert uitgegeven, liet plaatsen (*). In dat Tijdschrift werden, schoon tegen klopstock's eerste meening, de drie eerste zangen der Messiade, echter zonder naam, opgenomen. De geestdrift van zijnen vriend schmidt, die alleen van zijn plan kennis droeg, bragt de zaak, naar klopstock's gevoelen te ontijdig, uit.
Het was nu bekend, en onbeschrijflijk groot was de indruk, dien de zangen op het algemeen maakten; bijna ongelooflijk de vereering en hulde, (wij zullen van dezelve nader, bij de beschouwing zijner dichterlijke verdiensten, hooren) die klopstock allerwegen ontving; en terwijl de van alle kanten opstijgende wierook van lof en toejuiching anderen zou bedwelmd hebben, bleef klopstock, in gezelligheid, in vrolijkheid en in hooge schatting van zijne

{==588==} {>>pagina-aanduiding<<}
vrienden, steeds dezelfde. Te ontkennen viel het niet, dat een zeker uitkomend gevoel van eigenwaarde, een gevoel van de kracht zijner ziel, dat echter verre van trotschheid verwijderd was, het gevoel: Ik ben klopstock, hem eigen was; maar ongevergd sprak hij toch zelden van zichzelven of van zijne studiën, - zeer vrolijk en onderhoudend liefst over dagelijksche onderwerpen. Wij vinden daarvan eene zeer eigenaardige bijzonderheid opgeteekend: göthe, die van zijnen omgang zeer hooge verwachting opgevat en zich van denzelven ongemeen veel leerrijks beloofd had, werd niet weinig teleurgesteld, toen klopstock hem volstrekt niet over poëzij, maar over het schaatsenrijden (hetwelk hij hartstogtelijk beminde) en over de voordeelen der Hollandsche of Friesche manier hoorde spreken (*). Ja, M.H.! zoo als hij gleim beschrijft, was hij zelf: Een lieveling der blijdschap, die alleen met de vrienden van socrates lacht; dien de avondster, na de pligten van den dag, sneller vleugels geeft, en den ernst der wijsheid zijne bloemen te gemoet strooit. Een maannacht op het ijs was bij hem een feestnacht der Goden. De Hollanders achtte hij het meeste na de Duitschers, omdat zij de tirannen verjoegen en - de beste schaatsenrijders waren (†). Opgeruimdheid, levendigheid en vrolijkheid waren grondtrekken van zijn karakter. Deze toonde hij steeds te midden zijner vrienden, zoowel bij zijn tweejarig verblijf te Langensalza, als in 1750 te Zurich bij zijnen vriend
bodmer, ten wiens huize hij zich een jaar ophield; terwijl hij op de kleine reizen, die deze met zijne vrienden, in de omliggende Cantons, des zomers maakte, de ziel en de vreugd van het gezelschap was. Had hij eene Ode aan het ijsvermaak gewijd (§), de oude Rhijn-
{==589==} {>>pagina-aanduiding<<}
wijn (*) werd ook door hem bezongen; en als de reizigers bij den gewonen waard vertoefden, kon het genot des schuimenden bekers den Dichter tot anacreontische vrolijkheid wekken. Dan gevoelde hij al het schoone der Natuur, en bij gepaste ingetogenheid was hij, als het maanlicht aan den hemel blonk en de witte marmeren tafel met rozen bestrooid lag, nimmer de eerste, die de plek verlaten wilde, maar nam er geen afscheid van dan na het gloren der eerste morgenstralen en wanneer hij de herlevende zon, zoo als hij ze in eene zijner Oden noemde, in het aangezigt begroeten mogt (†).
Gelijk zijn hart voor vriendschap en vrolijkheid geopend was, zoo gevoelde ook klopstock in zijne jeugd de liefde, gelijk ze een hart gevoelt, dat tot het zaligende genot derzelve geschapen is. Eene liefde voor de zuster van zijnen vriend schmidt, door haar wel met hooge achting maar niet met wederliefde beantwoord, stortte hem, na het afbreken der verbindtenis met deze zijne geliefde fanny, in eene langdurige zwaarmoedigheid, waarvan zijne toenmalige geschriften de sporen dragen, en die eerst na verscheidene jaren gelukkig werd opgeheven door de kennismaking met de door hem aangebedene en verheerlijkte meta (eigenlijk margaretha) moller. Door den Staatsdienaar bernstorff, op last des Konings van Denemarken, frederik den V, die hem onverwacht een jaargeld van 400 rijksdaalders ter voltooijing zijner Messiade had toegelegd, uitgenoodigd, om naar Koppenhagen te komen, en zijnen weg over Brunswijk en Ham-
{==590==} {>>pagina-aanduiding<<}
burg nemende, leerde hij haar in laatstgenoemde stad kennen. Zij is door hem als zijne cidli in verschillende voortreffelijke Oden bezongen en vereerd geworden (*). In den jare 1754 werd de echtknoop gelegd, en eene liefde verzegeld, wier reine gloed nimmer verdoofd werd door al de wisselingen van het lot. Te schoon echter praalde die zon zijns aardschen geluks, om lang in dien glans te prijken. Reeds op den 25 November 1758 werd zijne dierbare meta, met een nog ongeboren kind, door den dood aan zijn hart ontrukt; terwijl hij het stoffelijk overblijfsel van haar, die de gelukzaligheid zijns levens was, in het dorp Ottensen, bij Hamburg, ter
aarde bestelde (†). Hoe diep treurig en tot in de ziel gewond klopstock ook nu zijne levensdagen sleet, de geestkracht des edelen zangers was echter tot zulk eene hoogte gestegen, dat hij met bedaardheid en onderwerping, en opgebeurd door de hartelijke vriendschap van zijnen beschermer, den Staatsdienaar bernstorff, in de beoefening der heilige Dichtkunst weder eenige rust en opgeruimdheid vond, en nu ook met onafgebroken ijver aan zijnen Messias bleef arbeiden. Had hij, toen velen zijner vrienden zich vroeger uit Leipzig verwijderden, ook die stad, waar hij zich destijds eenzaam en treurig gevoelde, verlaten; bij de verwijdering van bernstorff, in 1771, uit het Ministerie, vertrok hij ook van Koppenhagen, en ging naar Hamburg, met behoud van het Deensche jaargeld, in de hoedanigheid van Raad van Legatie, hetwelk nader met de benoeming van Hofraad van Baden en de daaraan toegezegde jaarwedde, door den edelen Keurvorst van Baden, die hem naar Carls-
{==591==} {>>pagina-aanduiding<<}
ruhe ontbood, vermeerderd werd. Zijne dierbare, onvergetelijke meta zweefde hem echter al te zeer voor den geest. Carlsruhe bood hem geen genoegen aan. Het oord, in welks nabijheid zij rustte, was de
plaats, waarnaar zijn verlangen zich uitstrekte. Hij ijlde naar Hamburg terug, waar hij, in den school der vriendschap en in de schaduw der linden van Ottensen, datgene vond, wat hij elders te vergeefs gezocht had.
Waren vriendschap en liefde de edele trekken, die zijn karakter versierden, eene andere hem eigene en hoogstvereerende eigenschap was zijne vaderlands- en vrijheidsliefde. Het was dat laatste gevoel vooral, hetwelk hem de Fransche Staatsomwenteling deed toejuichen, en den voor vrijheid gloeijenden klopstock in het begin met de verhevenste gewaarwordingen, die hij in den hoogen toon der Ode uitdrukte, vervulde. Dan, hij zag het, helaas! hoe de dolzinnigste ongebondenheid, geen regt van anderen erkennende, de geheele omverwerping van het welzijn des Staats beoogende, gruwelijk en misdadig voortholde, en zoowel de schoonste zaak als de eer der natie schandelijk bezoedelde. Het was die vrijheid niet, welke klopstock eerbiedigde; want hij zag den heiligsten naam, zoo als zeker Schrijver zich teregt uitdrukt, door bijna Turksche monsters ontwijd (*); en, hoewel door de Nationale vergadering met het Fransche burgerregt vereerd, verfoeide en verachtte hij echter een volk, hetwelk hij bezongen had, menig gedicht, op Frankrijks vrijheid vervaardigd, aan de vlammen prijsgevende. Op meer dan zeventigjarigen ouderdom kon het niet anders, of deze staatsberoeringen moesten den braven klopstock inniglijk grieven. Zacht en gerust vloden toch zijne overige levensdagen in het bezit eener tweede gade, met welke hij thans gelukkig verbonden was, daarhenen, tot dat een aanval van beroerte, op eenen zomerdag, met zijnen vriend den Domheer meijer en eenige andere vrienden, Ottensen

{==592==} {>>pagina-aanduiding<<}
willende bezoeken, hem overviel. Na langdurige bedlegering herstelde hij weder eenigermate, en met den herfst van het jaar 1802 deden aan zijne vrienden zich de aangenaamste teekenen voor klopstock's genezing op. In den winter van het volgende naderde, door nieuwe aanvallen gefolterd, zijn levenseinde, en Duitschlands eeuwige roem en eerste Dichter, het sieraad zijner Eeuw, de bewondering zijner natie, stierf op den 14 Maart 1803, betreurd door allen, die ware verdiensten wisten hoog te schatten en te vereeren.
Alleraandoenlijkst, plegtig en luisterrijk was zijne ter aarde bestelling. Alle aanzienlijken, de geestelijken en Hoogleeraren van Hamburg, de buitenlandsche gezanten zelfs, allen hadden zich vrijwillig vereenigd, om de laatste eere den vereeuwigden doode te bewijzen. De, door eene eerewacht omringde, lijkkoets trok, onder het gelui der klokken, gevolgd door zes en zestig koetsen, naar Altona. Daar werd dezelve door de hooge Regering en personen van allerlei rang ontvangen. In het wit gekleede meisjes gingen de lijkstaatsie, die nu met nog vijftig koetsen vermeerderd werd, met bloemen en kransen vooruit. Op het kerkhof te Ottensen werd de geheele optogt door eene overheerlijke treurmuzijk, door meer dan honderd instrumenten uitgevoerd, ontvangen. In de kerk werd de kist geplaatst, en het Dichtstuk de Messiade, in eigen handschrift van klopstock, op dezelve nedergelegd, waarop de zoon van den Domheer meijer, klopstock's vriend, het dichterlijk gedenkstuk met een' lauwerkrans versierde, en meijer vervolgens zelf in eene korte toespraak de verdiensten des afgestorvenen schilderde, sluitende zijne rede met, uit den 12den zang, der Messiade de roerende beschrijving van maria's dood voor te lezen. Nu werd het lijk opgenomen en, onder koorgezang van een aantal jongelingen en meisjes, die een der liederen van klopstock aanhieven, ten grave gedragen, en naast zijne geliefde meta nedergezet; wordende de plegtigheid besloten, door de kist met lauriertakken en de eerste bloemen der lente te bestrooijen.
Wanneer wij, Toehoorders! nu de trekken van zijn ka-
{==593==} {>>pagina-aanduiding<<}
rakter als in één brandpunt verzamelen, dan treffen wij in klopstock een' man aan, die, bij gulle vrolijkheid en opgeruimdheid, een zuiver gevoel voor vriendschap en liefde in den boezem omdroeg; die, bij het bezit van de uitstekendste begaafdheden, zich op dezelve nimmer trotschelijk verhief; die, bij vijandschap tegen alle navolging van vreemden, daar het Duitsche vaderland zijn afgod was, de veranderingen bij anderen, in staatkundige bedrijven of maatschappelijke belangen, waren ze uit de echte beginselen van vaderlands- en vrijheidsliefde voortgesproten, niet voorbijzag; die, bedaardheid van geest aan eene innerlijke zielskracht en zelfbeheersching parende, een voorbeeld van minzaamheid, van deugd en van dat godsdienstig gevoel was, hetwelk, als de grondtoon zijner onsterfelijke zangen, op zijn sterfbed, verhoogd door gelatenheid en geloofsvertrouwen, heerlijk zich kennen deed, en, waar het in zijne dichterlijke toonen niet genoeg mogt doorklinken, op de schitterendste wijze in zijne Christelijke betuigingen, zoo als wij nader vernemen zullen, uitblinkt.

(Het slot in het volgende Nommer.)





De steppen van het zuidelijke Rusland.

(Vervolg van bl. 554.)

Ziehier ons dan in het land der Tschabawns (der kudden) - dit is de gewone uitroep der reizigers, wanneer zij den voet op de Steppe zetten. En werkelijk, het eerste voorwerp, hetwelk zich voor het oog eens vreemdelings opdoet, is bijna altijd een dier talrijke schaapskudden, waarin de rijkdom der Russische grooten bestaat. Deze zien daarin niets belangrijks dan hunne schapen; maar voor de buitenlanders levert het zwervende leven, hetwelk de Taboentschiks, of herders, leiden, bijzonderheden, welke hunne opmerking inderdaad verdienen.
Wanneer men van de Steppen spreekt, verzuimt men nimmer de wilde paarden te vermelden, die er gevonden worden. Evenwel moet deze uitdrukking niet dan onder

{==594==} {>>pagina-aanduiding<<}
zekere beperkingen aangenomen worden. Reeds sedert lang heeft dat gedeelte der Steppen, hetwelk tot Rusland behoort, opgehouden eigenlijk gezegde wilde paarden te bevatten; het is zelfs onmogelijk, met juistheid het reeds zeer verwijderde tijdpunt aan te geven, toen dit edele dier in volle vrijheid door de vlakten zwierf, welke de Zwarte Zee bezoomen. Heden ten dage heeft elke taboen, of kudde, zijnen eigenaar, aan wien de taboentschik rekenschap verschuldigd is van ieder stuk vee, dat verloren raakt of gestolen wordt. Het is nog slechts in het hart van Tartarije, of in de wildernissen, die zich langs het meer Aral uitstrekken, dat men paarden ontmoet, die geheel in den natuurstaat leven. Nogtans ook in de Steppen genieten zij eenen toestand, die eene volkomene vrijheid tamelijk nabij komt, en zij vertoonen zich dus aan den blik des waarnemers uit een geheel ander oogpunt, dan die dieren zich in ons Europa aan hem voordoen. Daarom ook, hoezeer de schapen onder het vee, waarmede dit land bevolkt is, de eerste plaats bekleeden, en men drie kudden dezer dieren ontmoet, tegen ééne drift runderen of paarden, willen wij eene schildering van die stoeterijen geven, waaruit bijna geheel de keizerlijke ruiterij van paarden voorzien wordt, en waaruit de regering des noods hulpmiddelen zou kunnen trekken, gelijk geen ander land ter wereld dezelve bezit.
Verscheidene Russische grooten bezitten in de Steppen uitgestrekte domeinen. Onder dezelve noemt men wel voornamelijk de familiën der potocki, der orloff, der rasumoffsky, der skarschinsky, der woronzoff en andere. De bevolking is er nog zoo gering, om van geene andere hindernissen te spreken, dat die geslachten wel gedwongen zijn, een aanmerkelijk deel hunner landerijen onbebouwd te laten. Ook hebben de rijksten dier heeren begrepen, dat hun belang medebragt, zich hoofdzakelijk op het aanfokken van schapen, rundvee en paarden toe te leggen. Naar het schijnt is reeds in de oudste tijden deze nijverheidstak die des lands geweest.
Als kern van een' taboen zendt men, onder hoede van eenen herder, een zeker aantal hengsten en merriën naar de Steppen. De veulens blijven bij de moederpaarden, en men laat de kudde aangroeijen, tot dat zij het bepaalde cijfer bereikt heeft, welk cijfer naar de uitgestrektheid en vruchtbaarheid van het domein geregeld wordt. Zelden be-
{==595==} {>>pagina-aanduiding<<}
staat een taboen uit meer dan duizend paarden; maar er zijn eigenaars, die, naar men verzekert, op onderscheidene plaatsen, tot acht, ja tien zoodanige taboens bezitten. Eerst wanneer de kudde voltallig geworden is, begint zij vrucht te geven, hetzij doordien de jonge paarden op het domein zelf gebruikt worden, hetzij doordien men ze aan bijzondere personen of aan de gelastigden der regering verkoopt.
De taboentschik, aan wiens zorgen de taboen vertrouwd is, moet met eene onvermoeide werkzaamheid begaafd zijn, als ook met een ligchaamsgestel van ijzer, gelijkelijk gehard tegen de uitersten van koude en hitte, en in staat dezelve te verduren, zonder eenige beschutting te hebben, zelfs niet die der geringste struik of heester. Het moet hem onverschillig wezen, zijne legerstede op het natte gras te nemen, of op een' kalen grond, die twaalf uren lang door de bijna loodregt daarop brandende zonnestralen doorgloeid geworden is. Zelden vindt hij eene hut, die hem tegen de strengste winterkoude beschermen kan; en wanneer de hitte des zomers gekomen is, ofschoon hij zich als in een' oven bevindt en eene gloeijende lucht inademt, moet hij nagenoeg den geheelen dag door in den zadel blijven, elk oogenblik gereed, om op vollen galop de afdwalende paarden te vervolgen, of een veulentje te hulp te snellen, dat door eenen wolf wordt aangegrepen.
De schaapherders voeren hunne huizen met zich, te weten groote wagens, van welke zij zich op hunne zwerftogten nimmer ontdoen, waarin zij, bij stormen, eene wijkplaats vinden en er ook den nacht in doorbrengen; maar die weelde is den taboentschik ontzegd; de kudde, waarvoor hij instaat, mag geen oogenblik aan haarzelve overgelaten blijven. Men begrijpt, dat de duizend paarden, die aan zijne hoede vertrouwd zijn, niet met de orde en ondergeschiktheid der paarden van een regement bijeenblijven. Men mag twijfelen, of wel een kavallerie-adjudant, op den dag van eenen veldslag, meer te rennen en in het oog te houden heeft, dan een taboentschik op den rustigsten zijner dagen. Met waarheid kan men zeggen, dat hij den tijd niet heeft om een enkel oogenblik uit den zadel te stijgen. Te paard eet hij, te paard slaapt hij; zelfs moet hij zijnen slaap nemen op de uren, wanneer andere menschen waken; want de paarden verwijderen zich inzonderheid des nachts van den troep, en op dien tijd is ook de meeste waakzaamheid noo-
{==596==} {>>pagina-aanduiding<<}
dig, om de aanvallen van wolven en van dieven af te weren. Jaagt een sneeuwstorm over de Steppe, zoo moet de arme taboentschik, in plaats van aan den orkaan den rug te kunnen toekeeren, het oog op zijne paarden hebben, hen in bedwang houden, zoo zij schrikken, en hen najagen, om hen terug te halen, zoo zij zich verstrooijen.
Hij is bijna geheel in huiden gekleed, die door een' lederen gordel bijeen gehouden worden. Aan dien gordel heeft hij de onderscheidene werktuigen en geneesmiddelen hangen, waarvan de veeärtsen zich bedienen, gelijk ook eenige wonderlijke sieraden; eene groote Tartaarsche muts, van rolronde gedaante en uit lammervel gemaakt, beschut zijn hoofd, en over dit alles werpt hij zijne srieta, of zijnen zeer ruimen wollen mantel, die van eene kap voorzien is, om er, des vereischt, het hoofd mede te kunnen omhullen. Meestal dient echter die kap slechts tot bergzak en etenskas.
De taboentschik is met nog verscheiden andere uitrustingstukken beladen, zonder welke hij niet wagen zou, eenen stap in de wildernis te doen. Van dezelve is de harabnik een der gewigtigste. Dit is eene zweep, met een' wel is waar korten steel, maar waarvan de slag somwijlen vijftien tot achttien voet lang is. Dit werktuig is zijn schepter; hij heeft het onafgebroken in de hand, en bedient zich daarvan, om de rustelooze dieren, waarover hij heerscht, te besturen. In de tweede plaats komt zijn slinger. De taboentschik bezigt dien tot dezelfde einden, waartoe de inwoners van Zuid-Amerika hunnen lasso gebruiken: wanneer hij zijnen slinger in de hand heeft, mist hij zelden den hals van het paard, dat hij stuiten wil. De wolvenveller is nog een onmisbaar stuk zijner uitrusting. Die knods hangt aan den knop van zijnen zadel, binnen het bereik zijner hand; zij is drie of vier voeten lang en aan het uiteinde van een' zwaren ijzeren bal voorzien. De taboentschik bedient zich met eene bewonderenswaardige behendigheid van dit geduchte wapen. Op zijn paard gezeten, dat in den razendsten galop voortrent, werpt hij dien nimmer missenden tomahawk den wolf naar den kop; de kogel van den Amerikaanschen backwoodsman geeft niet sneller en zekerder den dood.
Op al zijne togten draagt de taboentschik een' lederen zak vol water met zich; immers weet hij niet, wanneer en waar hij een' put zal ontmoeten; zelfs is hij onbewust, of hij dien al dan niet verdroogd zal vinden. Voorts is nog een brood-
{==597==} {>>pagina-aanduiding<<}
zak en eene flesch brandewijn een noodwendig deel zijner bagaadje. Voeg hierbij eene menigte andere kleine benoodigdheden, welke hij aan zijne kleederen of aan den zadel van zijn paard gehecht heeft. Dus gewapend en uitgerust, dringt hij de onmetelijke vlakten der onbewoonde Steppen in. Van dat oogenblik kan hij slechts op zijne eigene krachten en hulpmiddelen rekenen; hij moet zichzelven genoeg zijn. Met zijn' harabnik moet hij zijne kudde in ondergeschiktheid weten te houden, met zijne knods moet hij haar weten te verdedigen; voorwaar eene moeijelijke taak, die onafgebroken vlijt en waakzaamheid vereischt. Hetgeen hem de meeste belemmering verwekt, is de tegenwoordigheid van eenige oude hengsten, die, tien of twaalf jaren in de Steppen hebbende doorgebragt, zonder immer de lucht van eenen stal geroken of bit of spoor gevoeld te hebben, volstrekt onhandelbaar en onbedwingbaar worden, zoodat de taboentschik niet zelden dreigt, zijnen post te zullen nederleggen, indien men hen niet uit de kudde wegneemt.
Zulk eene levenswijs, zoo vol vermoeijenissen en gevaren, kan onmogelijk lang volgehouden worden. Hoogstens na vijftien jaren dienst is de taboentschik niet meer in staat zijnen post te vervullen. Het loon, hetwelk hij trekt, is echter ook aan het leed, hetwelk hij lijdt, geëvenredigd; want altijd is de taboentschik een loontrekkend dienaar. Noch vrees voor straf, noch hoop op belooning zou van eenen lijfeigene die onafgebrokene waakzaamheid verwerven, zonder welke een taboen in minder dan eene maand tot niet versmolten zou zijn. Het loon van den taboentschik regelt zich naar het getal paarden, die aan zijne zorgen toevertrouwd zijn. Voor elk dezer dieren geniet hij gewoonlijk vijf of zes roebels in het jaar. Hij kan dus, zoo het hem gelukt de wolven en de dieven van zijne kudde af te houden, 's jaars tot zesduizend roebels winnen; maar daarentegen komt ook elk gestolen of verslonden paard voor zijne rekening. Paardendieverij nu wordt in de Steppen op zulk eene groote schaal en met zoo veel list en stoutheid gedreven, dat de ongelukkige veehoeder in éénen nacht soms wel de helft van zijn jaarsloon kan verliezen. Daarenboven moet hij op zijne kosten de medehelpers, of onderwachters, welke hij onder zijne bevelen heeft, bezoldigen. Voor een' taboen van duizend paarden zijn niet minder dan drie zulke lieden noodig. Doch, niettegenstaande dezen aftrek, kan een taboen-
{==598==} {>>pagina-aanduiding<<}
tschik, met zorg en schranderheid, aanzienlijke sommen overwinnen. Weinigen hunner met dat al verzamelen een kapitaaltje tegen den tijd, dat zij hun beroep moeten opgeven.
Middelerwijl vormen de gevaren, welke zij onophoudelijk moeten trotseren, de taboentschiks tot de wildste en onverschrokkenste lieden, welke men ter wereld vinden kan. Het is eene algemeen erkende zaak, dat hij, die deze levenswijs twee of drie jaren lang geleid heeft, voortaan onbekwaam is, om zich naar vreedzame en regelmatige levensgewoonten te buigen. Van een' anderen kant hoedt ieder, die in eenig min vermoeijend en min gevaarlijk beroep een middel van kostwinning vinden kan, zich wel, dat van taboentschik te omhelzen. Vandaar dat slechts lieden uit de heffe des volks het bij de hand nemen. Daar nu hierbij hunne beurs gemeenlijk steeds wèl voorzien is, geven zij zich in kroegen en kitten, welke men op sommige plaatsen der Steppen ontmoet, aan de geduchtste ligtmisserijen over. Geheele nachten brengen zij er met drinken en spelen door, niettegenstaande den aard hunner ambtspligten, welke hen verbiedt, den taboen een enkel oogenblik te verlaten. Zoodra de dag komt, rennen zij op vollen galop weder naar de kudde, die in den tusschentijd aan de waakzaamheid der onderwachters toevertrouwd gebleven is.
De taboentschiks leven in gedurige vrees voor paardendieven, en desniettegenstaande is er misschien onder hen niet een eenige, die niet zelf bereid is paarden te stelen, zoodra hij er slechts gelegenheid toe vindt. De reiziger, die des nachts zijn paard buiten heeft laten grazen en het met den dag niet wedervindt, de boer, die eenig stuk van zijn vee vermist, moet zijne nasporingen beginnen met te vernemen, of er ook een taboen in de nabuurschap geweest is. Alsdan moeten zij zich haasten; want de taboentschik verliest geenen tijd, om zich van hetgeen zijn diefstal hem verschaft heeft te ontdoen; rund of paard, hij verkoopt of verruilt het aan den eersten den besten veehoeder, herder of taboentschik, dien hij ontmoet; deze verruilt of verkoopt het weder aan een' ander: in weinige dagen bereikt op deze wijs, van hand tot hand gaande, een aan de oevers van den Dnieper gestolen paard de boorden van den Donau. Nog zoekt soms de wettige eigenaar hetzelve, wanneer het reeds buiten het grondgebied van den Czaar gevoerd is en een deel uitmaakt der stoeterij van eenen Hongaarschen magnaat.

{==599==} {>>pagina-aanduiding<<}

Ten gevolge zijner ongeregelde levenswijs en van de uitsporigheden, waarmede hij zich bezoedelt, is de taboentschik bijna nergens wèl gezien; niettemin tracht men hem tot vriend en vreest men hem tot vijand te hebben. Zijn meester zelf ontziet hem; want hij is geen bediende, dien men elk oogenblik, wanneer men verkiest, kan wegjagen: hebben eenmaal de paarden van een' taboen zich aan zijne oppassing gewend, zoo weigeren zij naar de stem van een' ander te luisteren. Hij kent ze alle stuk voor stuk; hij weet, wat ieders gebreken en wat ieders goede hoedanigheden zijn, welke dieren behooren verkocht en welke behooren behouden te worden; hij weet ook, waar men de beste weideplaatsen vinden kan; in één woord, hij heeft zich noodzakelijk gemaakt, en heeft de bewustheid dat hij het is. Dus bijna van straffeloosheid verzekerd, misbruikt hij meestal de voordeelen van zijnen stand, en matigt zich de diepste verachting aan voor de tschabawns en tscheredniks, (schapenen ossenhoeders) eerlijke en vreedzame lieden, welke hij beschouwt als tot een minder edel ras, dan het zijne, te behooren.
De grootste paardenmarkten tusschen Dnieper en Dniester worden te Balta en te Berditscheff gehouden. De paarden worden zonder eenigen halster of andere belemmering derwaarts gevoerd. Bij het trekken door steden en dorpen schrikken zij niet zelden voor de hun ongewone voorwerpen, welke zij ontmoeten. Hierover bekommeren hunne geleiders zich in geenen deele, daar de ondervinding hen geleerd heeft, dat vrees het beste middel is, om hunne beesten te beletten zich te verstrooijen. Op de marktplaats aangekomen, wordt de taboen, met den taboentschik er bij, in eene omtuining opgesloten, buiten welke de eigenaar zich nederzet. De koopers gaan de omtuining rond, ten einde hunne keus te vestigen. Zij moeten zich niet verbeelden, dat men de paarden voor hen op en neder zal doen draven, ten einde zij dezelve te beter mogen onderzoeken. Zij moeten zelven daarover oordeelen, naar de kenteekens, welke zij kunnen opmerken. ‘Ik heb geene andere paarden te koop dan wilde,’ zegt de eigenaar; ‘bezie ze zoo lang gij verkiest. Dit paard hier is vijf jaren oud; daarvan ben ik zeker, omdat het in mijne Steppen opgekweekt is; meer weet ik er niet van; het moet honderd roebels kosten; wilt gij het koopen?’ - ‘Ja.’ - ‘Nu, dan zal ik bevel ge-
{==600==} {>>pagina-aanduiding<<}
ven, dat men het opvange; maar ik raad u, den taboentschik eene goede fooi te geven, opdat hij zorgdrage, het dier bij het vangen niet te kwetsen.’
Deze waarschuwing is iets, dat men niet in den wind mag slaan; want, zoo er bij dit vangen niet uiterst behoedzaam te werk gegaan wordt, kan het paard zich erg genoeg beschadigen, en daar het eerst na den gesloten koop wordt opgevangen, zoo is het verlies voor rekening van den kooper, niet van den verkooper. Is de taboentschik met de hem gereikte fooi tevreden, dan nadert hij zachtelijk het hem aangewezen paard, en slaat het zijnen slinger om den hals, zoodat het niet gekwetst wordt; in het tegenovergestelde geval werpt hij het met een' singel op den grond. Het dier, dat in het eerst, zoo hoog het kan en uit al zijne krachten, steigert, bedaart allengskens en duldt dat zijn nieuwe meester het wegvoere; maar deze heeft soms nog wel een jaar noodig, eer hij het de kwade gewoonten en nukken afwent, welke het door deszelfs eerste opvoeding verkregen heeft.
Doch de koopen, welke op deze markten gesloten worden, zijn van weinig beduidenis, wanneer men ze vergelijkt met die, welke in de Steppen zelven plaats hebben. De gelastigden der Russische regering en andere paardenkoopers bezoeken achter elkander de onderscheidene taboens, kiezen de paarden, welke hun bevallen, en betalen dezelve bij de gis, tegen zooveel per stuk. Het is algemeen aangenomen, dat van de paarden in een' en denzelfden taboen nagenoeg het een zoo veel waard is als het ander; dat wil zeggen, dat allen wild, vol gebreken en moeijelijk te temmen zijn. Enkele taboens echter hebben eenen beteren naam, en de daarin opgekweekte paarden gelden meer.

(Het vervolg en slot hierna.)





Het Amerikaansche grasveld en moeras.


(Eene Ontmoeting in Louisiana.)

Het was een zwoele namiddag in de maand September van het jaar 18-. Mijn vriend carleton en ik hadden drie dagen lang rondgezworven door de Grasvelden (prairies), en onze blikken dozen en andere bewaarplaatsen bijna ge-
{==601==} {>>pagina-aanduiding<<}
heel gevuld met exemplaren van zeldzame en merkwaardige planten. Doch wij hadden ook den tol voor onzen ijver als naturalisten betaald en waren door de zon volkomen geroost, die den ganschen tijd van onze omzwervingen ons met eenen gloed had beschenen, alleen te begrijpen door hen, die de prairies van Louisiana ooit hebben bezocht. Wat de zaak nog erger maakte, onze kleine voorraad van wijn was spoedig verbruikt; een weinig taffia, waarmede wij onze flesschen weder hadden aangevuld, was ook verdwenen, en het water, dat wij aantroffen, was niet alleen schaarsch, maar bevatte ook zoovele plantaardige en dierlijke bestanddeelen, dat het ondrinkbaar was, zoo het niet op deze of gene wijze smakelijk werd gemaakt. In dezen nood hielden wij halt onder eene groep witte walnotenboomen, en zonden martin, den Acadischen bediende van carleton, op verkenning uit. Hij had ons verzekerd, dat wij weldra een' of anderen troep Amerikanen, varkens van Yankees, gelijk hij ze noemde, zouden ontmoeten, die ondanks den haat, hun door Acadiërs en Creolen toegedragen, dagelijks in die streken talrijker werden.
Na een geheel uur in angstige spanning de terugkomst van martin te hebben afgewacht, gedurende welken tijd de lucht al zwoeler en zwoeler scheen te worden, begon mijn reisgezel zijn geduld te verliezen. ‘Wat kan de kerel toch uitvoeren?’ riep hij. ‘Blaas eens op den hoorn,’ voegde hij er bij, mij het instrument toereikende. ‘Ik kan het zelf niet doen; want mijn tong kleeft aan mijn verhemelte door hitte en droogte.’ Ik bragt den hoorn aan mijnen mond en blies. Doch de voortgebragte toonen waren niet de heldere krachtige geluiden, die den jager vervrolijken en versterken. Zij waren dof en kort, alsof de lucht alle veerkracht en trilling had verloren en door hare zwaarte het geluid in den hoorn terugdrong. Het was eene waarschuwing voor een of ander onzigtbaar gevaar. Wij zagen rondom ons en bespeurden, dat ook andere teekenen niet ontbraken. De plek, waar wij hadden stil gehouden, was aan den rand van een dier pijnbosschen, die bijna onafgebroken zich uitstrekken van de heuvels der Côte Gelée van de Opelousa-bergen, en bij het begin van een groot grasveld, hier en daar doorzaaid met palmetto-velden, groepen boomen en breede plekken kreupelhout, die zich vertoonden als donkere stippen op de uitgebreide vlakte, welke voor ons lag, bedekt

{==602==} {>>pagina-aanduiding<<}
met gras van het helderste groen en zoo lang, dat het onze paarden tot over den buik kwam. Aan de regterhand was een groep palmetto's, eene halve mijl groot en begrensd door eene soort van kreek of gracht, welker oevers begroeid waren met reusachtige cijpressen: verderop waren nog meer prairies en een woud van altijd groene eiken; naar de oostzijde was een ondoordringbaar bosch van magnolia's, papaws, eiken- en boonenboomen, ten noorden het dennebosch, waarvan ik vroeger sprak.
Zoodanig was het prachtige landschap, dat ons een klein uur te voren omgaf. Maar nu in het rond ziende, vonden wij het tooneel veranderd, en onze gezigteinder werd enger door oprijzende wolken van blaauwachtig grijzen damp, die ons van de windzijde met snelheid naderden. Met ieder oogenblik scheen deze nevel digter te worden, de zon schitterde niet meer in onze oogen, als wij daarin opzagen, maar vertoonde zich door den nevel als eene bleekroode maan; de omtrek van het bosch werd onzigtbaar door digten damp, en de lucht, die des morgens ligt en veerkrachtig was geweest, werd met ieder oogenblik zwaarder en moeijelijker om in te ademen. Het gedeelte van het grasveld, dat zigtbaar bleef, had het voorkomen van eene enge nevelachtige vallei, ingesloten door twee hooge rijen graauwe bergen, waarnaar de mist geleek. Toen wij alzoo rondom ons hadden gezien en deze vreemde verschijnselen hadden waargenomen, ontmoetten onze blikken elkander, en wij lazen op elkanders gelaat die verlegenheid, welke de moedigste en luchthartigste gevoelt, als hij omringd is door gevaren, waarvan hij de natuur niet doorziet.
‘Schiet uw geweer af!’ zeide ik tegen carleton. Ik schrikte over de verandering in mijne eigene stem. Het geweer werd gelost, maar de knal werd als het ware gesmoord door de drukkende atmosfeer. Het schot verontrustte zelfs eenige watervogels niet, die op ettelijke honderde voeten afstands in de kreek plasten.
‘Zie onze paarden eens!’ riep carleton. ‘'t Is, of zij razend zijn.’ Blijkbaar waren de dieren in angst. Zij staken de ooren op, wendden zich half om en zagen verschrikt naar achteren; dan rekten zij den kop en den hals in de tegenovergestelde rigting van den damp, snoven geweldig en poogden zich los te rukken van de boomen, waaraan zij waren vastgebonden. Een' korten tijd te voren schenen zij

{==603==} {>>pagina-aanduiding<<}
uitgeput van vermoeijenis; nu waren zij geheel vuur en ongeduld.
‘Het is onmogelijk, om hier te blijven,’ zeide carleton.
‘Maar werwaarts zullen wij gaan?’
‘Waar onze paarden ons willen brengen.’
Wij maakten de dieren los en sprongen in den zadel. Doch naauwelijks zaten wij, of zij vlogen heen met eenen spoed, alsof een troep wolven hun op de hielen zat. Zij sloegen den weg in naar de kreek, die tusschen de palmetto's en een cijpressenwoud vloeide, en snelden langs den oever in denzelfden wilden galop voort. Naarmate wij verder kwamen, werd de kreek wijder; in plaats van de dennepalmen vertoonden zich groepen van moerasriet en biezen hier en daar. Er heerschte eene onnatuurlijke stilte, alleen van tijd tot tijd afgebroken door het geschreeuw van eene wilde gans, en zelfs dit had iets vreemds en onnatuurlijks.
‘Wat mag toch de oorzaak van dit alles zijn?’ vroeg carleton. ‘Ik ben brandend heet, en toch is mijne huid volstrekt niet vochtig. Ik begrijp niets van deze verschijnselen. Om Gods wil, blaas nog eens!’
Ik deed dit, maar ditmaal scheen het geluid door den hoorn te worden teruggedrongen en op mijne lippen te sterven. De lucht was zoo heet en verdroogend, dat de huid van onze paarden, die kort te voren van zweet droop, volkomen opgedroogd was, en het haar er op vastgekleefd. De tong hing hun uit den bek, en zij schenen naar koeler lucht te hijgen. ‘Zie ginds!’ riep carleton, en hij wees op den gezigteinder, die tot dusverre een' graauwen, loodkleurigen damp had vertoond. Hij werd nu in het zuidwesten roodachtig, en de damp had het voorkomen van rook. Te gelijker tijd hoorden wij eene soort van verwijderd geknetter, als een loopend musketvuur, dat van tijd tot tijd herhaald werd. Zoo dikwijls het werd gehoord, schrikten en trilden onze paarden.
De kreek werd hoe langer zoo wijder, en de grond zoo moerassig, dat het onmogelijk was, om verder te gaan. Wij besloten dus, om naar de prairie terug te keeren en te beproeven, of het niet koeler was onder de dennepalmen. Doch toen wij aan de plek kwamen, waar wij de kreek waren overgestoken, weigerden onze paarden den sprong, en met groote moeite dwongen wij hen eindelijk. Intusschen werd de roode gloed aan den gezigteinder helderder, en de lucht

{==604==} {>>pagina-aanduiding<<}
drooger en heeter; de rook had zich over prairie, bosch en boom verspreid. Wij vervolgden, zoo goed wij konden, onzen terugtogt naar de plaats, waar wij hadden stilgehouden. ‘Zie hier,’ zeî carleton; ‘geen half uur geleden, waren deze biezen zoo frisch en groen, alsof zij zoo eerst uit den grond waren gekomen, en zie ze nu eens, ze laten de bladen hangen, die omgekruld en verdroogd zijn door de hitte.’
De geheele prairie, de geheele horizon in het zuidwesten, was nu eene massa van dikken rook, waardoor de zonneschijf niet helderder scheen dan eene papieren lantaren. De rook was verstikkend en ondragelijk; onze paarden wendden zich weder hijgende om en snelden razend terug naar de kreek. Toen wij deze bereikten, sprongen wij uit den zadel, maar hadden de grootste moeite, om hen te beletten van in het water te springen. De roode strepen aan onze regterhand werden helderder en helderder, en schitterden tusschen de groote, sombere stammen der cijpressen door. Het gekraak en gesis werd al sterker. Op eens vloog de vreeselijke waarheid ons voor den geest, en op hetzelfde oogenblik riepen carleton en ik uit: ‘De prairie staat in brand!’
Terwijl wij deze woorden uitriepen, hoorden wij een luid geritsel achter ons, en eene kudde herten sprong uit een bosch van hoog riet en biezen te voorschijn en stortte zich tot aan den hals in het water. Daar bleven zij, geen vijftig schreden van ons, staan met weinig meer dan hunne koppen uit het water, ons aanziende, alsof zij onze hulp en ons medelijden inriepen. Wij verbeeldden ons, dat wij tranen konden zien in de oogen der arme dieren.
Wij zagen achter ons. Daar naderden flikkerende kolommen van vlammen, die alles verslonden, en van tijd tot tijd kwam er eene vlaag van zoo heeten en verschroeijenden wind, dat hij het merg in onze beenderen scheen te droogen. Het gebrul van het vuur was nu duidelijk hoorbaar, vermengd met sissende, fluitende geluiden en een gekraak als van vallende boomen. Plotseling schoot eene heldere vlam door den verstikkenden rook, en terstond daarop schitterde eene zee van vuur voor onze pijnlijke oogen. Het geheele palmetto-veld was in vlam. De hitte was zoo groot, dat wij ieder oogenblik vreesden onze kleederen te zien vuur vatten. Onze paarden trokken ons nog digter naar de

{==605==} {>>pagina-aanduiding<<}
kreek, sprongen in het water en sleepten ons tot aan den uitersten oever. Op nieuw hoorden wij geritsel in het biesbosch. Eene beerin met hare jongen vloog in het water, geen twintig schreden van de plaats, waar wij stonden. Wij rigtten onze geweren op de wilde dieren; zij weken naar de herten, die zich door hunne nadering niet lieten storen, en daar stonden zij, geen vijf schreden van elkander, zonder meer op elkaâr te letten, dan alsof zij dieren van dezelfde soort waren geweest. Nog meer dieren zochten nu het water op. Herten, wolven, vossen, paarden, alle kwamen bij troepen eene schuilplaats zoeken in het eene element tegen de woede van het andere. De meesten evenwel gingen de kreek verder op, waar zij in eene noordoostelijke rigting liep en tot eene soort van meer zich verbreedde. Zij, die het eerst gekomen waren, volgden de nieuwaangekomenen, en ook wij deden alzoo.
Plotseling hoorden wij een hondengeblaf. ‘Hoera, daar zijn honden; er moeten dus menschen in de nabijheid zijn!’ Het lossen van een dozijn geweren was het antwoord op onzen uitroep. De schoten werden geen tweehonderd ellen ver van ons gelost, maar wij zagen niets van de menschen, die ze gelost hadden. De wilde dieren voor ons trilden en scholen weg voor dit nieuwe gevaar, maar waagden het niet eene schrede verder te gaan. Wij zelve stonden midden tusschen hen en tot aan den buik in het water. ‘Wie daar?’ riepen wij. Eene tweede losbranding, en nu geen honderd ellen van ons af. Wij zagen het schot flikkeren en hoorden stemmen in eenen tongval sprekende, zamengesteld uit Fransch en Indiaansch. Wij bespeurden, dat wij te doen hadden met Acadiërs. Bij eene derde losbranding floten de kogels ons om de ooren. De zaak werd al te ernstig. ‘Houdt op!’ riepen wij. ‘Ziet eerst, op wie gij schiet.’ Er was een oogenblik van doodsche stilte, en daarop volgde een woest gelach. ‘Schiet! schiet!’ riepen een paar stemmen.
‘Zoo gij schiet,’ riep ik, ‘past dan op u zelve; want wij zullen het ook doen. Ziet toe, wat gij doet.’
‘Morbleu! Sacre!’ brulden een half dozijn stemmen. ‘Wie durft ons bevelen geven? Geeft vuur op de honden!’
‘Zoo gij het doet, zullen wij uw vuur beantwoorden.’
‘Sacre!’ schreeuwden de wilden. ‘Het zijn heeren uit de stad. Hunne spraak verraadt hen. Schiet ze neder de honden, de spionnen. Wat hebben ze in de prairie te maken?’

{==606==} {>>pagina-aanduiding<<}

‘Uw bloed kome op uw eigen hoofd!’ riep ik. En met de vastberadenheid der wanhoop legden wij aan in de rigting, vanwaar wij het licht der laatste schoten hadden gezien.
Op dat oogenblik riep eene Stentorsstem in onze nabijheid: ‘Halt, wat is hier?’ En vijf of zes andere stemmen schreeuwden: ‘Houdt op met vuren, of gij zijt kinderen des doods!’
‘Sacre, ce sont des Américains,’ mompelden de Acadiërs.
‘Monsieur carleton!’ riep eene stem.
‘Hier!’ hernam mijn vriend. Eene boot schoot uit den rook te voorschijn tusschen ons en onze tegenpartijders. Carleton's bediende was daarin. In het volgende oogenblik waren wij omringd van een twintigtal Acadiërs en een half dozijn Amerikanen. Het bleek, dat de Acadiërs, zoodra zij bemerkten, dat de prairie in brand stond, in eene boot waren gegaan en eene kreek waren afgezakt, die in de Chicot-kreek uitliep, bij welke wij nu waren. De dieren uit woud en prairie, in het water vlugtende, waren ingesloten in den hoek, door de beide kreken gevormd, en daar hunne vlugt werd afgesneden door het vuur, vielen zij de Acadiërs als eene gemakkelijke prooi in handen. Deze, wilde, half woeste kerels, slagtten hen in menigte met eene brooddronkenheid, die onzen afschuw opwekte, een gevoel, dat de Amerikanen schenen te deelen.
‘Wel, vreemdeling,’ zeî een van de laatsten, een oud man, tegen carleton, ‘gaat gij met die Acadiërs, of gaat gij met ons?’
‘Wie zijt gij, mijne vrienden?’
‘Vrienden!’ herhaalde de Yankee, het hoofd schuddende, ‘gij sluit spoedig vriendschap. Vrienden, ja wel, dat zijn we nog niet; maar zoo gij lust hebt, om met ons te gaan, dan is het goed en wel.’
‘Ik ontmoette deze Amerikaansche heeren,’ verhaalde nu martin, ‘en toen zij hoorden, dat gij verdwaald waart en gebrek aan levensmiddelen hadt, waren zij zoo vriendelijk, om u op te zoeken.’
‘Gij zijt niet zeer gewoon aan de prairie, denk ik?’ zeide de Amerikaan, die vroeger gesproken had.
‘Neen, vriend, in het geheel niet,’ zeide ik.
‘Ik heb u reeds gezegd,’ hernam de man met eenige trotschheid, ‘wij zijn uwe vrienden niet; maar zoo gij

{==607==} {>>pagina-aanduiding<<}
Amerikaansche gastvrijheid wilt voor lief nemen, zij is tot uwe dienst.’
Wij zagen eens naar de Acadiërs, die nog altijd schoten en de dieren, die zij slagtten, naar hunne boot en aan land sleepten. Zij geleken volslagen wilden, en de verzoeking was niet groot, om bij hen hulp of teregtwijzing te zoeken.
‘Zoo het u niet onaangenaam is, dan zullen wij u vergezellen,’ zeide ik tegen den Amerikaan, naar de boot tredende. Wij verlangden vurig van daar te vertrekken; want de hitte en de rook waren ondragelijk. De Yankee antwoordde noch ja noch neen. Zijne opmerkzaamheid scheen geheel gevestigd op de handelingen der Acadiërs.
‘Ze zijn erger dan Indianen,’ zeî hij tegen een' jongman, die naast hem stond. ‘Zij schieten in één uur meer, dan zij in een geheel jaar kunnen eten, die verdoemde Fransche vernielers.’
‘Ik heb wel lust, om ze dat eens af te leeren,’ hernam de jonge man.
‘'t Is hun land, of althans dat hunner meesters,’ hervatte de ander. ‘Ik begrijp, dat wij er niets meê te maken hebben.’
Dit gesprek werd gehouden met de meest mogelijke bedaardheid en langzaamheid, en dat in omstandigheden, waarbij zeker niemand dan een Yankee er aan gedacht zou hebben, om den tijd in woorden te verspillen. Eene prairie, twintig mijlen lang en tien breed, en een palmetto-grond van twee mijlen in ééne vlam, die ieder oogenblik naderde en op sommige punten de oevers van de kreek reeds had bereikt; aan den anderen kant een paar dozijn wilde Acadiërs, die regts en links vuurden, zonder zich in het minst te bekommeren, waar of wien hunne kogels raakten; carleton en ik zelf tot aan ons middel in het water, en de Amerikanen met elkander even onverschillig pratende, alsof zij onder het dak van hunne eigene blokhuizen zaten!
‘Woont gij ver van hier?’ zeî ik eindelijk eenigzins ongeduldig tegen den Yankee.
‘Niet zoo ver, als ik wel eens wensch,’ antwoordde hij met eenen verachtelijken blik op de Acadiërs, ‘maar toch ver genoeg, om u goeden eetlust voor uw souper te bezorgen, als gij dien nog niet mogt hebben.’ En eene dunne rol tabak uit zijnen zak nemende, beet hij er een stuk af, leî zijne handen op den loop van zijn geweer, leunde met

{==608==} {>>pagina-aanduiding<<}
zijne kin op zijne handen en scheen ons geheel te vergeten. Deze onverschilligheid werd ondragelijk voor menschen in onzen toestand.
‘Mijn goede man,’ zeî ik, ‘wilt gij aan uw gastvrij aanbod gevolg geven en brengen....’ Ik kon niet verder spreken; want ik stikte letterlijk van den rook en de hitte. Het water van de kreek zelfs begon warm te worden.
‘Ik begin te denken,’ zeî de Yankee, met zijne gewone langzaamheid, en alsof hij eerst op dit oogenblik onzen ongelukkigen toestand bemerkte, ‘ik begin te denken, dat wij beter deden met het vuur wat uit den weg te gaan. Komt, vreemdelingen, stapt in.’ En hij hielp carleton en mij in de boot, waar wij ons neêrvlijden en door hitte en uitputting bewusteloos werden.
Toen wij tot ons zelve kwamen, vonden wij ons op den bodem der boot, en de oude Yankee stond bij ons met eene flesch whiskey in de hand, waarvan hij ons uitnoodigde te gebruiken. Deze verkwikking versterkte ons, en wij begonnen rondom ons te zien. Vóór ons lag een schijnbaar oneindig cijpressen-moeras, achter ons een breed water, gevormd door het zamenvloeijen van de beide kreeken, en waarover op dit pas een dikke rook hing, die den horizon voor ons oog verborg. Van tijd tot tijd verlichtten de vlammen het moeras en gaven aan de cijpressenboomen het aanzien, alsof zij in eene zee van vuur groeiden.
‘Komt,’ zeide de oude Yankee; ‘wij moeten voort. De zon is bijna onder, en wij hebben nog ver te gaan.’
‘En in welke rigting ligt onze weg?’ vroeg ik.
‘Door het cijpressen-moeras, tenzij gij liever daarom heen wilt.’
‘De kortste weg is de beste,’ zeî carleton.
‘De kortste weg de beste!’ herhaalde de Yankee verachtelijk, en zich tot zijne metgezellen wendende. ‘Dat is gesproken als een Engelschman. Nu, hij zal zijn' zin hebben, te meer, omdat ik dien voor even goed als den ander houd. James,’ voegde hij er bij, zich tot een' van de mannen keerende, ‘ga gij lager af door het Snapping Turtle-moeras; wij zullen hier door steken.’
‘En onze paarden?’ vroeg ik.
‘Die grazen in de biezen; er zal voor hen zorg worden gedragen. Het zal van nacht regenen, en morgen kunnen zij u gebragt worden, zonder dat zij hunne hoeven zengen.’

{==609==} {>>pagina-aanduiding<<}

Ik was een paar malen aan den kant van het moeras geweest, dat nu voor ons lag, en had het altijd als onbegaanbaar beschouwd, en ik begreep niet, hoe wij het bij mogelijkheid zouden doorkomen.
‘Is er eenig pad of weg door dat moeras?’ vroeg ik aan den ouden man.
‘Pad of weg! Houdt gij het voor eene buitenplaats? Er is een pad, dat de natuur heeft gemaakt.’ En hij sprong op den stam van eenen boom met mos en kruipende planten bedekt, die boven den modder van het moeras uitstak. ‘Hier is het pad,’ zeide hij.
‘Dan zullen wij liever wachten en met onze paarden komen,’ hernam ik. ‘Waar zullen wij die vinden?’
‘Zoo als gij wilt, vreemdeling. Wij steken het moeras over. Maar zoo gij niet doen kunt als uwe paarden, en biezen eten, dan moogt gij de volgende vier en twintig uren vasten.’
‘Waarom dat? Men heeft hier wild en gevogelte voor het schieten.’
‘Zeer zeker, zoo gij het raauw wilt eten, als de Indianen. Maar waar wilt gij twee mijlen in het rond een vierkanten voet droog land vinden, om een vuur aan te maken?’
Om de waarheid te zeggen, het gezelschap, waarin wij vervallen waren, beviel ons niet best. Dergelijke Yankees hadden over het algemeen een' slechten naam. Men zeide, dat zij God noch menschen vreesden, dat zij alleen op hun bijl en hun geweer vertrouwden en weinig naauwgezet waren op het punt van het mijn en dijn: met één woord, dat zij weinig minder woest en gevaarlijk waren, dan de Indianen zelve.
De Yankee, die tot dusverre gesproken had, en die eenigermate de aanvoerder van den troep scheen te zijn, was een man oogenschijnlijk van omstreeks zestig jaren, meer dan zes voet lang, mager, maar met gebeente en spieren, die groote kracht aanduidden. Zijne gelaatstrekken waren scherp, zijn oog als dat van een valk; uit zijn gedrag en zijne manieren bleek het, dat hij groote gedachten van zichzelven had en (ten minste wat ons betreft) eene tamelijke mate van minachting voor anderen. Zijne kleeding bestond uit een buis van vellen, door een' gordel om het middel vastgemaakt, waarin een lang mes stak, een' lederen broek, een' strooijen hoed zonder rand en mocassins. Zijn metgezel was even zoo gekleed.

{==610==} {>>pagina-aanduiding<<}

‘Waar is martin?’ vroeg carleton.
‘Meent gij den Acadischen knaap, die ons bij u bragt?’
‘Denzelfden.’
‘De Yankee wees naar den rook. ‘Ginds, ongetwijfeld, bij zijne landsluî; maar ik denk, dat hun helsche jagt wel over zal zijn. Ik hoor niet meer schieten.’
‘Dan zullen wij naar hem gaan. Maar waar zijn onze paarden?’
‘Ik begin te gelooven,’ zeî een van de jonger' lieden, ‘dat de vreemdeling niet regt weet, wat hij wil. Uw paarden grazen een halve mijl van hier. Gij wildet toch niet, dat wij de arme dieren door de kreek hadden laten zwemmen, achter aan de boot gebonden. Elia is bij hen.’
‘En wat zal hij met hen doen?’
‘Joël, gaat met de boot terug, en als de brand over is, zal hij ze bij ons brengen,’ zeide de oudste Yankee. ‘Gij, vooronderstelt toch niet, ...’ voegde hij er bij. Hij liet den volzin onvoltooid, maar een glimlach van verachting kwam op zijn gelaat.
Ik zag carleton aan; hij knikte mij toe. ‘Wij zullen met u gaan,’ zeî ik, ‘en ons geheel aan uwe leiding toevertrouwen.’
‘Gij doet wèl,’ was het korte antwoord. ‘Joël,’ zeide hij tegen een' der jongere lieden, ‘waar zijn de toortsen? Wij zullen ze noodig hebben.’
‘Toortsen!’ riep ik.
De Yankee sloeg eenen blik op mij, alsof hij wilde zeggen: Waar bemoeit gij u al mede? ‘Ja,’ hernam hij, ‘en al hadt gij tien levens, gij zoudt ze alle op het spel zetten, zoo gij zonder toortsen in dit moeras gingt.’ Zoo sprekende, sloeg hij vuur, en een paar dennesplinters uitkiezende, waarvan er verscheidene in de boot lagen, stak hij die aan, alles met zulk eene zonderlinge bedaardheid en zoo koddig, dat wij, ondanks onzen onaangenamen toestand, naauwelijks konden nalaten te lagchen. Intusschen stak de boot af, met twee lieden daarin en liet carleton, mij, den ouden man en nog eenen Amerikaan aan den rand van het moeras staan.
‘Volgt mij voet voor voet, en alsof gij op eijeren liept,’ zeide onze gids, ‘en gij, jonathan, houd het oog op de vreemden, en wacht niet, tot dat zij tot aan den hals toe in den modder zijn, om ze er uit te halen.’
Wij voelden ons niet zeer bemoedigd door deze toespraak;

{==611==} {>>pagina-aanduiding<<}
maar al onzen moed bijeenrapende, volgden wij onzen rondborstigen gids.
Wij waren nog niet ver in het moeras, toen wij het nut der toortsen begonnen te begrijpen. De groote stammen der cijpressenboomen, die vier of vijf ellen van elkander verwijderd stonden, verhieven zich vijftig voet in de hoogte, geheel zonder takken; maar vervolgens schoten deze regthoekig uit en gaven aan de boomen het voorkomen van reusachtige zonneschermen, die het geheele moeras met een ondoordringbaar dak bedekten, waardoor geen enkele zonnestraal heendrong. Achter ons ziende, zagen wij het daglicht aan den ingang van het moeras, als aan den mond van eene groote spelonk. Hoe verder wij kwamen, des te dikker werd de lucht, en eindelijk was de uitdamping zoo verpestend, dat de toortsen flaauw en somber brandden en meer dan eens dreigden uit te dooven.
‘Ja, ja,’ mompelde onze gids bij zichzelven, ‘een nacht, doorgebragt in dit moeras, zou een mensch voor zijn heele leven de koorts bezorgen. Een nacht, ja, een uur zou genoeg zijn, als de poriën van de huid maar eenigzins waren geopend. Maar nu is er geen gevaar, de brand van de prairie is daar best voor, die droogt het zweet en sluit de huid.’ Hij ging voort aldus bij zichzelven te mompelen, maar toch altijd voortstappende, op ieder blok of op elken boomstam het licht van zijne toorts latende vallen en deszelfs stevigheid met zijnen voet beproevende, voordat hij zijn geheele gewigt er op vertrouwde; dat alles deed hij met eene beradenheid en vaardigheid, die bewezen, hoe bekend hij met deze gevaarlijke paden was.
‘Houdt u digt bij mij,’ zeide hij tegen ons, ‘en maakt u zoo ligt, als mogelijk is, zoo ligt, als Engelschen zich maken kunnen. Houdt uw' adem in, en... ha, wat is dat voor een blok? Ho ho, nathan,’ ging hij tegen zichzelven voort, ‘hoe is het met u, man? kunt gij een' alligator van zestien voet niet meer van een' boom onderscheiden?’
Hij had zijnen voet reeds uitgestrekt, maar gelukkig, voordat hij hem nederzette, stootte hij op dat, wat hij voor een stuk hout aanzag, met de kolf van zijn geweer. Het vermeende blok week een weinig, en de oude Yankee, zich terugtrekkende, had mij bijna in het moeras geworpen.
‘Aha, vrind,’ zeî hij, volstrekt niet verschrikt, ‘gij dacht eerlijke luî met uwe duivelarij te bedotten.’

{==612==} {>>pagina-aanduiding<<}

‘Wat is er?’ vroeg ik.
‘Niet veel bijzonders,’ antwoordde hij, zijn mes uit de scheede halende. ‘'t Is maar een alligator; daar is hij weêr.’ En in plaats van het hout, dat verdwenen was, gaapten de kaken van eenen grooten alligator ons aan. Ik legde mijn geweer aan. De Yankee greep mij bij den arm. ‘Geef geen vuur,’ fluisterde hij, ‘geef geen vuur, zoolang het niet volstrekt noodig is. We zijn hier niet alleen. Dit zal even goed helpen,’ voegde hij er bij, terwijl hij zich bukte en zijn lang mes in het oog van het monster dreef. Het uitte een vreeselijk gehuil en sloeg geweldig met den staart, zoodat het ons met den zwarten modder van het moeras overspatte. ‘Daar, daar!’ ging hij voort met een' grijzenden lach, terwijl hij het dier herhaaldelijk tusschen hals en ribben stak, schoon het woedend naar hem beet. Toen veegde hij zijn mes af, stak het in zijnen gordel en keek scherp en omzigtig rond. ‘Ik begrijp, dat hier in de buurt een boomstam liggen moet; 't is niet de eerste maal, dat ik dit spoor volg. Daar is hij, maar hij is wel zes voet ver.’ En zoo sprekende nam hij eenen sprong en kwam veilig op de bestemde plaats.
‘Wees voorzigtig, man,’ riep ik. ‘Er is daar water. Ik zie het glinsteren.’
‘Pho! Water! Wat gij water noemt, zijn slangen. ‘Kom voort!’
Ik aarzelde, en eene huivering overviel mij. De sprong was, wat den afstand betreft, klein, maar hij was over eene grondelooze diepte vol van den afzigtelijksten modder, waarop de mocassinslangen, de venijnigste van Amerika, in groot aantal rondkropen.
‘Kom voort!’
De nood leende mij krachten, en mijn' linker voet stevig drukkende tegen het blok, waarop ik stond, en dat met ieder oogenblik door ons gewigt dieper in den weeken bodem zonk, sprong ik er over. Carleton volgde mij.
‘Goed gedaan!’ riep de oude man. ‘Moed gevat! Nog een paar zulke sprongen, en wij zijn het ergste voorbij.’
Wij togen voort, zonder ophouden, maar bedaard, nimmer onzen voet op een blok zettende, voordat wij met de kolven van onze geweren deszelfs vastheid hadden beproefd. Het cijpressenmoeras strekte zich vier of vijf mijlen langs de oevers van de kreek uit; het was een diep meer van zwarten

{==613==} {>>pagina-aanduiding<<}
modder, begroeid en verborgen door een bedriegelijk groen net van kruipende planten en mos, welke zich over de geheele oppervlakte met weelderigen groei hadden verspreid en de takken en liggende stammen der boomen geheel bedekten. Deze laatsten waren wel niet zeer regelmatig geplaatst, maar blijkbaar was toch de hand des menschen daarbij werkzaam geweest.
‘Er schijnt hier eene soort van pad te zijn gemaakt,’ zeide ik tegen onzen gids; ‘want...’
‘Stilte!’ viel hij mij fluisterend in de rede; ‘stilte, zoo gij uw leven lief hebt, tot dat wij weder op vasten bodem zijn. Wees maar niet benaauwd voor de slangen,’ voegde hij er bij, toen het toortslicht er ons eenige zeer groote toonde, die digt bij ons op de lianen in het mos lagen zamengerold. ‘Volg digt achter mij!’
Doch juist zoo als ik mijn' voet vooruitstrekte en dien wilde zetten op de plaats, die hij zoo even had verlaten, stak een alligator zijne afzigtelijke kaken eensklaps boven den boomtronk geen zes duim van mijnen voet, en het dier beet zoo plotseling naar mij, dat ik slechts even den tijd had, om mijn geweer in zijn glinsterend hagedissen-oog te lossen. Het monster sprong terug, gaf een geluid tusschen een gebrul en gesteen, en verdween in het moeras, terwijl het woest rondom zich sloeg.
De Amerikaan keek om, toen ik vuurde, en een goedkeurende glimlach speelde om zijnen mond, terwijl hij iets tegen mij zeide, dat ik niet verstaan kon, ten gevolge van het helsche gedruisch, dat nu aan alle zijden rondom ons ontstond en dat mij eerst geheel verdoofde. Duizenden, tienduizenden vogels en kruipende gedierten, alligators, verbazend groote kikvorschen, nachtuilen, ahinga's, gieren, die in den modder van het moeras huisden of in de takken van deszelfs geboomte, verhieven nu hunne stemmen, brullende, schreeuwende, sissende en krijschende. De alligators oprijzende uit den vuilen poel, die hen tot dusverre verborg, staken hunne afzigtelijke koppen uit het groen bekleedsel van het moeras, knarsten op de tanden en strekten zich naar ons uit, terwijl de uilen en andere vogels om onze hoofden fladderden en ons in het voorbijvliegen met hunne vleugels aanraakten. Wij trokken onze messen en poogden ten minste onze hoofden en oogen te beveiligen, maar alles was vergeefs tegen de duizenden van vijanden, die ons om-
{==614==} {>>pagina-aanduiding<<}
ringden; en de ongelijke strijd kon onmogelijk lang hebben geduurd, toen er eensklaps een geweerschot knalde, dat terstond door een tweede werd gevolgd. De uitwerking was als die van eenen tooverslag. Het woedend gebrul en gekrijsch veranderde in een angstig gehuil, de alligators trokken zich in hunnen modder terug; de vogels vlogen verder af; de afzigtelijke gedierten verwijderden zich. Langzamerhand hielden de onderscheidene geluiden op. Doch onze toortsen waren uitgegaan, en alles rondom ons was donker, als de nacht.
‘In Gods naam, zijt gij daar, oude man?’ vroeg ik.
‘Hoe? Leeft gij nog?’ antwoordde hij met eenen lach, die mijne zenuwen onaangenaam aandeed, ‘en de andere Engelschman ook? Ik zeî u immers, dat wij niet alleen waren. Die dieren verdedigen zich, als gij hen op hunnen eigen' grond aantast, en een enkel schot is voldoende, om ze u op den hals te halen. Maar als zij zien, dat het u ernst is, dan verveelt het hun spoedig, en een paar schoten meer jaagt ze gewoonlijk weg; want het zijn toch maar domme schepsels.’ Terwijl de oude man sprak, sloeg hij vuur, en stak een van de toortsen aan. ‘Gelukkig hebben wij hier wat beter plaats, om onze voeten te zetten,’ ging hij voort. ‘En nu, spoedig vooruit; de zon is onder, en wij hebben nog vrij wat weg te maken.’
En andermaal ging hij vooruit met eene bekwaamheid en vastberadenheid, die ons vertrouwen op hem met ieder oogenblik deden toenemen. Nadat wij op deze wijze een half uur waren voortgegaan, zagen wij in de verte een flaauw licht glinsteren.
‘Nog vijf minuten, en het gevaar is voorbij; maar nu vooral moeten wij voorzigtig zijn; want aan de randen van die vervloekte moerassen liggen de alligators het liefst.’
In mijne gretigheid, om mij weder op droog land te voelen, hoorde ik naauwelijks de woorden van den Yankee, en daar de blokken nu digt bij elkander lagen, spoedde ik mij voort en raakte een weinig vooruit. Op eens voelde ik een stuk hout, waarop ik juist den voet had gezet, onder mij wijken. Ik had naauwelijks den tijd, om ‘halt!’ te roepen, of ik was tot aan de schouders in het moeras met het vooruitzigt van nog dieper te zinken.
‘Gij schijnt haast te hebben,’ zeide de oude man met eenen lach, en te gelijker tijd toespringende, greep hij mij

{==615==} {>>pagina-aanduiding<<}
bij het haar. ‘Dat zij u eene waarschuwing voor het vervolg,’ voegde hij er bij, terwijl hij mij uit den modder hielp, ‘en zie eens hier.’
Ik keek en zag een half dozijn alligators weinige voeten van ons af in het slijk rondkruipen. Ik voelde mij op het punt van flaauw te worden, en eenige oogenblikken kon ik geen woord spreken. De Yankee haalde zijne whiskey-flesch voor den dag.
‘Neem hiervan een teug,’ zeî hij, ‘of neen, het is beter te wachten, tot dat wij uit het moeras zijn. ‘Zoo, nu zijt gij beter. Als gij een paar zulke togten met den ouden nathan hebt gedaan, dan zult gij een ander kerel zijn. Kom, vooruit weêr!’
Binnen weinige minuten waren wij uit het moeras en op een palmetto-veld, dat in den maneschijn ruischte. De lucht was frisch, en wij ademden weder vrij.
‘Kom nu,’ zeide onze gids; ‘een teug, en dan zijn wij in een half uur bij de Salt Lick.’
‘Waar?’ vroeg ik.
‘Bij de Salt Lick, om een paar herten voor ons maal te schieten. - Ha! wat is dat?’
‘Een donderslag.’
‘Een donderslag! Gij hebt er zeker, naar ik gis, nog weinigen in Louisiana gehoord; anders zoudt gij het verschil kennen tusschen een' donderslag en den knal van een geweer in het woud. Ik verzeker u, dat eiken woud daar ginder heeft een geweldige echo. 't Is het geweer van james; hij heeft een hert geschoten. Daar valt een tweede schot.’
Blijkbaar was het nu een geweerschot, maar dat als donder weergalmde door het uitgestrekte bosch.
‘Wij moeten hun doen weten, dat wij er heelshuids zijn afgekomen, en dat wij niet in de kaak van een' alligator zijn,’ zeide de oude man, die zijn geweer had geladen en het nu afschoot.
Binnen een half uur waren wij aan de Salt Lick, waar wij de twee zonen van onzen gids druk bezig vonden met het ontweiden en afhakken van eenen fraaijen reebok, dien zij geschoten hadden, eene bezigheid, die zoozeer hunne aandacht trok, dat zij onze komst naauwelijks schenen te bemerken. Wij zetten ons neder, niet weinig verheugd, dat wij, na de vermoeijenissen en gevaren, die wij hadden

{==616==} {>>pagina-aanduiding<<}
doorgestaan, konden uitrusten. Toen borst en rug, voor- en achterstukken behoorlijk verdeeld waren, zagen de jongelieden hunnen vader aan. ‘Wilt gij niet een mondvol eten?’ vroeg deze, carleton en mij aansprekende, ‘of wilt gij wachten, totdat wij te huis komen?’
‘Hoe ver hebben wij nog te gaan?’
‘Hoe ver? Met een paard, dat goed draaft en een' beteren weg zoudt gij er in drie kwartier kunnen komen. Nu moogt gij op een paar uur rekenen.’
‘Dan zouden wij liever hier wat eten.’
‘Zoo als gij wilt.’
Zonder meer woorden of tijd te verliezen, werd er een stuk wildbraad gereed gemaakt, drooge bladeren en takken verzameld, en binnen ééne minuut brandde er een vrolijk vuur, en werd het vleesch aan een houten spit omgedraaid. Met een half uur zaten wij bij een gebraden reebout, die, hoezeer gegeten zonder brood of iets van de gewone toespijzen, ons ongetwijfeld de lekkerste scheen, dien wij ooit hadden geproefd.


Alpengezang.

Kohl zegt, in zijne uitmuntende reistafereelen: Honderd dagen op reis, met betrekking tot het Alpengezang: De Alpenbewoners hebben drieërlei soort van gezang, vooreerst het gewone Jodelen, vervolgens het Johezen, en eindelijk den Jauchzer. Het Jodelen is thans, door de rondreizende Alpenzangers, algemeen, ook in alle vlakten van Europa, bekend geworden; het Johezen en den Jauchzer echter kan men slechts in de bergen zelven leeren kennen; want het heeft zijnen oorsprong en grond in de natuur zelve der hooge gebergten, en zonder dit tooneel is het van beduidenis ontbloot. Het Johezen is eene soort van melodisch recitatief, hetwelk de herders in de Alpen bij hunne muzikale Alpengesprekken bezigen; en de Jauchzers zijn gecadenceerde aanroepen, met welke zij, als met een' groet of eene opeisching, die gesprekken openen of ook besluiten. Gewoonlijk gaan de herderinnen daarbij te werk, gelijk een schrijver des lands zulks op deze wijs afschildert: ‘Een Jauchzer geeft te kennen, dat zij, welke dien uitzendt, eene harer vriendinnen of geburen tot zulk een beurtgezang uitdaagt.

{==617==} {>>pagina-aanduiding<<}
Hierop volgt alsdan, in lang gehoudene en scherpe maar welluidende toonen en verstaanbare woorden, een recitatief, dat nu eens een' groet, dan weder een verhaal, of wel in het algemeen eene schildering van het lief en leed des Alpenlevens bevat. Zoodra de zangeres pauseert, valt de andere in; en op deze wijs wisselen zij menigwerf, bij heldere dagen, uren lang hunne gedachten en aandoeningen, dwars over de breede kloven, welke hare Alpenweiden vaneenscheiden.’ Somwijlen wenschen zij elkander, met haar recitatief, blootelijk eenen goeden morgen, vernemen bij haar buurmeisje, of zij ook iets nieuws te vertellen weet, of zij haren geliefde ook korteling gezien heeft, of van haar vee niets afgedwaald is. Nu en dan maken zij hare vriendinnen ook oplettend, dat eenig stuk van haar vee gevaar loopt op eene plaats van het gebergte te geraken, van waar men het niet terugbrengen kan, of wel dat er een onweder zamentrekt, enz. De Alpenbewoners beweren, dat men dit melodische gezang in de verte duidelijker verstaat dan enkel schreeuwen, en zij Johezen daarom ook hunnen veehoederen de bevelen, welke zij hun te geven hebben, melodisch toe, in plaats van hun die eenvoudig toe te roepen. Wanneer zij nu hun onderhoud ten einde gebragt hebben, en op het punt zijn om binnen hunne hutten terug te keeren, besluiten zij het met eenen luiden, heinde en ver door het gebergte klinkenden Jauchzer, dien de echo ontelbare malen herhaalt.


Laplandsche natuurzangers.

De Laplander uit zijne vreugd in toonen slechts dàn, wanneer hij beschonken is. Dit zijn gezang wordt geiken genoemd, en, voor zoo verre men aan den niet zeer aangenamen klank van dit woord een daarmede overeenstemmend begrip kan hechten, past het allezins voor de zaak. Wanneer de gebruikte brandewijn bij hen begint te werken, zetten de Lappen, met onder het lijf geslagene beenen, zich in een' kring op den grond neder, knikken met het hoofd tegen elkander, en stooten ongeärticuleerde klanken uit, die meer naar dierengeschreeuw dan naar menschengezang gelijken, en zich, zonder verandering, binnen een quart of op zijn hoogst een quint bewegen. Zij hebben zoo weinig gevoel voor harmonie, dat van zes of acht geikers geen twee

{==618==} {>>pagina-aanduiding<<}
in denzelfden toon trachten te zingen: elk zingt in zijnen eigen' toon, die of boven of beneden dien der overigen ligt. Deze klanken op het papier te brengen is volstrekt onmogelijk, want er bestaan voor dezelve geene noten; het naast echter komen zij aan het blaffen van een' brak, die aanslaat.


Treffende menschkundige opmerkingen.

Eerst dàn, wanneer de koude hand des doods een' geliefden bloedverwant aan onze aardsche omhelzing heeft ontrukt, houdt zich onze geest dikmaler bezig met het denken aan eene hoogere, onzigtbare orde der dingen.

Het huwelijk is eene lange reis: men moet er zich naar zetten, op den weg bloemen en doornen te vinden, lagchende vlakten en afgronden; men moet niet gemelijk worden, wanneer digte nevel en stormen op heldere dagen volgen. - Jonge reizigers! vergeet niet, dat men het veiligst wandelt, de vermoeijenis het best trotseert, de gevaren het gemakkelijkst overwint, wanneer men omwegen vermijdt, en inzonderheid zoo veel mogelijk zonder praal reist. Een schitterend gevolg voert ons dikwijls van den regten weg ter zijde af, en scheidt hen van elkander, die te zamen reizen. De grootste eenvoudigheid geleidt u zekerder tot het doel van waren levensvrede. Elk drage hier zijn pakje; zoo komt men eindelijk, elkander wederzijds ondersteunende, ter gewenschte plaatse aan, en zegent nog met brekende oogen het zalig verbond.

Het verlies eener moeder doet zich steeds sterk gevoelen. Zelfs wanneer hare gezondheid haar buiten staat stelt, om eenig werkzaam deel in de zorg voor het huishouden te nemen, is en blijft zij nogtans een liefelijk vereenigingspunt, in hetwelk genegenheid en gehoorzaamheid en eene menigte teedere bemoeijingen zamenvloeijen; en akelig is het ledig, bij het wegvallen van zulk een vereenigingspunt. Het is gelijk aan die eenzame star voor ons: noch licht noch warmte ontleent zij van zichzelve; maar den herder zou het wee doen, zoo hij haar miste, wanneer hij zijne oogen, bij het ondergaan der zonne, naar de kruin des bergs verhief, boven welken zij verrijst.

{==619==} {>>pagina-aanduiding<<}

Wanneer men de verleidende wellustelingen, en niet hunne verleide slagtoffers, verantwoordelijk stelde voor elken kindermoord, hoe menige misdaad van dien aard zou worden verhoed!


Anecdote van madame Catalani.

Toen in het jaar 1815 de beroemde catalani het Théâtre Favart te Parijs onder haar bestuur genomen had, en zelve als prima donna assoluta op hetzelve speelde en zong, bevond zij eens, bij de repetitie, dat een nieuw klavier ongemeen hoog gestemd was en haar het zingen zeer moeijelijk maakte. ‘Het moet lager zijn,’ (Il faut le faire baisser) beval zij; maar op den speelavond vond zij het nog even hoog, en werd daarover, met reden, uiterst verbolgen. Naauwelijks was de voorstelling ten einde, of zij deed haren man, den Heer valabregue, de bitterste verwijten over dit verzuim. Hij echter verontschuldigde zich met te verklaren, dat hij terstond aan haar verlangen voldaan en den tooneelmeester daartoe de noodige bevelen gegeven had. ‘Den tooneelmeester?’ riep de kunstenares. Deze, die er bijkwam, verklaarde op zijne beurt, dat hij werkelijk gedaan had, wat hem bevolen was, en het instrument inderdaad lager had gemaakt - door drie duim van de voeten af te zagen. Het op deze wijs verlaagde fortepiano is, als eene historische merkwaardigheid, langen tijd in het foyer der Italiaansche opera te zien geweest, en men had, om het zijne natuurlijke hoogte te doen herkrijgen, kleine blokjes van wit hout onder de pooten gespijkerd. Rossini zat er dikwerf voor, en accompagneerde met zijne dikke vingers eene schröder-devrient, grisi, pasta, malibran, of zong haar wel eens, met zijne aandoenlijke stem, de sierlijkste passages voor. De brand van den schouwburg heeft ook dit gedenkstuk, waaraan zich eene zoo kluchtige herinnering knoopte, vernield.


Geluk geen tijdverdrijf.

Een man, die tien jaren lang genegenheid voor eene dame gekoesterd had, was gewoon zich dagelijks ten vijf ure in haar gezelschap te vervoegen. Alle overige bronnen van vermaak of tijdverdrijf, de schouwburg, het kaartspel, de omgang met gemeenzame vrienden, of wat dies meer mogt zijn, was hem onverschillig; zijne hartvriendin maakte geheel zijn geluk uit. Eindelijk veroorloofden de omstandigheden aan de beide minnenden, zich onder Hymen's bescherming te begeven. Op den dag der vereeniging weêrgalmde

{==620==} {>>pagina-aanduiding<<}
het huis van blij geschal; maar, toen men, tegen vijf ure des namiddags, van tafel opstond, werd de nieuwe gemaal blijkbaar peinzend en verlegen. ‘Hoe kijkt gij toch zoo mijmerend voor u heen?’ vroeg hem een vriend; ‘is niet uw eenige, uw vurigste wensch thans vervuld?’ - ‘O ja,’ hernam de filozoferende man, ‘ontegenzeggelijk zal ik gelukkig zijn; mijne vrouw en ik, wij zullen als één hart en ééne ziel met elkander leven. Doch, ééne zorg kwelt mij.’ - ‘En welke dan toch?’ vroeg hem zijn vriend. - ‘Wel, waar ik voortaan mijne avonden zal gaan doorbrengen.’


Huwelijksgeluk en sterke drank.


Ware Anecdote.

Onlangs wat vroeger dan gewoonlijk mij op zekere Spoorweg-station bevindende, trof mij het lijdend voorkomen eener zeer jonge, wel eenigzins armelijk maar toch zindelijk gekleede vrouw, wier loodblaauw gekleurde oogen en gezwollen aangezigt kenbare blijken droegen van ondergane beleediging door eene uitwendige oorzaak. Deelnemend sprak ik haar aan; en ziehier, nagenoeg woordelijk, ons onderhoud:
Ik.
Hebt ge u zóó bezeerd, vrouwtje?
Zij.
Och neen, Mijnheer! Mijn man heeft mij zoo geslagen. 't Is nu niets meer; maar ik heb er disperaat uitgezien.
Ik.
Is 't mogelijk! En hoe kwam dat bij?
Zij.
Wij hebben rusie gehad, en dan haalt het eene woord het andere uit.
Ik.
Arme vrouw! Hebt gij kinderen?
Zij.
Één, Mijnheer; en ik ben van het tweede zwaar.
Ik.
Ongelukkige! Welk een man!
Zij. (Op een' verschoonenden toon.)
Wat zal ik zeggen? Ge moet in aanmerking nemen, Mijnheer, de eene mensch blaauwoogt eerder dan de andere.
Ik.
Drinkt uw man misschien?
Zij.
Helaas ja, Mijnheer!...

De bel luidde andermaal. Ik wist genoeg, en zegende de Matigheidsgenootschappen.






{==621==} {>>pagina-aanduiding<<}

Mengelwerk.

Frederik Gottlieb Klopstock, beschouwd als mensch, als dichter en als christen.

(Vervolg en slot van bl. 593.)

Na u, M.H.! klopstock als Mensch geschetst te hebben, ga ik over, om u eenigzins met zijne dichterlijke verdiensten bekend te maken. Ik zeg eenigzins: want het zou de verregaandste hoogmoed en vermetelheid verraden, indien ik vermeende, den grooten, onvergelijkelijken klopstock, als Dichter, u naar waarde te kunnen voorhouden. Neen! hiertoe gevoel ik mijne krachten te gering; maar, bekend met zijne schriften, die mij, zoowel in het oorspronkelijke als in gelukkige vertalingen, in handen kwamen, zal ik, hier en daar voorgelicht door de kunde en den smaak van bevoegde kunstregters, u het schoone in zijne zangen, en met hetzelve zijne hooge waarde als Dichter, trachten te doen opmerken.
Was klopstock in 1748 openlijk als Dichter opgetreden, en hadden zijne bekend gewordene zangen de bewondering van alle letterkundigen opgewekt, het was eene bewondering, vloeijende uit den aard, de oorspronkelijkheid en verhevenheid, die in zijne kunstvoortbrengselen doorstraalden. Doortrokken van den klassieken geest der Ouden, gevoelig voor de schoonheden der Natuur, het hooge en ware denkbeeld van echt lyrische dichtkunst bezittende, en dit in zijne gedichten kennelijk zijnde, kon het, vooral in den toenmaligen staat der Duitsche letterkunde, niet anders, of zijne werken moesten eenen onbeschrijfelijken indruk maken; en het was voor het genie van eenen klopstock bewaard, den geest der Duitsche Natie tot eene oorspronkelijkheid te verheffen, die het schier geheel uitgedoofde vuur voor de echte poëzij der ziel en des gevoels weder op nieuw ontvonken deed.

{==622==} {>>pagina-aanduiding<<}

In klopstock's werken vinden wij dat oorspronkelijke, dat eigendommelijke, die grepen van geen' ander afgezien, die verbeeldingskracht, dat genie, dat, onbewust van regels, overal schoonheid, overal waarheid, overal rijkdom van zaken, overal nieuwe oogpunten aantreft en weet op te zamelen; wij vinden er den Dichter in, die, om met bilderdijk te spreken, Godspraken van zijne lippen doet stroomen; die ons met hem doet zuchten en schreijen; die ons kluistert aan zijne klanken; die onmagtig is het geweld van zijnen eigen' geest te wederstaan, maar in eene oneindigheid van verscheidenheden rondzwerft, die paal noch perken kent. Hiervan getuigen zijne Oden, zoowel die als gedenkteekenen der liefde en der vriendschap daar voor ons staan opgerigt, als de heerlijke toonen, aan de Lente, aan zijne cidli, aan God en den Verlosser gewijd; en daar wij, tot staving van het aangevoerde, verscheidene proeven zouden kunnen mededeelen, zij hier de uitspraak van den Hoogleeraar van der palm geldiger dan tal van proeven, daar hij van dezelve getuigt: ‘Klopstock's Oden hebben dikwijls mijne ziel ten hemel gevoerd (*).’ Ja, M.H., die kracht, die verhevenheid bezitten zij. Ik heb het gewaagd, een morgengezang in berijmde verzen (klopstock's Oden zijn in rijmlooze maat) over te brengen (†). Hetzelve luidt dus:

{==623==} {>>pagina-aanduiding<<}


Nog rijst zij niet de zon, die hemelsche bodin; 
Nog toeft zij, die het al doet leven, 
Daar over heel de wachtende aard' 
De zoetste balsemgeuren zweven. 
 
O eeuwig Heilige! Gij, die den Sirius 
Aan 's hemels rein azuur doet pralen, 
Hoe schittrend schoon zal straks de gloed 
Des Sirius van de aarde stralen! 
 
Reeds suizen koeltjes in harmonisch maatgeluid; 
De schemering meldt, als bodinne, 
Door hooger glans en purpergloed, 
't Herleven van de dagvorstinne. 


God en Heer! barmhartig Vader! U zij lof en prijs en eer;
Wij, veel meer dan duizend zonnen, zinken ook eens stervend neêr;

Maar 't is bij ons ondergaan, 
Om voor eeuwig op te staan. 
 
Ziet, halleluja! ziet, daar rijst de dagvorstin! 
Ziet, hoe zij rijst aan 's hemels transen! 
Ziet, hoe zij ook, als kind van God, 
Ontwaakt, verrijst met nieuwe glansen. 

{==624==} {>>pagina-aanduiding<<}

O zonne Gods! En heel het miriadental 
Dier zonnen, die ons tegenblinken, 
Zijn bij Hem als der golven schuim, 
Dat opspat om weêr neêr te zinken. 
 
En zoudt gij niet, o God! door uw almagtig woord, 
Het all' weêr heerlijk doen herleven, 
Wat Ge op het groot tooneel der aard' 
Bestaan voor hooger doel woudt geven? 
 
Ja! barmhartig God en Vader! U zij lof en prijs en eer! 
Wij, veel meer dan duizend zonnen, zinken ook eens stervend neêr. 
 
Maar 't is bij ons ondergaan, 
Om voor eeuwig op te staan! (*) 


Denzelfden verheven' en gevoeligen toon der Ode, die, zoo ik hoop, in de geleverde proeve eenigermate zal bewaard gebleven zijn, treffen wij in zijne Kerkliederen mede aan (†); hoewel wij hier en daar eene stroefheid bemerken, die zien doet, dat hij somwijlen gedachten en uitdrukkingen aan het rijm heeft opgeofferd. Veel schoons en zielverheffends is, bij den waren toon des statelijken

{==625==} {>>pagina-aanduiding<<}
kerkgezangs, in deze liederen voorhanden. Als eene proeve kan dienen het 140ste gezang in den bundel, bij de Hervormden in gebruik, te vinden, hetwelk eene navolging van klopstock's gezang: Die Auferstehung Jesu is (*).
Dan, M.H., gij wenscht reeds, dat ik u met het meesterstuk van klopstock's genie, met zijne Messiade, zal bekend maken. Daar noch de plaats, noch de wijze van behandeling mijns onderwerps, geschikt is, u bezig te houden met de vereischten van het Heldendicht, en de beoordeeling, in hoe verre de Messiade van klopstock aan dezelve beantwoordt, zoo acht ik zulks ook te eenemale overbodig, na al hetgeen deswege door zoo vele bekwame en oordeelkundige mannen gezegd is, en er, reeds vóór de Heer meerman ons de Messiade in Nederduitsche hexameters (dezelfde voetmaat van het oorspronkelijke) bekend maakte, te Leipzig en te Breslau antwoorden op prijsvragen, hier te lande over de beoordeeling der Messiade uitgeschreven, in het licht verschenen (†); terwijl de Heer van kampen, in eene vergelijkende beoordeeling der vijf beroemde Heldendichten, dat ook genoegzaam uiteengezet, en de verdiensten der Messiade als
episch gedicht ten duidelijkste voorgesteld heeft (§). Dat klopstock wist, wat van den Heldendichter gevorderd wordt, heeft hij in zijne Messiade, het Meesterstuk

{==626==} {>>pagina-aanduiding<<}
eens 25 jarigen arbeids, waarvan de wedergade alleen in milton's verloren Paradijs gevonden wordt, schitterend bewezen. Proeven uit hetzelve ten bewijze aan te halen, is ondoenlijk, daar het oog zich in een onoverzienbaar veld van uitstekende schoonheden verliest; en, daar het een ieder, bijna elke natie, vergund is, dit heiligdom van dichterlijke vinding en uitdrukking in te treden, zoo verwijzen wij onze lezers naar het oorspronkelijke, of naar de verschillende vertalingen, die in de Engelsche, Fransche en ook in onze taal, inzonderheid die van den beroemden meerman, voorhanden zijn. De Zweed, de Italiaan bezit in zijne taal mede eene overzetting van dit wonder der kunst, (zoo als onze verdienstelijke van kampen het met regt noemt) terwijl men zelfs eene Grieksche overzetting van hetzelve beproefd en in 1756 te Stettin gedrukt heeft. Doch genoeg. Het is in stof en vorm het verhevenste, wat men zich denken kan. De verlossing van het menschelijk geslacht door jezus christus, zietdaar het onderwerp der Messiade, dat reeds op eenen leeftijd van eenentwintig jaren klopstock bezielde, en hetwelk hij voltooide tot bewondering van allen, die hem in de wereld zijner verhevene Idealen nastaren.
Van het lijden des Verlossers tot aan Zijne Hemelvaart, waarmede klopstock eindigt, is hij getrouwelijk de verhalen der Evangelisten gevolgd; doch te midden dier geschiedkundige voorstellingen zijn zijne beelden menigvuldig, verrassend, grootsch en verheven; het aardsche en bovenaardsche, het menschelijke en Goddelijke, het tegenwoordige en toekomende, de Hemel en de Hel, alles dienstbaar makende, om ons te verbazen, te verrukken, te roeren en te treffen. Hier karakters van meer dan duivelenboosheid, ginds een engel der Hel, dien hij in adramelech voorstelt, geveinsder en snooder dan Satan zelf, de Hel met dezen verlatende, om de verschrikkelijkste taak ten uitvoer te brengen, daar de helbewoners tot den dood van den Messias besloten hebben; ginds dat gewrocht van klopstock's dichterlijke verbeelding, die gevallene doch berouwhebbende engel des afgronds abbadona, zoo heer-
{==627==} {>>pagina-aanduiding<<}
lijk en roerend geteekend; elders de voorstelling des Hemels, zoo voortreffelijk en schoon, dat de beschrijving derzelve eene verhevenheid bezit, die geene wedergade kent, en daarom een zeker kunstregter deed zeggen: ‘Bij den Hemel van klopstock verzinkt al het aardsche (*)’. Ja, M.H., geheel de Messiade vervult ons met hooge en verhevene gewaarwordingen. Dat schrikkelijk-verhevene, zoo als sulzer het noemt, dat ook in het kwade plaats vindt, omdat zelfs in de goddeloosheid iets zijn kan, dat men bewondert (†), ook dat grijpt ons aan; nu bij het lezen van den droom des verraders judas, en de ingevingen des Satans, die hem
tot het booze opzet aanport; dan bij de beschouwing van de laaghartigheid van een' kajaphas, bij de kwaadaardigheid en schijnheiligheid van een' philo, bij de schildering van het bloeddorstige Sanhedrin, die regtzaal vol vijanden des Heeren. Maar ook een onuitsprekelijk gevoel doorstroomt ons, bij de zoo eenige, in zijne soort verhevene, beschrijving van de afdaling der Godheid, om geregt te houden over den Messias, in den alles overtreffenden vijfden zang te vinden (§); bij de afmaling van den kruisdood des Heilands, zoo vol gevoel, kracht en leven; bij de vergiffenis aan abbadona; bij dat hemelsch, Goddelijk, genadebrengend woord: Abbadona, kom tot uwen Ontfermer! zoo roerend en hartverteederend aandoenlijk; bij de Hemelvaart, zoo plegtig en luisterrijk voorgesteld; bij de hulde, den Messias door Engelen en verrezenen, door bewoners des Hemels, door serafs en zaligen bewezen, zoo zielverheffend, zoo zegepralend, zoo statig beschreven, dat wij, als ware het, bij den zegevierenden optogt des Doodverwinnaars tegenwoordig zijn, en de triumfliederen, te zijner eere aangestemd, vernemen.

{==628==} {>>pagina-aanduiding<<}

Verlangt gij, M.H., dit door eenige proeven gestaafd te zien? Ik zal trachten u door dezelve van het aangevoerde te overtuigen; en hoezeer ik vele uitstekende plaatsen, welke als edelgesteenten, te midden van den rijksten schat van kostbaarheden, schitteren, u zoude kunnen aantoonen, zoo zal ik slechts die mededeelen, welke mij, bij de lezing van het onvergelijkelijke Dichtstuk, gebleken zijn, minder algemeen door beoordeelaars te zijn aangehaald, en waarvan bij sommige slechts de hoofdinhoud of de naam der voorstelling genoemd wordt. Ik kies dan, als eene proeve van het gevoelige en roerend verhevene van klopstock's poëzij, de plaats, waar God zich uit het allerheiligste laat hooren, om te verklaren, dat Hij nog steeds de liefde was, doch dat Hij door den dood des Zoons, als de Regter der werelden, geheel gekend zou worden.

Allen verwachtten de stemme des Heeren. De hemelsche ceder 
Ruischte niet, d'Oceaan zweeg langs zijn klimmende kusten. 
Godes leevende wind bleef tusschen de koperen bergen 
Onbeweeglijk, en wachtte met uitgebreide vleugels 
Op het daalen der stemme des Heeren. Onweders klommen 
Langzaam het Allerheiligste af, tot den wind daar hij wachtte, 
Doch de Eeuwige sprak nog niet. De heilige dondren 
Waren alleen vermelders van 't naderend Godlijk antwoord. 
Toen zij zwegen, ontsloot voor het juichend gezigt van de Troonen 
God openbaarend zijn Heiligdom, om de verlangende Troonen 
Tot de verheven gedachten des Eeuwigen voor te bereiden. 
Zevenmaal had de donder het heilige Duister ontslooten, 
En de stem des Eeuwigen kwam zachtzweevende nader. 
God is liefde. Die was ik, eer mijne schepslen bestonden. 
Toen ik de waerelden schiep, was ik die. Thans bij het volvoeren 
Mijner geheimste verhevenste daad ben ik even dezelfde. (*) 
Doch door den dood des Zoons zult gij mij, der waerelden Rechter, 
Gantsch leeren kennen, met nieuwe gebeden den vreeslijken bidden. 


Welk eene majesteit, eer de roerende en zielopbeurende taal der Godheid zich doet hooren, kenmerkt deze geheele proeve! Iets van krachtvolle karakterschildering en ver-
{==629==} {>>pagina-aanduiding<<}
hevene beschrijving mogen wij, als een juweel, uit den schat van kostbaarheden niet onthouden. Het is de karakterschilderij van den vertwijfelden judas, en de verhevene beschrijving en voorstelling van jezus, antwoordende op de bezwering des Hoogepriesters:

Zoodra hij den komenden dood zag, 
Wien te gemoet de Priesters den deugdzamen leidden, verhief hij (judas) 
IJlings zich, naar Gabbatha vliegend. De stormende schaare 
Wederhield hem met magt en drong hem terug. Hij begaf zich 
Nu naar den Tempel. Hier had, uit vrees voor schielijken oproer, 
Kajaphas Priestren geplaatst. Dit wist de verraader. Hij ging reeds 
In de stille Portaalen der hooge Tempel-gewelven. 
Toen hem het hangend gordijn voor het Allerheiligste in 't oog viel, 
Keerde hij om, wierd bleeker, en sidderde luid! Hierop wendde 
Hij 't naar de Priestren, en sprak met woedend berouw: Ha! daar hebt g'uw 
Zilver weder! en wierp het hun voor de voeten! de Vroome 
Dien ik verried, zijn bloed is bloed der onschuld; dat komt nu 
Over mijn hoofd! Hij sprak het, en rolde de opener oogen, 
Ging, en snelde, en ontvlood het gezicht der Menschen, en rukte 
Zich uit Jeruzalem, stond, toen ging hij, stond weder, vlood nu, 
Zag met wilde blikken in 't rond, of hij Menschen gewaar wierd. 
Toen hij er geen ontdekte, toen 't stomme geraas van de stad nu 
Zich voor zijn oor volkomen verloor, besloot hij te sterven! (*) 
 
Wij laten volgen de beschrijving van de majesteit des Verlossers, 
bij Zijn antwoord op de bezwering des Hoogepriesters: 
De Godmensch intusschen 
Zwijgt. Maar gevleugelde woede drijft Kajaphas voort, en hij vraagt hem: 
Zondaar, zwijgt gij op 't geen tegen u door deze getuigd wordt? 
En nog zweeg de Godmensch. De Priester vergramde op nieuw wêer: 
Spreek! Bij den leevenden God bezweer ik u: zijt gij de Christus? 
Zijt gij des Aangebedenen Zoon? Hij had het gesproken; 
Stond, van zijn gestoelte gereezen, met doodende oogen. 

{==630==} {>>pagina-aanduiding<<}

Satan verzelde zijn blik. 
Maar de Godmensch zag naar den Hemel. De Seraphs verbaasden, 
Toen hij het deed: zoo zeer bespeurden zij aan zijne houding 
Hoe hij zijne Godheid verborg, en, in menschlijke kalmte, 
Dat terughield wat waerelden schiep. 
En nu zag hij den Priester in 't aanschijn, en zeide: Ik ben het, 
't Geen gij gezegd hebt! Verneem, dat ik thans daaden voleindig', 
Die het begin zijn van 't Waereldgericht. (*) 


En kon het nu wel anders, of moest niet een Gedicht van zulk eenen inhoud en vorm bij zijne landgenooten den grootsten opgang maken? - Niet dat de Messiade der volmaaktheid geheel zoude genaderd zijn. Neen! het is integendeel waar, dat eene te groote breedsprakigheid, vooral in de laatste tien Zangen, den lezer somwijlen vermoeit. Maar het is de oorspronkelijkheid van gedachten en beelden, die verheven vlugt, waarin schiller erkent, dat klopstock nooit gezonken is (†), die een nieuw leven, eene geheele omwenteling, in de Duitsche Letterkunde daarstelde. Ja, de geheele toon, de verrassende denkbeelden, de, als ware het, hervormde taal, het onderwerp des Gedichts, alles voerde de geestdrift ten top, en werkte ook allerweldadigst op het godsdienstig gevoel der Natie. Daarom meende men, van de Oostzee tot aan het Zuricher meer, zich als in eene nieuwe wereld verplaatst te zien; daarom werden de schoonheden der Messiade in het openbaar en op de Kansels geroemd; Christentranen vloeiden, Christenharten werden voor het goede en verhevene gestemd. Klopstock, als een Heilige, als een Profeet van den ouden tijd vereerd (§), door de grooten der aarde begunstigd, door Koningen en Vorsten beschermd, aan hunne hoven geacht en met blijken hunner hooge tevredenheid overladen (※) werd de vergoding van Duitschland; en hoe ook

{==631==} {>>pagina-aanduiding<<}
zijne Messiade een heerleger van bedillers deed opstaan, die het genie van eenen klopstock niet wisten te waarderen, hoe de hevigste uitvallen, door bekrompene en slechts in hunne stelsels zwerende Godgeleerden, tegen dezelve gerigt werden, zij vermogten, gelijk lavater zegt, niets door al hun geschreeuw. De schreeuwers zijn verdwenen en de Messiade is staande gebleven (*). Deze orthodoksche dweeperij en verblinding gingen zoo ver, dat een dorpspredikant bij klopstock kwam, en hem uitdrukkelijk verzocht, dat hij toch om Gods- en der godsdienstwille den abbadona (den afgevallen Engel) niet weder zalig zou laten worden. ‘Wanneer de adelaar,’ merkt hierop ‘een Duitsch Schrijver aan, ‘de vlerken zwaait, en van den hoogen top, waarop hij nestelt, tot de aarde nederdaalt, dan vliegen de kraaijen rondom hem, om hem te kwellen.’
Ja, M.H., nog staat zij daar met eigendommelijken luister onder de kunstgewrochten van landgenoot en vreemdeling, en getuigt, bij zoo vele dichterlijke schoonheden, van een gevoel, dat ons den waren Christen en vereerder van God en de deugd kennen doet. Voorzeker gevoelde hij bij zijne poëtische voorstellingen meer nog dan hij schilderde; teederder en sterker, dan hij het uitdrukte, was zijne liefde en zijn' eerbied voor den Verlosser; daarom heeft hij (het is de getuigenis van een' zijner waardigste vrienden, terwijl zijn leven en gedrag nooit met dezelve is in strijd geweest) nimmer over God of chris-
{==632==} {>>pagina-aanduiding<<}
tus, over degenen, die hem lief zijn, een woord gezegd, dat hij niet gevoelde en geloofde (*). De Godsdienst was bij hem geene bloote bespiegeling des verstands, maar gevoel des harten, bestaande in vereering van christus, die zich in dankbaarheid en wederliefde openbaarde en het karakter zijner schrijf- en dichttrant uitmaakte. Hij was inderdaad een gemoedelijk Christen, die van de hooge waarde des Verlossers hooge denkbeelden had (†). De Bijbel was zijn lievelingsboek, en hij beleed het openlijk, dat hij het ware verhevene aan de gewijde Dichters alleen te danken had; terwijl vele Christelijke deugden zijn hart versierden, en uitgedrukt werden in zijnen geheelen levenswandel. Teregt zegt daarom de verdienstelijke feith, wiens vriendenrol met den naam van klopstock versierd is en die hem in 1780 te Hamburg leerde kennen: ‘De achting, die ik sedert eenen geruimen tijd voor den Dichter van de Messiade gevoeld had, was geheel zuiver geworden, sints ik in zulk een vernuft tevens den nederigen, den
deugdzamen mensch had leeren kennen (§).’ Dat was hij in Christelijke weldadigheid, in liefde jegens zijne ouders, in dankbaarheid voor het goede, dat hem de Hemel schonk; het steeds toonende, dat vrolijkheid en onschuldige genoegens niet onbestaanbaar zijn met het leven eens Christens, dat er verre af is van in sombere naargeestigheid en onthouding van aardsche genietingen te bestaan. Hoe uitte hij die dankbaarheid aan God bij zijne verbindtenis met zijne geliefde meta! ‘Nu ik haar bezit,’ zeide hij, ‘gevoel ik de waarde des levens en prijs God in den hemel, want nu eerst juich ik in mijn aanwezen en zing den Heere vrolijke liederen.’ Maar hoe onderworpen was hij ook bij de tegenspoeden, die hem troffen; hoe zweefden hem de voorbeelden van geloof en vertrouwen,

{==633==} {>>pagina-aanduiding<<}
tot eigen bemoediging en versterking, dan voor den geest! ‘Als u,’ schreef hij eens aan zijne gade, ‘de geheele wereldgeschiedenis in al haren wijden omtrek zal bekend zijn, zult gij niet één zoo groot Man daar ontmoeten, als abraham was. En welke was de uitmuntendste grootheid van dezen Man? Hij vertrouwde op God.’ Vertrouwen op God sterkte den edelen klopstock; en hij geloofde dus, dat al wat de hemelsche Vader deed wèl gedaan was. In dat geloof, verhoogd door de hope des wederziens, bragt hij zijne veelgeliefde meta ten grave; die hoop en dat geloof uitdrukkende door de twee treffende regels uit den 11den Zang der Messiade, welke hij op haren grafsteen plaatsen liet:

Zaad, door God gezaaid, 
Om tegen den dag des oogsts te rijpen. (*) 


Met dat geloof en in die hoop was hij getroost en sterk, toen zijne laatste ure naderde. De woorden, welke hij nog hoorbaar, als de tolken zijner hemelsche verwachting, op zijn sterfbed met opgeruimde blikken sprak, waren deze: ‘Kan ook eene vrouw haren zuigeling vergeten? O! mogt zij hem kunnen vergeten, ik wil, o God! toch uwer niet vergeten. Ziet, Gij hebt mij in uwe handpalmen gegraveerd!’ En toen hij het oog sloeg op zijne betrekkingen, die zijne sponde omringden, voegde hij er vol liefde en teederheid bij: ‘Ja, wij allen zijn in Gods handpalmen gegraveerd!’ Dit sprak hij, en viel in een' zachten slaap, uit welken hij niet meer ontwaakte. Hij ontsliep en stierf den dood des regtvaardigen, wiens Ideaal hij zoo heerlijk bezongen had.
Stolberg schreef, wat op den marmersteen, aan de herinnering van klopstock gewijd, werd gebeiteld:

Duitschers! nadert, met eerbied en met liefde, 
het hulsel van uwen grootsten Dichter; 
nadert gij, Christenen! met weemoedigheid en met vreugde 
de rustplaats van den heiligen Zanger, 

{==634==} {>>pagina-aanduiding<<}

wiens gezang het leven en den dood van Jezus Christus prees. 
Hij zong den menschen menschelijk, menschelijk 
den Eeuwige, 
den Middelaar Gods. Beneden aan den troon ligt 
zijn groote loon voor hem, eene gouden 
heilige schaal vol Christen-tranen. 


En wij eindigen onze hulde aan den wereldberoemden Dichter en voortreffelijken Christen met het bijschrift van onzen beroemden meerman, aan zijnen klopstock gewijd, en hetwelk, volgens den handhaver van Hollands letterroem, den geleerden d'escury, onder de bijschriften in onze taal vooral verdient herdacht te worden:

O klopstock, als deze aarde een prooi zal zijn van 't vuur, 
En 't Paradijs op 't puin der vorige natuur 
Vernieuwd zal bloeijen met het vol getal der vromen, 
Door strijd en door geloof aan 't hoogst verderf ontkomen; 
Als iedre wetenschap, die 't menschdom thans behoeft, 
Als iedre kunst, hoezeer door nuttigheid beproefd, 
Reeds lang vergaan zal zijn, vernietigd en vergeten, 
Men van geen menschlijk boek ook meer den naam zal weten; 
Dan zal 't verheerlijkt volk, voor 's Midlaars troon gebukt, 
Dat gij geleerd, vermaakt, gesticht hebt en verrukt, 
Dan zullen de Engelen, in hun gewijde kringen, 
Geheele bladren nog uit uw' Messias zingen. (*) 

{==635==} {>>pagina-aanduiding<<}

Là, chantés dans le sein des sacrés édifices, 
Ils feront encor les délices 
Des choeurs innombrables des cieux. 









Herinneringen aan eene reis naar Stokholm, ter gelegenheid van de vergadering der Scandinavische natuuronderzoekers in julij 1842, door J. van der Hoeven.

(Vervolg van bl. 547.)

Derde Hoofdstuk.


Stokholm.

Van Stokholm zegt de beroemde von buch, die vele landen en volken gezien heeft: ‘Het is toch eene wonderbare, éénige stad! Welke romantische tafereelen, eilanden, waterpartijen, rotsen, hoogten en dalen! 't Geen men zich in een droomgezigt uit verwijderde oorden zou bijeenbrengen, vindt men hier in den omvang der stad vereenigd. Hetgeen de natuur groots en heerlijks voortbrengt, vindt men hier in de nabijheid der schoone gedenkteekenen der kunst.’
De oorsprong dezer stad dagteekent van het einde der twaalfde eeuw, als een klein vlek, gesticht door verdrevene burgers van de oude stad Sigtuna, welke bij eenen inval van Esthlanders ingenomen en verwoest was. Tot den rang van stad werd zij echter eerst verheven door den Major domus birger jarl, die haar met vestingwerken, welke naar den toenmaligen toestand der krijgskunst voor onwinbaar gehouden werden, omgaf, en in 1260 de residentie der Zweedsche Koningen van Upsal derwaarts verplaatste. Het middelste gedeelte der tegenwoordige stad, een eiland (holm) tusschen de Oostzee en de Mälar, draagt nog den naam van Staden, of de stad, en is dat oude Stokholm.
De bevolking van Stokholm bedraagt thans ruim 80,000 menschen (in 1839 gaf men het getal inwoners op 83,885). Het is zonderling, dat, volgens statistieke opgaven, het getal der geboorten veel geringer is dan dat der sterfgevallen; het desniettemin toenemen der bevolking wordt dus alleen veroorzaakt door van buiten aankomende nieuwe burgers.
Stokholm vertoont niet veel beweging op straat. De stra-
{==636==} {>>pagina-aanduiding<<}
ten zijn slecht geplaveid. De huizen zijn bijkans alle wit gepleisterd, deuren en posten en vensterramen ligt bruin geverwd. Lastig zijn op vele plaatsen de op straat uitstekende goten, waardoor men bij regenachtig weder genoodzaakt wordt het midden van de straat te houden.
De stad telt verschillende bronzen beelden, alle van Zweedsche Koningen, die de groote plaatsen versieren. Dat van gustaaf adolf is in het schoonste gedeelte der stad, waar de nieuwe noorder brug (nya norr Bro) Staden met Norrmalm vereenigt. Op deze ruime plaats is het theatergebouw door gustaaf den III gesticht, en daar tegenover het eveneens gebouwde Paleis van Prins karel.
De veelvuldige drukten der vergaderingen veroorzaakten, dat er voor het bezigtigen van al het merkwaardige der stad geen behoorlijke tijd overbleef. Op het koninklijk paleis zagen wij de verzameling van schilderijen en de beeldengalerij, maar in gezelschap van de natuuronderzoekers en dus in een groot gedrang, en daarenboven des avonds bij was- en lamplicht, 't geen voor het beschouwen van kunststukken, van schilderijen althans, eene zeer ongeschikte gelegenheid is. Onder de beelden verdient vooral de heerlijke groep van Amor en Psyche door sergel, vermeld te worden, en een antiek beeld van den slapenden Endymion, 't geen door den prachtlievenden gustaaf III in Italië was aangekocht. Het koninklijk slot, waarvan de bouw onder karel XII begonnen is volgens het plan van nicodemus tessin, is zeker door zijne eenvoudigheid en grootschheid het merkwaardigste sieraad der stad. De zijde, die naar de nya norr Bro gekeerd is, heeft eenen opgang van aanzienlijke hoogte, die door kolommen van graniet gesteund wordt, en met twee bronzen leeuwen versierd is, wier dikke staart mij echter niet geviel en steeds aan eene reusachtige slang, eene boä, denken deed. Naar deze leeuwen noemt men deze verhevenheid Lejon backen of den leeuwenheuvel.
De Heer retzius had voor mijne woning gezorgd; ik vond fraaije vertrekken in de Drottninggatan (Koninginnestraat), waar de eigenares van het huis zeer goed Fransch sprak. Eigenlijke logementen vindt men in Stokholm bijkans niet, en bij het betrekkelijk gering getal van reizigers, die deze stad bezoeken, bestaat daaraan ook minder behoefte. Men was evenwel niet ver van de Drottninggatan op de plaats, die Brunkebergs Torv heet, bezig een groot en prachtig

{==637==} {>>pagina-aanduiding<<}
hôtel te bouwen. Restaurateurs ontbreken te Stokholm niet. Slechts eenmaal echter was ik in de gelegenheid in het Hôtel du Nord mijn middagmaal te nemen bij eenen restaurateur, wiens Hollandsche naam, rijswijk, naar men mij verhaalde, ook met zijnen Hollandschen oorsprong overeenkwam.
Aan het eind der Drottninggatan ligt het gebouw der Akademie van wetenschappen, en daarbij de Adolfs Frederikskerk, welke in 1773 voltooid is. In dezelve vindt men een gedenkteeken voor descartes door sergel; een genius ligt eenen sluijer van den aardbol op en houdt in de andere hand eene fakkel om hem te verlichten. De Akademie der Wetenschappen werd in 1739 opgerigt, doch is eerst in 1829 in dit gebouw overgebragt, waarvan de façade naar de plaats gerigt is, die voor de Adolfs Frederikskerk ligt. In dit gebouw wonen onderscheidene geleerden, berzelius, mosander, sundevall. Onder geleide van den laatste bezocht ik aldaar tweemalen het Museum van Natuurlijke Geschiedenis. Het Rijksmuseum te Leiden is zóó rijk, dat, in vergelijking met hetzelve, bijkans elke buitenlandsche verzameling gering genoemd moet worden. Voor Zweedsche dieren is ondertusschen deze verzameling bijzonder merkwaardig, en deze worden afzonderlijk van de algemeene verzameling bewaard. De reusachtige Gymnetrus Grillii uit Noorwegen is eene voorname zeldzaamheid van dit Museum; doch de huid van den visch, op eene plank bevestigd, is het eenige, 't geen men er van bewaard heeft, en nog zijn enkele gedeelten er bij geschilderd. De verzameling van Zweedsche insekten is boven alle beschrijving keurig, rijk in voorwerpen, en alle met aanwijzing der localiteiten. Voor de insekten-verzameling waren onlangs nieuwe voorwerpen aangekomen, van Port Natal, die ik met Prof. bogeman doorliep, en waaronder zich schoone lepidoptera bevonden. Ook voor de overige klassen waren van daar nieuwe schatten aangebragt, met welker onderzoeking sundevall zich bezig hield. Vooral waren daaronder vele schoone vogels, waaronder eene prachtige groote
Corythaix (Touraco géant, vaill.?)
In een geheel ander gedeelte der stad (nya Kongsholmbro-gatan) ligt het Anatomisch Museum, waarbij retzius woont. Ik heb reeds gezegd, dat deze de Secretaris onzer vergadering was. De naam van retzius, als naauwkeurig en schrander ontleedkundige, is algemeen bekend. In de

{==638==} {>>pagina-aanduiding<<}
kracht des mannelijken levens, werkzaam en voortvarend, kan deze geleerde nog veel voor de wetenschap doen; als schrijver is hij altijd met kleinere bijdragen, die de uitkomsten van eigen onderzoek behelsden, opgetreden, en heeft het onnoodig geacht, het groot getal van ontleedkundige handboeken nog met een nieuw te vermeerderen. Zijne onderzoekingen over het weefsel der longen bij de slangen en vogels, en over de mikroskopische anatomie der tanden, worden op billijken prijs gesteld; zijne werkzaamheid strekt zich over het geheele gebied der menschelijke, vergelijkende, ziektekundige en mikroskopische ontleedkunde uit. In den laatsten tijd heeft hij zich echter wegens groote gevoeligheid zijner oogen van het mikroskoop spaarzamer moeten bedienen. Het Anatomisch Museum is wel niet groot, maar keurig, en vertoont ons in alle bijzonderheden den bekwamen man. Opspuitingen vindt men betrekkelijk slechts weinige. Vele fijnere preparaten zijn niet op was- maar op glasplaten gehecht en met egelpennetjes in geboorde gaten bevestigd. Bijzonder schoon zijn vele preparaten van magen van dieren, in spiritus bewaard, nadat men ze eerst met sterken spiritus gevuld had en op die wijze stijf doen worden, waardoor zij, bij het doorsnijden in de lengte, derzelver gedaante volkomen behouden hadden. Men kent die methode uit zijne beschrijving van de maag van den lemming, die ook in müller's Archiv in eene Duitsche vertaling gevonden wordt. Op deze wijze heeft hij ook de holligheden van het hart naauwkeuriger dan vóór hem geschied was doen kennen. Hij toonde mij ook het ligamentum fandiforme tarsi door hem ontdekt, 't geen onder het ligamentum cruciatum over den peeskoker voor de lange uitstrekkende spier der toonen en den musculus peronaeus tertius als eene lus heenloopt. - De schedelverzameling van menschenrassen was niet rijk, behalve voor
Zweedsche en Laplandsche schedels. Die der Zweden zijn lang, met vooruitstekenden achterhoofdsknobbel. Retzius meent, dat de scherpe gelaatshoek bij Negerschedels alleen van de grootere tanden afhangt, welke meening mij echter niet gegrond voorkomt. Fraaije corrosie-preparaten van longen en lever, vervaardigd door den Koppenhaagschen Prosector ibsen, versieren mede deze verzameling. Ook ziet men er eenige schoone waspreparaten van Florence, waaronder een van het geheele menschelijk ligchaam voor de neurologie, 't geen een geschenk is van

{==639==} {>>pagina-aanduiding<<}
den Kroonprins oscar. Aan den kundigen en beschaafden Prosector berg heeft retzius eenen ijverigen medehelper.
Bij den Heer schwartz, Directeur van het Technologisch Instituut, zag ik eene zeer groote craniologische verzameling. Het belangrijkste was mij, dat hij eenige voorbeelden had van veranderingen van den schedel door ontwikkeling van het denkvermogen. De basis van het voorhoofd boven de oogen is, volgens schwartz, zeer ontwikkeld bij menschen, die veel aanleg hebben om te leeren en facta kunnen verzamelen (b.v. bij den grooten geschiedschrijver joh. von müller, van wiens hoofd hij een afgietsel had). Het bovenste gedeelte van het voorhoofd is daarentegen groot bij menschen van phantasie en dichterlijke gaven. Een smalle schedel geeft werkeloosheid te kennen. Zucht naar uitwendige werkzaamheid is kennelijk aan de breedte van den schedel boven de ooren. Schwartz was zoo spraakzaam, dat aan tegenbedenkingen niet gedacht kon worden. Een vloed van woorden stroomde steeds uit hem voort, en, hoe beperkt mijn tijd ook was, ik kon naauwelijks van hem loskomen, na ruim twee uren in zijne verzameling vertoefd te hebben.
Van de omstreken der stad zag ik slechts weinig: de schoone begraafplaats in eene boomrijke streek, en de diergaarde (djurg
{== afbeelding 	==} {>>afbeelding<<}
    
rden) oostwaarts van de stad, waarheen men zich van Sheppsholm laat roeijen. Hier heeft men, op steile graniet-rotsen, een schoon uitzigt op de stad; reusachtige dwergen van eiken, forsche stammen met lage kroonen, groeijen op de bergen; bevallige landhuizen liggen aan den voet en langs de kust der Oostzee, en eene groote bronzen buste prijkt daar ter eere van Zwedens geliefden zanger bellman.
Om de stad zelve in een panorama te overzien, beklom ik, in gezelschap van Prof. hornschuch uit Greifswald en eichwald uit Petersburg, den toren van gegoten ijzer van de Ridderholmskerk. Deze vervangt sedert weinige jaren den vroegeren, in 1835 door den bliksem verteerden toren. De Ridderholmskerk is merkwaardig als begraafplaats van Zweedsche Koningen, Vorsten en in de geschiedenis van Zweden vermaarde personen. Hier worden ook oude wapenrustingen bewaard, die den ingang der kerk versieren. Voor het altaar ziet men in het koor twee door johan III opgerigte gedenk-
{==640==} {>>pagina-aanduiding<<}
teekenen voor magnus ladul
{== afbeelding 	==} {>>afbeelding<<}
    
s en karel VIII. Deze monumenten uit rooden steen, dien men met roode olieverf beschilderd heeft, maken geenen aangenamen indruk. In een marmeren sarcophaag ligt de zerk van gustaaf adolf, in eene kapel regts van het koor; daar tegenover aan de linkerzijde is de kapel, waar karel XII begraven ligt. Hier wordt ook de doorboorde hoed van dezen merkwaardigen held bewaard. Ook de grafkelders werden door ons bezocht, waar, in eene menigte lijkkisten met rood fluweel bedekt en met goud gestikt, de dooden de levenden opwachten. De menigvuldige veroverde vaandels, die als zegeteekenen de kerkgewelven sieren, verliezen hunne kleuren en vergaan. En wat vergaat niet hier op aarde?
Het standbeeld van den eersten gustaaf prijkt voor het in de nabijheid dezer kerk gelegene ridderhuis. De laatste Koning der wasa's werd uit Zweden verdreven, het oude vorstengeslacht voor eeuwig van de regering uitgesloten, en een aan Zweden vreemd geslacht nam den troon der gustaven in.


Vierde Hoofdstuk.


Vergadering der Scandinavische Natuuronderzoekers.

Toen de natuur- en geneeskundigen van Zweden, Denemarken en Noorwegen, in navolging van hetgeen in andere landen geschiedde, het besluit namen van om de twee jaren in een der drie Koningrijken zamen te komen, was hun eerste oogmerk, om eene naauwere verbindtenis tusschen de geleerden dier landen te doen ontstaan en te onderhouden, en tot eene algemeene litteratuur aanleiding te geven, welke door de overeenkomst der talen gemakkelijk te scheppen was. Thans echter wenschte deze vergadering, ook buiten dit bijzondere doel, een' nieuwen band te vormen tusschen de natuur- en geneeskundigen van het Noorden en van het overige Europa, en noodigde dien ten gevolge ook buitenlanders tot deelneming uit. Er waren evenwel slechts 22 buitenlanders onder de deelnemers. In het geheel hadden zich 426 ingeschreven, namelijk:
Van Zweden	300.
Van Denemarken	83.
Van Noorwegen	21.
Van Finland	9.


{==641==} {>>pagina-aanduiding<<}

Van Rusland	3.
Van Pruisen	3.
Van Oostenrijk	1.
Van Hannover	1.
Van de Nederlanden	1.
Van Frankrijk	1.
Van Engeland	2.
Van Ierland	1.

Aan het hoofd der vergadering stond, als eerste voorzitter, de beroemde berzelius. Zeldzaam is het, wanneer verdienstelijke mannen in hun vaderland gedurende hun leven algemeen erkend worden; berzelius evenwel levert hiervan een voor hem en voor Zweden even roemvol voorbeeld op. De populariteit van zijnen naam is in Zweden zoo groot, dat elk, die op eenige beschaving aanspraak maakt, al weet hij overigens naauwelijks wat Chemie is, gaarne zijnen roem vermeldt, en den grooten man, dien geheel Europa met eerbied noemt, met vaderlandschen trots als een sieraad van Zweden beschouwt. Zulk eene algemeene bekendheid had zelfs een cuvier in Frankrijk niet. Verdiensten kunnen de benijding niet ontgaan; maar waar de nijd zóó tot stilzwijgen gedoemd wordt, moeten groote persoonlijke hoedanigheden, moeten aantrekkelijke eigenschappen van het karakter aan den mensch eene hoogere waarde bijzetten, dan eene uitgebreide kennis, een opgeklaard verstand, een scherpzinnig oordeel hem geven kunnen. De eenvoudige en tevens hoogst beschaafde, de innemende, de welwillende man doet ons telkens den beroemden geleerde vergeten. Met dien indruk verliet ik hem den laatsten avond van mijn verblijf te Stokholm, toen hij eenige vreemden ten afscheid bij zich genoodigd had; en toen ik van zijne verpligtende vriendelijkheid tot johnston gewaagde, zeide deze: ‘If berzelius is not kind, he is not berzelius.’
Als tweede voorzitter stond naast hem de Heer ekströmer, Directeur-generaal van de Geneeskundige Dienst, en Lijfmedicus, een man van een open, innemend en krachtvol voorkomen, die de bijzondere zorgen, welke met de goede ontvangst van zoo vele vreemden verbonden waren, met rusteloozen ijver op zich genomen had. Als Secretaris eindelijk was hun de reeds boven vermelde Prof. retzius toegevoegd.
De openbare bijeenkomsten werden in de groote zaal van het Ridderhuis gehouden, welke, met de geschilderde wa-
{==642==} {>>pagina-aanduiding<<}
penschilden der Zweedsche adellijke geslachten behangen, een somber en duister voorkomen had. Hier kwamen vele personen van beide seksen uit de voornaamste standen bijeen, en meer dan eens vereerden ook de Koningin, de Kroonprinses en de jonge Prinsen deze algemeene vergaderingen met derzelver tegenwoordigheid. Het getal der aanwezigen bedroeg door elkander, naar gissing, achthonderd. De verschillende sectiën en commissiën hielden hare vergaderingen in de onderscheidene zalen van het huis der Rijksstenden. In de vijf eerste dagen verzamelde men zich 's namiddags ten half vier ure op de groote zaal van het Beursgebouw, waar men aan eene algemeene tafel voor matigen prijs een goed middagmaal vond. Hier waren gewoonlijk driehonderd personen bijeen. De prachtige zalen in de middelste étage van het Paleis van Prins karel waren des avonds voor de vergadering tot eene societeit geopend, waar men tijdschriften, dagbladen en nieuwuitgekomene boek- en plaatwerken ter inzage of ten gebruike vond, en tevens verschillende ververschingen bekomen kon. Om toegelaten te worden, had men eene personele kaart als lid des gezelschaps, die bij den ingang van elk der verschillende gebouwen vertoond doch niet afgegeven werd. Verscheidene museën en inrigtingen waren kosteloos tegen vertoon dezer kaart voor al de leden van de vergadering geopend, zoo lang de bijeenkomst duurde. Laar echter de uren in den voormiddag daartoe waren aangewezen, kon men daarvan bijkans geen gebruik maken, zonder de vergaderingen te verzuimen.
Het gezelschap verdeelde zich in vijf sectiën, eene voor Natuur- en Scheikunde, eene voor Delfstofkunde en Geologie, eene voor Kruidkunde, eene voor Dierkunde en eene voor Genees- en Heelkunde; hierbij voegde zich later nog eene pharmaceutische sectie. Tot voorzitter der physische en chemische sectie werd oerstedt uit Koppenhagen, tot die der Kruidkunde schouw, eveneens uit Koppenhagen, tot die der Zoölogie Prof. boeck uit Christiania gekozen. Deze, die ook medelid geweest was van de Fransche expeditie naar het Noorden onder gaimard, is een man van middelbare jaren, die in physiologie, organische chemie en mikroskopische anatomie uitgebreide kundigheden bezit, hoezeer hij zich als schrijver, zoo ver ik weet, weinig bekend gemaakt heeft. In 't geheel hadden de Zweden, die bij deze vergadering zoo talrijk waren, de beleefdheid, om tot deze voorzitters Deenen of Noorwegers te kiezen. Bij elke sectie

{==643==} {>>pagina-aanduiding<<}
waren twee Secretarissen aangesteld, een Zweedsche en een Deensche of Noorweegsche.
Algemeene vergaderingen werden er vier gehouden van 12 ure tot 3 ure 's namiddags. Voor de eerste vergadering kwam ik ongelukkig te laat aan. Hier hield berzelius eene openingsrede, waarin hij de medeleden verwelkomde en over de werkingen van onze vereenigingen sprak; daarop sprak oerstedt over het licht, hetwelk de natuurwetenschap brengen kan over de theorie van het schoone, en vervolgens wederom berzelius over de opheffing van de Scandinavische kust boven de oppervlakte van de omliggende zee, en over de afslibbingen en groeven in het Scandinavische gebergte. Op de tweede algemeene vergadering (15 Julij) werden de volgende voorlezingen gehouden:

1.Prof. hansteen, blik op hetgeen tot nu toe verrigt is ten opzigte der studie van het Aardmagnetismus.

2.Prof. forchhammer, over de formatie van gerolde steenen in Denemarken.

3.Z. Exc. Graaf björnsterna, over de eerste woonplaats van het menschelijk geslacht vóór en na den grooten zondvloed.

4.Admiraal bille, over het nut van een verbeterd Scheepsjournaal ook voor de natuurkennis.


De derde algemeene vergadering werd op den 18 Julij gehouden. Hierop spraken.

1.Prof. schouw, over de Flora van Italië in den tijd van plinius, opgehelderd uit overblijfsels van Pompeji.

2.Prof. holst, verdediging van het Philadelphische systeem [van eenzame opsluiting der gevangenen] tegen den in het vorige jaar op de vergadering der Natuuronderzoekers te Florence gedanen aanval.

3.Prof. nilsson, bijdrage tot de geschiedenis der ontwikkeling van het menschelijk geslacht, of vergelijking tusschen ongelijke volksstammen, die op denzelfden trap van vorming staan.

4.Prof. retzius, over den schedel der Scandinavische volksstammen. (*)


Op de vierde algemeene vergadering, 19 Julij, werden de volgende voorlezingen gehouden:

{==644==} {>>pagina-aanduiding<<}


1.Prof. eschricht, over Walvisschen (voortzetting van het medegedeelde in de vergadering te Koppenhagen in 1840.)

2.Prof. wahlberg, eenige schetsen uit het dagelijksche leven der parasitische insekten.

3.Prof. hwasser, over de vereering van aesculapius.


Ik heb deze verhandelingen een- en andermaal voorlezingen genoemd. In den eigenlijken zin waren zij echter, met weinige uitzonderingen, (b.v. die van Graaf björnsterna) improvisatiën, of althans vrije en ongedwongene ontwikkelingen naar eene beknopte schets. Bijzonder levendig was dan ook de voordragt van velen, vooral van Prof. schouw en forchhammer.
Het zou voor mijn tegenwoordig oogmerk minder dienstig zijn, zoo ik ook hier in 't bijzonder over de verhandelingen in de verschillende sectiën spreken wilde, bepaaldelijk in de zoölogische sectie, welke ik bijwoonde. Bijzonder merkwaardig waren de mededeelingen van steenstrup over de ontwikkelingsvormen bij sommige lagere dieren, waarvan ik in het Tijdschrift voor de Natuurlijke Geschiedenis en Physiologie reeds een verslag gegeven heb. Ik heb daar ook over den in Koppenhagen in een' vergeten hoek opgespoorden schedel van Didus ineptus gesproken, waarvan de Candidaat reinhardt een model in was vertoonde. De Candidaat oersted, een neef van den beroemden Physicus, bragt zeer fraaije teekeningen van Annulata ter tafel. In deze vergaderingen toonde ook de beroemde jacobson eene zeer schoone doorsnede van het menschelijk oog, waar de lens midden doorgedeeld was, in chroomzuur tusschen twee horlogieglazen bewaard. Jacobson verhaalde mij, dat hij het oog eerst acht dagen lang in verdund chroomzuur had laten liggen en vervolgens met een groot scherp mes hetzelve had doorgesneden. Prof. retzius vertoonde de zonula zinnii van een paard, uit welke zich fijne bleeke vezels (zoo als hij verzekerde spiervezels) over de capsula lentis verspreidden.
De Kroonprins oscar woonde, als lid der chemisch-physische sectie, de vergadering bij. Op de algemeene vergaderingen ontbrak hij nooit, en plaatste zich onder de leden. Steeds vertoonde hij zich in burgerlijke kleeding. Ook was hij bijkans elken avond op de Club in het paleis van Prins karel. Reeds den eersten avond, dat ik daar was, begeerde retzius, dat ik aan den Prins zou worden voorgesteld. Toen ik hiertoe in 't eerst geene groote neiging toonde, zeide hij

{==645==} {>>pagina-aanduiding<<}
mij, wèl te weten, dat Hollanders zich niet gewoon waren om Vorsten heen te dringen; ‘aber wir haben einen so liebenswürdigen Kronprinzen.’ Het kostte mij dan ook weinig dwang, om mij met Z.K.H., toen ik eenmaal door berzelius aan hem voorgesteld was, te onderhouden. Met groote gemakkelijkheid en innemende belangstelling sprak de Prins over wetenschappelijke zaken. Zoo verscheen hij ook eens in de Zoölogische sectie, terwijl Prof. sundevall bezig was zijn ornithologisch systeem te verklaren. De Prins wilde niet, dat zijne tegenwoordigheid eenige stoornis zou veroorzaken, plaatste zich bij het bord, waarop de bekwame teekenaar von wright de schetsen voor sundevall ontwierp, en liet zich alles tot in de kleinste bijzonderheden verklaren, door zijne vragen niet minder zijne kennis dan zijne belangstelling in het onderwerp duidelijk aan den dag leggende.
Ook de oude, toen reeds bijkans tachtigjarige Koning bewees zijne belangstelling in deze wetenschappelijke vereeniging, door op den laatsten dag der vergadering, den 19 Julij, de vereenigde geleerden met vele aanzienlijke personen uit Stokholm op zijn paleis te noodigen op eenen maaltijd van 500 couverts. Wij waren in vijf aan elkander sluitende zalen geplaatst; en, daar ik groote begeerte had den grijzen en merkwaardigen Vorst te spreken, had de Kroonprins zelf de goedheid mij aan den Koning voor te stellen. Ik herinner mij te levendig, hoe men met de mededeelingen van eenen landgenoot geschertst heeft, die breedvoerig over de voorkomende vriendelijkheid van karel johan meende te moeten spreken, om niet liever te onderdrukken, wat ik zelf dienaangaande zou kunnen melden; maar verzwijgen mag ik echter niet, dat de Koning in zijn gesprek de hoogste achting voor Nederland en voor het Nederlandsch volkskarakter aan den dag legde en met de warmste wenschen voor het heil mijns lands op eene verpligtende wijze van mij afscheid nam. Aan tafel was de Kroonprins aan 's Konings regterhand en berzelius aan zijne linkerhand geplaatst. Op verzoek des Konings, die de volkstaal niet spreekt, stelde Prins oscar een' feestdronk (Sk
{== afbeelding 	==} {>>afbeelding<<}
    
l) (*) in voor het heil der menschheid, voor de wetenschappen, die het bevorderen, en voor de geleerden, die de wetenschappen uitbreiden.
Men heeft in Zweden, zoo ver ik vernemen kon, alge-
{==646==} {>>pagina-aanduiding<<}
meene achting voor den Koning, en de Kroonprins, dien de Zweden met geestdrift den hunnen noemen, is er buitengewoon geliefd. De Koning, die met waardigheid, voorzigtigheid en vastheid regeert, heeft orde in den financiëlen toestand en in het bestuur des rijks gebragt, en mag met regt op zijne munten deze woorden plaatsen (de schoonste zinspreuk voor een' Koning): De liefde mijns volks is mijn loon (*). Op denzelfden 19 Julij verzamelden zich des avonds de natuuronderzoekers op de Club in het paleis van Prins karel, waar de in Stokholm wonende medeleden hen tot een afscheid genoodigd hadden. Menigvuldige Sk
{== afbeelding 	==} {>>afbeelding<<}
    
lar werden gedronken, Zweedsche en Deensche liederen gezongen, (de Zweden zingen over het geheel zeer goed, en men vindt onder hen bijzonder schoone tenor-stemmen) en ook de Kroonprins bragt eenen dronk uit, waarbij hij wenschte, dat de schoone boom, op Scandinavischen grond ontsproten, zijne takken over de drie broedervolken mogt uitspreiden, om hen nog naauwer met elkander te verbinden.

(Het vervolg en slot hierna.)






De steppen van het zuidelijke Rusland.

(Vervolg en slot van bl. 600.)
Gedurende het goede jaargetijde (van Paschen tot October) zwerft de taboen dag en nacht door de Steppe; de zes andere maanden brengt hij den nacht onder dak door; zoodra de dag gekomen is, laat men den troep los in de vlakte, en daar moeten de arme paarden de sneeuw met hunne hoeven wegkrabben, om eenig gras te kunnen vinden. Wanneer wij zeggen, dat zij den nacht onder dak doorbrengen, vermeenen wij daarmede niets te kennen te geven, dat naar eenen Engelschen stal gelijkt; de schuilplaats, welke wij bedoelen, is eene omtuining, met eenen muur van gedroogd slijk omgeven, en waarop men aan de noordzijde eene soort van ruw zamengesteld dak gelegd heeft, om de paarden tegen den noordenwind te beschutten. De hengsten maken zich terstond van de beste plaatsen onder die loods meester; de jonge veulens scharen zich bij troepen langs den muur en dringen zich digt opeen, om alzoo gezamentlijk eenige warmte te bewaren. Koude is nog het minst, wat zij te

{==647==} {>>pagina-aanduiding<<}
lijden hebben. Wel is waar, de taboentschik deelt eenig voeder onder hen uit, maar de hoeveelheid daarvan is zelden genoegzaam. Naar mate de winter vordert, wordt het hooi schaarscher, en men is gedwongen, in plaats van hetzelve, stroo en riet te voederen, welke men voor winterbrand bewaarde; (*) en nog erlangt de taboentschik niet dan na hevig twisten dit schrale voedsel van den kok en den kagchelstoker. (‡) Duurt de winter langer dan gewoonlijk, zoo zijn de ongelukkige paarden tot de noodzakelijkheid gebragt, om de aarde te eeten, waaruit de muur der loods bestaat; somwijlen trekken zij zelfs elkander het haar hunner staarten uit en verzwelgen het. En dit gebeurt in een land, waar een enkele zomer meer gras voortbrengt, dan vereischt zou zijn om al de taboens gedurende honderd winters van voeder te voorzien!
Ook is het niets ongewoons, dat dit jaargetijde een aanmerkelijk aantal paarden wegrukt. Somwijlen komt de helft derzelve om het leven, en de overblijvende zijn zoo vermagerd, zoo krachteloos, dat zes zomermaanden dikwijls ter naauwernood toereiken, om ze weder bij krachten te brengen. Het jaar 1833 was bijzonder moorddadig, en vijf jaren later waren de verwoestingen, welke het aangerigt had, nog niet hersteld.
In een taboen van duizend paarden vindt men doorgaans vijftien à twintig springhengsten en vier- of vijfhonderd voor het aanfokken geschikte merriën. De hengsten, vooral de oude, beschouwen zich als de heeren en meesters der maatschappij; zij oefenen hun gezag met zeer weinig matiging, en leveren elkander woedende gevechten, alleen uit zucht naar de opperheerschappij. In elken taboen is er steeds een hengst, die, boosaardiger of sterker dan de overige, eene soort van overmagt over hen verkregen heeft. Factiën, kabalen, intriguen woelen onder deze menigte; niet zelden vormt zich tegen een enkel dier eene algemeene zamenspanning; men valt het aan, men overstelpt het met schoppen en beten, en dwingt het, afgezonderd van de overige te leven.
Het is echter wanneer twee verschillende taboens elkander ontmoeten, dat de verschrikkelijkste vechtpartijen ont-
{==648==} {>>pagina-aanduiding<<}
staan. Gewoonlijk dragen de taboentschiks zorg, tusschen hunne kudden eenen betamelijken afstand te laten; maar zulk eene ontmoeting kan niettemin door eenig gebrek aan oplettendheid van den kant der oppassers gebeuren. Somwijlen zelfs geven zij er opzettelijk aanleiding toe, bij voorbeeld wanneer zij eenen betwisten weidegrond willen bezetten. Bij die gelegenheid nemen de merriën en de nog jonge veulens geen deel aan den strijd. Van wederzijden vliegen de hengsten op elkander aan met eene woede en onstuimigheid, waarvan zij, die het paard in zijnen tammen toestand gezien hebben, zich geen denkbeeld kunnen maken. Door eene onbeschrijfelijke razernij bezeten, doen zij hunne manen in de hoogte rijzen, even als de leeuwen de hunne; zij steigeren tegen elkander op, scheuren met hunne tanden elkander de huid aan flarden; het gekletter hunner botsende hoeven weêrgalmt in de verte, en onder het voeren van dien hardnekkigen kampstrijd, waarvan het rumoer en de verwarring zich niet beschrijven laten, brullen zij en doen zij een doordringend gekrijsch hooren, dat anders nimmer van een paard vernomen wordt. De bende, die overwint, voert steeds in zegepraal een aantal merriën als gevangenen mede. Na het gevecht houden de taboentschiks zich met de uitwisseling der gevangenen bezig. Zelden loopt dit af, zonder dat zij, ter gelegenheid dier uitwisseling, zelven handgemeen worden, wanneer zij al tot op dat oogenblik onzijdig hebben kunnen blijven.
Is eenmaal de lente daar, dan halen de paarden de schade van hetgeen zij 's winters hebben moeten missen met woeker in. Van hunnen kant pogen de wolven niet minder ijverig, zich den langen vastentijd, dien zij hebben moeten doorstaan, te vergoeden. Dit is het jaargetijde, waarin het vleesch der veulens het smakelijkst is, en de wolven, die er zich op verstaan, geven daaraan de voorkeur boven het schapen- en het rundvleesch. Nacht en dag zwerven zij in den omtrek der taboens, en dwingen de paarden, om elk oogenblik op zelfverdediging bedacht te zijn. Daar het roofdier beseft, dat het de zwakste partij is, tracht het list te baat te nemen. Wilden de wolven op klaarlichten dag een' taboen aangrijpen, zoo zouden zij zich aan een' bijna zekeren dood blootstellen; dit weten zij, en, hoe de honger hen ook mag prangen, wagen zij zoo vermetel eene onderneming nooit. Alleen 's nachts, wanneer de paarden over de vlakte ver-
{==649==} {>>pagina-aanduiding<<}
spreid en zijzelven in genoegzamen getale bijeen zijn, tasten zij hunne prooi aan. Alsdan is naauwelijks het eerste alarm gegeven, of er vertoont zich onder de paarden een verwonderenswaardige geest van eendragt en eenparigheid; hengsten en merriën rennen naar het bedreigde punt, en storten op de aanvallers in met eene onstuimigheid, welke dezen niet zelden verbaasd de vlugt doet nemen. Maar weldra keeren de wolven terug; zij vermeesteren het een of ander arme veulen, dat zich misschien eenige schreden ver van het gros der bende verwijderd heeft, en beginnen het weg te slepen; de moeder schiet toe, om het te verlossen, op het gevaar af van deszelfs lot te deelen. Nu begint de strijd in ernst; de merriën vormen eenen kring, in welks midden zij de veulens besluiten. Wij hebben wel eens afbeeldingen gezien, waarop men de paarden zich met de achterpooten tegen de wolven ziet verdedigen. Niets dergelijks gebeurt: de paarden dringen, digt gesloten, op hunne vijanden in; zij bieden hun het hoofd,
verscheuren hen met hunne tanden, of verpletteren hen met hunne hoeven. Middelerwijl houden zich de hengsten buiten de linie; met te berge staande manen en van gramschap wijd opgesperde neusgaten galopperen zij langs de flanken hunner armee, en vervullen te gelijker tijd de posten van generaals, trompetters en standaarddragers. Durft een wolf hen afwachten, zoo vliegen zij op hem aan, en werpen hem niet zelden, met eenen enkelen slag hunner geweldige hoef, dood ter aarde. In dit geval, zoo slepen zij met hunne tanden het lijk midden onder de merriën, die het vertrappen, tot dat er niet meer dan een onkenbare klomp van over is. Mist daarentegen de hengst zijn' eersten aanloop, dan is het ook met hem gedaan, acht of tien uitgehongerde wolven springen hem naar de keel, en laten niet los voor hij dood op den grond ligt. Doch, al hebben zij hunne prooi aldus ter aarde geveld, hebben zij bijna nimmer de kans om die te verslinden; de andere hengsten snellen toe, en wreken hunnen gesneuvelden makker. Steeds eindigt het gevecht met eene volstrekte nederlaag der wolven; zij nemen in wanorde de vlugt, terwijl zij op de ligchamen der overwinnaars meer dan één bloedig merk, meer dan ééne diepe tandkerf achterlaten, die getuigen kan, hoe hardnekkig de strijd geweest is.
Zulke groote veldslagen gebeuren echter slechts zelden; over het algemeen vermijden de wolven dezelve. Hun krijgs-
{==650==} {>>pagina-aanduiding<<}
beleid bestaat in verrassing en overrompeling. Een enkele wolf komt meestal steelsgewijs door het hooge gras der Steppen aansluipen; hij nadert den taboen, zorgdragende beneden den wind te blijven; eene goede plaats gevonden hebbende, blijft hij er uren lang in hinderlaag, tot dat hij de eene of andere merrie met haar veulen van den troep ziet afdwalen. Zelfs dan nog waagt hij geen' openbaren aanval; hij kruipt nog naderbij, kwispelende met den staart, even alsof hij een hond was. Laat de merrie zich door dien schijn bedriegen en hem na genoeg komen, dan springt hij haar eensklaps naar de keel; bijt haar den strot af en doodt haar; vervolgens zich van het veulen meester makende, sleept of draagt hij het weg, en verdwijnt met zijnen buit, alvorens de taboentschik ook slechts vermoed heeft, dat een vijand nabij was. Doch zijne rooflist valt niet altijd zoo gunstig voor hem uit; menigmaal bemerkt de merrie den valstrik en maakt alarm; alsdan snelt de taboentschik toe, en de uitkomst van het geval is, dat hij zijne bagaadje met eene fraaije wolfspels vermeerdert, welke men hem voor tien à twaalf roebels zal afkoopen. De eenige kans, welke voor den wolf overblijft, om te ontkomen, is, zich hals over kop in de eene of andere aardkloof te storten; een stukje van gymnastiek, hetwelk de ruiter zich wel hoedt hem na te doen.
Doch, ziedaar de zomer; thans zijn de wolven minder lastig, maar de arme paarden lijden nu meer van dorst, dan zij in den winter van honger geleden hebben. De hitte is ondragelijk: nergens is eenige lommer of schaduw, dan die, welke de dieren zelven zich verschaffen, door troepsgewijs elkander te dekken. Zij verzamelen zich dan hier en daar, terwijl elk hunner poogt, het ligchaam van zijnen buurman tusschen zich en de verschroeijende zonnestralen te plaatsen. Menigmaal zoekt de taboentschik zelf eene schuilplaats in het midden van eene dier groepen; hij strekt er zich op den grond uit, terwijl de paarden roerloos, met nederhangenden kop en het brandend oog naar de aarde gekeerd, rondom hem henen staan.
De herfst brengt verademing en vrolijkheid terug. De vlakte dekt zich met malsch en welig gras; de bronnen leveren water in overvloed; de paarden zamelen krachten, om de ontberingen van den volgenden winter te kunnen doorstaan. In den herfst worden de paarden van een' taboen

{==651==} {>>pagina-aanduiding<<}
voor de eerste maal van het jaar tot eenig werk gebezigd, en nog is dit werk zeer weinig vermoeijend; het bestaat in het uittreden van het koren, en wel op navolgende wijze: In eene ruimte van honderd schreden in het vierkant wordt de grond geëffend en de aarde plat geklopt, tot dat zij zoo hard mogelijk gemaakt is. Deze ruimte is met hekwerk omsloten, waarin men eene deur gelaten heeft. Binnen de omtuining spreidt men de korenschoven op den grond en doet de paarden er over henen draven, tot dat de korrels uit de aren getreden zijn. Op kleine hoeven, waar men niet meer dan acht of tien paarden tot dit werk kan bezigen, treedt elk derzelve dertig tot veertig schoven daags uit; maar op groote, waar men over de helft van een' taboen beschikken kan, is twintig schoven het maximum van het dagwerk eens paards. Onderstellende, dat een taboen van duizend paarden te werk gesteld wordt, zoo kunnen tienduizend schoven op éénen dag gedorscht worden. Men deelt hiertoe de kudde in twee troepen. Vijfhonderd dieren, hengsten, merriën en veulens, worden, onder opzigt van den taboentschik en deszelfs medehelpers, in de omtuining gebragt. Alsdan begint een allerzonderlingst baltooneel. Met hunne geduchte harabnicks gewapend, welke zij zoo luid mogelijk doen klappen, geven zij het sein tot den dans. Verschrikt door het snerpen der zweepen langs hunne ooren en door het kraken van het stroo onder hunne voeten, vliegen de paarden als razend van het eene eind der omheining naar het andere, en de schichtigste zijn hierbij de beste arbeiders. Het graan spat uit de aren, en het volk der boerderij heeft niets anders te doen, dan de stroohalmen, die naar buiten vliegen, weder in de binnenruimte te werpen. Deze beweging duurt een uur lang, waarna, terwijl men de paarden voor een oogenblik verwijdert, het volk de laag der schoven omwendt. Vervolgens begint men op
nieuw, en dit wordt tot driemalen herhaald. Men moet echter hierbij niet nalaten te zeggen, dat zulk eene wijze van dorschen slechts op zeer groote landhoeven te pas kan komen, en dat daarbij eene goede hoeveelheid van het graan verloren gaat.
Zoodanig is de wilde levenswijs, welke de Steppen-paarden leiden. Zoodanig ten minste was zij nog ten tijde van mazeppa; maar de tooneelen, welke wij hierboven beschreven hebben, worden in Zuid-Rusland hoe langer hoe zeldzamer. De bevolking groeit er aan; verscheidene der groote land-
{==652==} {>>pagina-aanduiding<<}
goederen splitsen zich in kleinere en geraken onder minvermogende eigenaars verdeeld. Bijaldien de Russische regering haar geliefkoosd ontwerp tot stand brengt, te weten het invoeren van een geregeld stelsel van landbouw in dit gedeelte des rijks, zullen de taboens trapsgewijs verdwijnen, of naar de uiterste grenzen van Tartarije terugwijken. Op welk tijdstip zal die verandering volbragt zijn? Dit kan niemand bepalen. Wel is waar kunnen de Steppen koren in overvloed voortbrengen; maar de moeijelijkheid van vervoer, het gebrek aan bouwstoffen tot het inrigten van wegen, leggen gewigtige hinderpalen aan de ontworpene verbeteringen in den weg. Eenige in dit opzigt meer begunstigde en in de nabuurschap van waterstroomen of van de zee gelegene oorden zijn uitzonderingen op den algemeenen regel.
Vergeleken met de woeste zeden en het rustelooze leven der taboentschiks, zijn de zeden en levenswijs der tschabawns, of schaapherders, uiterst vreedzaam en onschuldig. Het is naar het getal hunner schapen, dat men, gelijk wij gezegd hebben, den rijkdom der groote heeren afmeet. Menigeen hunner bezit er tot honderdduizend, en sommige dier onmetelijke kudden zijn eerst sedert de laatste dertig jaren gevormd geworden. Het Wallachische ras is het meest geachte. Het onderscheidt zich door de dikte van den staart, die een' enkelen vetklomp vormt en bij de Russische en Tartaarsche lekkerbekken zeer beroemd is. Nu laatstelijk heeft men ook merinos-schapen in het land gebragt. Zij telen er snel voort.
De tschabawn is bijna altijd een zachtzinnig en bedaard persoon, wiens geaardheid zich naar die der aan zijne zorgen toevertrouwde dieren schijnt gewijzigd te hebben. Daar hij zich niet zoo ver als de taboentschik van de bewoonde streken verwijdert, kan hij zich eene menigte levensgeriefelijkheden verschaffen, van welke deze moet afzien. De tschabawn voert twee door ossen getrokken wagens met zich, waarin hij zijnen voorraad, zijn keukengereedschap en de vellen der aan ziekte gestorvene of den wolf ontjaagde schapen bergt; want, niettegenstaande zijne vreedzame zeden, doet hij den wolven een' geweldigen oorlog aan. Behalve het genoegen, dat er voor hem in ligt, die roofdieren te dooden, trekt hij vrij aanmerkelijke winsten uit den verkoop hunner pelzen.
Om zich ten naastenbij eenig denkbeeld te kunnen vormen

{==653==} {>>pagina-aanduiding<<}
van het getal der runderen, die op de Steppen onderhouden worden, zal het genoeg zijn te vernemen, dat bijna al de talk, welke van Odessa, Riga en Petersburg wordt uitgevoerd, uit dit gewest afkomstig is. Men trekt uit hetzelve daarvan jaarlijks eene hoeveelheid, genoegzaam om zevenhonderd millioenen ponden kaarsen en honderd millioenen ponden zeep te vervaardigen. Dit dagteekent intusschen geenszins van een' zeer laten tijd: reeds in dien van herodotus waren de Scyten, wegens den overvloed en de voortreffelijkheid der talk en der huiden, welke hun land kon opleveren, beroemd.
Het is de uitvoer van paarden, van talk, van huiden, van wol, in één woord de ontwikkeling van den ontzettend toegenomen handel, die zoo ongeloofelijk snel eene volstrekt hedendaagsche stad, Odessa, tot het toppunt van luister opgevoerd en haar den rang en titel van hoofdstad der Zwarte Zee heeft doen verkrijgen. In 1838, dat is te zeggen zesenveertig jaren na hare stichting, telde zij 69,023 inwoners. In 1802 bedroeg de waarde van haren invoer 719,000 en van haren uitvoer 1,534,000 roebels. In 1839 heeft dit cijfer, wat den invoer betreft, 21,309,000 en wat den uitvoer aangaat 48,636,350 roebels bedragen.
Odessa is eene bijna uit buitenlanders bestaande stad, de gewone verzamelplaats der Grieksche en Italiaansche kooplieden, die er, als 't ware, de makelaars en commissionairs der overige volken zijn. Odessa ligt aan den rand der Steppen. Uit sommige harer straten kan men die naakte en eenzame vlakten zich in een' grenzenloozen horizon zien verliezen. Rijke kooplieden hebben onmetelijke sommen gelds besteed, om die treurige nabijheid te verwijderen en rondom de stad tuinen aan te leggen. Deze pogingen zijn niet gelukkig geslaagd. De boomen, welke men er geplant heeft, schieten, ondanks alle zorgen, spichtig en krachteloos op. Naar het schijnt loopt er onder de laag teelaarde, die in de vlakten langs de Zwarte Zee den bovengrond uitmaakt, eene bedding klei, welke den plantengroei vernielt. Zoodra de wortels der gewassen deze bedding bereiken, verdorren en sterven zij.
Op eenigen afstand van Odessa vindt men de Duitsche koloniën. Het zijn kleine gemeenebesten, die een bijna onafhankelijk bestaan bebben, te midden van het uitgestrekte rijk der Czaars. Er zijn vijfentwintigduizend dier kolonisten

{==654==} {>>pagina-aanduiding<<}
in Bessarabië en in den omtrek van den Dniester. In alles telt men er, door de verschillende provinciën van Rusland verspreid, tweehonderd vijftigduizend. Zij zijn in het bezit van gewigtige voorregten, onder welker invloed hunne welvaart meer en meer is toegenomen. De Steppen bevatten voorts ook volkplantingen van Grieken en van Polen; maar geene derzelve kan met die der Duitschers wedijveren: door hunnen moed en volharding hebben deze over al de moeijelijkheden gezegevierd, welke zich tegen hunne nederzetting in eene wilde landstreek gekant hebben. Zij bezitten het regt om zelve hunne overheden te benoemen, en erkennen boven zich geen ander gezag, dan dat van het koloniale committé te Petersburg. Tot nog toe hebben zij zich weinig met de oorspronkelijke bewoners des lands vermengd, die hen met een oog van naijver beschouwen. Diegenen onder hen, die het best geslaagd zijn, bewonen de oevers der zee van Azof, nabij de kleine rivier Molotschna. Daar vindt men boeren, die kudden van twintig- tot vijfentwintigduizend schapen bezitten. De rijkdom dier landstreek is in Zuid-Rusland tot een spreekwoord geworden.
Toen de eerste kolonisten zich, op uitnoodiging der Russische regering, in de Steppen kwamen nederzetten, ontvingen zij, behalve zekere uitgestrektheden gronds, ook nog, bij wijs van voorschot, paarden, runderen en akkergereedschap. Deze voorschotten vormden als 't ware eene staatsschuld, die over de onderscheidene koloniën werd omgeslagen, en jaarlijks werd er aan den Keizer eene grondbelasting betaald. Tegenwoordig brengt die belasting twee millioenen roebels aan de kroon op. De aan de volkplanters verstrekte grond werd als onvervreemdbaar en onverdeelbaar beschouwd. De vader moest het eigendom, zoo als hij het ontvangen had, aan zijne kinderen nalaten. Later hebben de afstammelingen van éénen en denzelfden eigenaar al wat hem oorspronkelijk toebehoord had gemeenschappelijk bezeten; maar het goed was op den naam van een' eenigen onder hen ingeschreven.
Deze Duitsche kolonisten naar de Steppen lokkende, hadden de Russische Keizers een dubbel oogmerk: in de eerste plaats wilden zij een bijna onbewoond gewest bevolken; vervolgens, de inboorlingen in den akkerbouw doen onderwijzen. Zoo men zekere reizigers gelooven moet, dan hebben de Russen van de Duitschers, die zij verfoeijen, niets wil-
{==655==} {>>pagina-aanduiding<<}
len leeren. De Heer kohl daarentegen verzekert, dat zij zich naar derzelver voorbeeld rigten, en dat men in alle twijfelachtige gevallen als gezag de uitdrukking hoort bezigen: ‘Zoo maken het de Duitschers;’ welke woorden dan het vraagstuk beslissen. Het is eene uitgemaakte zaak, dat de Duitschers alleen afdoende maatregelen tot vernieling der sprinkhanen hebben weten aan te wenden; dat zij in de Steppen de aardappelteelt hebben ingevoerd; dat zij zich op het uitroeijen der slangen hebben toegelegd, dat zij het bouwland op de beste wijs weten toe te bereiden, en dat, in alle jaren van hongersnood, de Grieken en zelfs de Russen tot hen hunne toevlugt hebben moeten nemen. Dit alles in aanmerking genomen zijnde, is het niet twijfelachtig, of hun daarzijn is een onwaardeerbaar voordeel voor het land.
Zij bouwen zich ruime en fraaije woningen. Wat de inboorlingen betreft, deze zijn niet beter gehuisvest dan de Troglodyten, van welke herodotus spreekt. Die waardige nakomelingen der oude Scyten graven een gat in den grond en dekken het met stroo; ziedaar hun huis! Geheel het gebouw is hoogstens vier of vijf voet hoog en steeds naar het zuiden gekeerd. Inwendig is het nogtans vrij gerijfelijk ingerigt. Ook is deze soort van stulp koel in den zomer en warm in den winter, en zij trotseert den noordenwind, die er al gierende zijne sneeuwvlagen overheen jaagt.
De Steppen langs de Zwarte Zee zijn aan hunne aardrijkskundige ligging de handelsvoordeelen verschuldigd, welke die der Kaspische Zee en van het meer Aral missen. Odessa, Tagangrog, Sebastopol en andere bloeijende steden zijn aan de oevers der Zwarte Zee ontstaan. Geene groote stad hoegenaamd is in de latere tijden aan de Kaspische Zee gesticht geworden. Ondertusschen, wanneer men deze omstandigheid, die geheel plaatselijk is, niet in aanmerking neemt, dan kan de beschrijving, welke wij hier van de vlakten rondom Odessa en langs den Don gegeven hebben, ook volkomen op de Steppen toegepast worden, die het Chinesche rijk begrenzen. Deze platte en open liggende landstreek heeft te allen tijde aan de veroveraars, die hunne wapenen derwaarts gerigt hebben, eenen gemakkelijken weg geleverd; maar dezelfde oorzaak, die eene oogenblikkelijke bemagtiging bevorderde, verhinderde eene blijvende vestiging. De Russen zijn de eersten, die Scytië in waarheid veroverd hebben; en deze verovering hebben zij minder vol-
{==656==} {>>pagina-aanduiding<<}
bragt door de kracht hunner wapenen, dan door den vreedzamen invloed hunner Duitsche kolonisten. Van de Steppen sprekende, zeide ovidius:

Tu neque messorum corpora nuda vides, 
Nec tibi pampineas autumnus porrigit uvas. (*) 


Achttien eeuwen lang mogen deze dichtregels waar geweest zijn; thans zijn zij het niet meer. De vlakten van het oude Scytië zijn op vele plaatsen met de rijkste graanoogsten bedekt; de wijnen van den Don en van de Krim hebben beroemdheid verkregen en zullen eerlang een voorwerp van uitvoer zijn. De zuidkust dier zelfde Krim wordt als de tuin en boomgaard van Petersburg beschouwd. De zwervende volksstammen gaan met elken dag meer en meer tot eene geregelde en gevestigde levenswijs over. Dat er in deze, door de plaatselijke gezaghebbers geleverde schilderingen, een weinig overdrijving zijn mag, hierop moet men rekenen; niettemin, hetgeen de Russische regering reeds gedaan heeft is genoeg, om Europa's bewondering te regtvaardigen, en zet zij haren arbeid voort op de wijs, zoo als zij denzelven begonnen heeft, dan zullen Ruslands Steppen binnen twintig jaren tijds een zeer groot staatkundig aanbelang verkregen hebben.


De vlugt uit de Parijsche gevangenis Le Temple.


(Verhaal.)

In het jaar 1798 was in de gevangenis le Temple te Parijs een cipier aangesteld, die niet tot de ergste soort van kerkermeesters behoorde. Hij heette lasne, at veel, dronk nog meer, en pinkte dan, na het middagmaal, met zijne kleine grijze oogen zoo behagelijk van tusschen zijne dikke wenkbraauwen en hoogroode trompetterswangen, dat men hem voor eenen dier eerlijke burgers had kunnen houden, die met assignaten zonder waarde de nationaal verklaarde goederen der hoogere standen zij dozijnen gekocht hadden.

{==657==} {>>pagina-aanduiding<<}
Hoewel dik en vet, was onze vriend de cipier toch onvermoeid vlijtig in zijnen post, en zijne liefhebberij in eten en drinken bragt geen' den geringsten hinder toe aan zijne waakzaamheid.
Onder de gevangenen in den Tempel bevond zich destijds de beroemde Commodore Sir sidney smith. Men kan zich een begrip maken van het gewigt, hetwelk door het Directoire aan dezen zijnen gevangene gehecht werd, wanneer men leest, dat hetzelve de aanbieding, om hem tegen 1200 Fransche krijgsgevangenen uit te wisselen, van de hand wees. Lasne verzuimde dan ook geene middelen van voorzorg, om het wegvliegen van dezen zeldzamen vogel te beletten. Elken avond scheidde hij zich met heldhaftige zelfverwinning van zijne halfgeledigde wijnflesch, om niet ten ontijde slaperig te worden; en wanneer hij 's morgens, bij het opstaan, eene grootmagtige kom punch naar binnen slurpte, geschiedde zulks alleen, om zich de nevels van den slaap uit de oogen te drijven en met des te helderder blik zijne ochtendronde te doen.
De Commodore maakte in den Tempel, om zoo te zeggen, een huis. Hij had bij zich den Kapitein wright, die zijn secretaris was, eenen kamerdienaar en eenen jockey, welke john heette. Deze john was een hupsche jongen, maar reeds veel te groot voor den ambtstitel, dien hij droeg. Tot scherts genegen, was hij begaafd met die kluchtige deftigheid, welke, zoo als de Franschen zeggen, bij de grappenmakers aan gene zijde van het Kanaal de plaats van vernuft bekleedt. Hij had ten minste de gaaf, om den burger lasne en allen vrienden van het huis te behagen. Zij konden vooral zich van lagchen niet onthouden, wanneer zij hem het Fransch hoorden rabraken.
De Engelschen worden voor trotsch en stug gehouden; de Franschen althans kunnen hunne manieren niet te best verdragen. Evenwel het is iets anders, op de kampagne van een linieschip te troonen, dan zijn leven achter traliën en grendels door te brengen. Hoe trotsch hij ook was, vernederde de Commodore zich toch somwijlen, om burger lasne aan zijnen disch te noodigen. Dit nu was voor den cipier voorzeker geene geringe eer. Maar lasne had voor iets dergelijks geen gevoel; hem roerde slechts de kostelijke Xeres-wijn en de heerlijk lekkere spijzen van zijnen voornamen gevangene; hij verliefde, als 't ware, op des-
{==658==} {>>pagina-aanduiding<<}
zelfs roastbeef, en vatte voor den Engelschen podding eene dweepende genegenheid op.
‘Ik wil verdacht zijn,’ zeî hij menigwerf, terwijl hij daarbij zijne tong op zijne lippen liet rondwandelen, ‘als de burger krijgsgevangene geen regt respectabel man is! En men moet toch erkennen, dat deze Goddems, niettegenstaande zij aristocraten zijn, wel weten wat goed is.’
Op deze wijs in toenadering gebragt door de vriendschappelijke tusschenkomst van gebraden rundvleesch en rumpodding, hadden de Commodore en zijn kerkermeester weldra nadere kennis gemaakt. Lasne zag, dat sidney, in den waren zin des woords, een man van eer was, op wiens woord men bouwen kon. Van zijnen kant ontdekte sidney onder de ruwe schors van den cipier een eerlijk gemoed en een bijna medelijdend hart.
Op zekeren avond in de maand Augustus van het jaar 1798 zaten sidney, zijn secretaris en burger lasne in de kamer van dezen laatsten aan tafel. De Commodore, die, gelijk van zelf sprak, de kosten der smulpartij droeg, scheen treurig en meer in gepeinzen verzonken te zijn, dan anders wel het geval was. Lasne dronk; doch onder het drinken keek hij ettelijke malen zijnen gevangene met ongerustheid aan. Hij wist, dat smith velerlei verstandhouding buiten de gevangenis onderhield, en was dus steeds in vrees, dat hij ontvlugten zou.
‘Ik mag verdacht zijn,’ stoof lasne eindelijk plotseling op, ‘als ik een enkel glas meer drink!’
Smith wendde het oog op hem, maar met hetzelfde voorkomen van afgetrokkenheid.
‘En waarom dat?’ vroeg Kapitein wright.
‘Master lasne vindt niet de sherry comfortable,’ was de aanmerking van jockey john.
Lasne pinkoogde volgens zijne gewoonte; maar tegen zijne gewoonte zette hij zijn glas half uitgedronken op de tafel. ‘De wijn is goed,’ zeide hij; ‘maar de droes mag mij halen, als de burger Commodore niet aan zijne drie Muzen denkt!’
Deze uitdrukking was geene uit het brein des cipiers ontsprotene geestigheid. Drie Royalistische dames waren sedert eenigen tijd allerijverigst bezig, om den Commodore zijne vrijheid te verschaffen, en hielden hare ware namen onder de mythologische van drie der Muzen, thalia, melpomene

{==659==} {>>pagina-aanduiding<<}
en clio, verborgen. Dit was een der zoogenaamde opentlijke geheimen, waarvan men er destijds zoo vele kende. De krachtelooze regering van het Directoire, in plaats van door hare policie maatregelen tegen de drie Muzen te doen nemen, vergenoegde zich met derzelver pogingen belagchelijk te maken; iets, waarbij het toch nog zeer twijfelachtig bleef, wie de laatste lagcher zijn zou. Smith vond lasne's aanmerking in geenen deele belagchelijk; hij vermogt eene zekere siddering niet geheel te verbergen. Lasne stond op. Hij was bleek geworden. Al zijn levenslust in het aanzigt van een smakelijk maal was, als door een' tooverslag, verdwenen. ‘Burger,’ sprak hij, ‘neem het mij niet kwalijk; het staat mij niet aan, dat ik u zoo in gedachten zie. Ik zal de posten gaan verdubbelen, en nazien, of alles goed in het slot is.’
Een treurig lagchen zweefde over de lippen van den Commodore.
‘Blijf,’ zeî hij; ‘ik beloof u, dat ik heden avond geene poging tot ontvlugten zal doen.’
‘In ernst gesproken?’ vroeg de cipier aarzelende.
‘Ik geef er u mijn woord op.’
Naauwelijks had Sir sidney dit gezegd, of lasne ging vrolijk weder zitten, stak zich welbehagelijk het servet op nieuw onder zijne kin, en dronk zijn glas uit.
‘Master lasne dorst hebben; Master lasne nu vinden de sherry comfortable,’ mompelde john.
‘Burger jockey,’ hernam de cipier, ‘daar hebt gij gelijk aan. Kom, schenk in! Thans, nu ik het woord van Sir sidney heb, kan ik gerust mijne oogen sluiten en mijn hoofd in het kussen leggen.’
‘Dat u de D.....!’ barstte john uit, maar hield de laatste helft van zijn compliment binnen.
‘Verbaast u dat?’ zeî de cipier met drift. ‘Ik mag verdacht zijn, zoo ik niet de reine waarheid spreek! Kom, schenk in! Ik vertrouw den burger Commodore - ik schat - ik acht hem. Schenk in!’
John, die moeite had, de schenkbevelen van den driftig en dus dorstig wordende cipier met de vereischte snelheid na te komen, liet de kurk eener derde flesch springen, en bootste daarbij lasne's toeroep na: ‘Schenk in!’
Burger lasne wierp den jockey eenen welwillenden glimlach toe, en keerde zich vervolgens tot zijnen gast, of liever

{==660==} {>>pagina-aanduiding<<}
gastheer, met de woorden: ‘Zie eens, burger smith, wat het voor een heerlijk weder is! Hadt gij niet wel lust, eene wandeling op den boulevard te doen?’
Deze zonderlinge voorslag wekte Sir sidney uit zijne mijmering, en hij wierp een' verlangenden blik op de venstertraliën, die in de stralen der ondergaande zon blozend gloorden. Eenen zucht smorende, zeide hij: ‘Er zijn dingen, waarover men niet schertsen moet.’
‘Ik scherts niet,’ riep lasne.
‘Hoe? Zoudt gij werkelijk...?’
‘Ik vraag nog eens: wilt gij eene wandeling op den boulevard doen?’
Sir sidney meende te droomen. Nog aarzelde hij met zijn antwoord. John boog zich naar hem toe en schreeuwde hem in het oor: ‘Master lasne u vragen, of u willen op den bulwaar gaan wandelen.’
‘Spreekt gij in ernst?’ vroeg nu sidney, ‘dan neem ik het aanbod met dankbaarheid aan.’
‘Goed!’ riep lasne nog vrolijker dan zijn gevangene. ‘Dan willen wij ons accoord maken. In de eerste plaats, geene poging tot vlugt...’
‘Dat spreekt van zelf.’
‘Vervolgens, mogten u de Muzen ontmoeten, geen woord...’
‘Ik beloof het.’
‘Geen wenk...’
‘Niets hoegenaamd.’
‘Op uw woord van eer?’
‘Op het woord van een' gentleman.’ (*)
Zonder een woord meer te zeggen, nam lasne zijnen gevangene onder den arm en ging naar de deur.
‘Dat u de D...!’ proeste john andermaal. Op deze wanklinkende roulade keerde cipier lasne zich om en zeide: ‘Burger jockey, ook gij hebt wel noodig een luchtje te scheppen, en ik mag verdacht zijn, als het u gelukt, met eenig cidevant, die ons ontmoeten kan, een praatje te houden! Kom mede!’
‘Ik ga mede,’ hernam john koelbloedig en vatte post achter zijnen heer.

{==661==} {>>pagina-aanduiding<<}

De Commodore had zich zijnen hoed diep in het gezigt gedrukt. Zoo lang de zon nog boven den gezigteinder stond, sloop lasne met hem door den doolhof van donkere straatjes, die den Tempel omgeeft. John was hem steeds digt op de hielen. Ondertusschen bekoelde de vrije lucht het gistende bloed van den kerkermeester. Hij begon in te zien, hoe onbezonnen hij gehandeld had, en zijn onrustige blik onderzocht vorschend elken voorbijganger. Van tijd tot tijd keerde hij zich plotseling om, in den waan, dat hij andere schreden achter zich hoorde, dan die van den jockey. Doch niemand was te ontdekken; burger jockey alleen volgde hen met bedachtzamen tred, slurpte met wijdgeopende neusgaten de frissche avondlucht in, en leverde in zijne geheele houding en voorkomen het overdrevene beeld der Britsche deftigheid. Telkenmale lasne zich omkeerde, maakte hij eenen krommen rug, stak het eene been vooruit, en zeî statig: ‘Ik ga mede.’
De ongerustheid van den cipier was niet ongegrond. Sedert onze drie wandelaars den voet over den drempel der gevangenis gezet hadden, volgde eene vrouw hen onophoudelijk door de gedurig donker wordende avondschemering, langs alle straatjes en steegjes der ouderwetsche voorstad du Marais. Zij scheen het er op gezet te hebben, de oplettendheid van john te lokken; doch deze hield zich alsof hij haar niet bemerkte. Intusschen werd het volkomen duister. Lasne, die, ondanks zijnen angst, geen logenaar wilde worden, sloeg den weg naar de boulevards in. Toen zij den hoek der straat Charlot omgingen, drong eene angstige, opzettelijk gesmoorde stem in de ooren van john: ‘Heer graaf!’
John bleef staan. ‘Ja, ik had het wèl; gij zijt het,’ fluisterde de hen vervolgende vrouw. ‘Ik heb u zien uitgaan, en terstond mijne zusters, als ook Mevrouw de Gravin, doen verwittigen. De Heeren de rochecotte en de phélippeaux zijn mede gewaarschuwd. Zoo de Commodore nu wil, heeft het uur der verlossing voor hem geslagen.’
‘Hij zal het niet willen,’ gaf john in het zuiverste Fransch ten antwoord.
‘En waarom niet?’ vroeg de dame, die eene der hierboven vermelde Muzen was.
‘Omdat hij zijn woord van eer gegeven heeft, dezen avond niet te ontvlugten. Ik heb niets gezworen; maar ik zal den Commodore niet verlaten.’

{==662==} {>>pagina-aanduiding<<}

De dame bleef aandringen. John dankte haar met aandoening, en nam met haar den terugweg naar den Tempel. ‘Misschien,’ zoo dacht de Muze, ‘zal de Commodore, bij het zien der gelegenheid, de verzoeking niet weêrstaan. Dus moed gehouden!’
Middelerwijl hadden lasne en zijn gevangene hunnen weg op den boulevard voortgezet. De ongerustheid van den cipier steeg met elken tred. De dampen van den Xeres-wijn waren vervlogen, en met dezelve een deel van zijn romanesk vertrouwen. Hij verwenschte zijne onbezonnenheid, en had gaarne een half jaar zijner bezoldiging willen geven, om weder achter de zware grendels van zijn gevangenhuis te zitten. Nog had er zich niets opgedaan, dat zijnen argwaan kon regtvaardigen, tot dat zij tegenover de plaats gekomen waren, waar men sedert het Passage Vendôme doorgebroken heeft. Hier keek hij om, en, verbleekende, riep hij: ‘John is verdwenen!’
De Commodore, wien de cipier, bij het licht eener lantaren, scherp onder de oogen keek, hernam, zonder eenen wezenstrek te veranderen: ‘Hij zal ons kwijtgeraakt zijn,’ - en bij zichzelven dacht hij: ‘De hemel geve, dat hij ten minste zich gered heeft!’
‘Burger,’ zeî nu lasne, ‘gij zult mijne bezorgdheid begrijpen. Ik bezit niets, ben huisvader en - den tred verdubbeld, burger!’
De Commodore liet zich niet lang bidden: snel sloegen zij, van den boulevard, de Tempelstraat in. Hier moest des cipiers schrik zijn toppunt bereiken.
Op de hoogte der straat Meslay stopte een talrijke hoop volks den weg. Lieden van een verdacht voorkomen stonden troepsgewijs bij elkander naast onderstboven geworpene karren. De cipier keek wanhopig in het rond; hij kreeg de lucht van een komplot.
‘Voor den drommel, burger aliboran, waar brengt gij mij dien hupschen jongen heen?’ vroeg een man in eene blaauwe kiel, onder welker niet goed sluitende kraag een kanten jabot zigtbaar was.
‘Ruim baan!’ riep lasne met den moed der wanhoop.
‘Hebt gij dan zulk eene haast, burger langoor? (*)

{==663==} {>>pagina-aanduiding<<}
Zoudt gij mij dien cidevant wel willen toevertrouwen, dien gij daar aan den arm hebt bengelen?’
‘Ruimbaan!’ herhaalde lasne, die van schrik buiten zichzelven was. ‘Ruimbaan, in naam van het Directoire! in naam van de Republiek!’
‘Ja, ja, van de eene en ondeelbare. - Opgepast, mannen!’
Op dit bevel had er onder de troepen volks eene plotselinge beweging plaats. In een oogenblik zag lasne zich omringd, ingesloten, ineengedrukt, dat hij meende te stikken. Toen hij weder bij zijn' adem kwam, was de Commodore verdwenen.
De beklagenswaardige cipier was radeloos. Deze vlugt kostte hem zijn' post, misschien zijn hoofd, dat hij reeds waande onder de guillotine te voelen liggen. ‘Mijne kinderen! mijne arme kinderen!’ zuchtte hij, terwijl hij den zwaren klopper aan de deur der gevangenis ophief. Men opende en wilde terstond achter hem weder sluiten, toen hij digt nevens zich eene stem de woorden hoorde uiten: ‘Wilt gij mij niet veroorloven, met u binnen te gaan?’
Lasne keek om. Het was Commodore smith.
Even als iemand, die uit een' angstigen droom ontwaakte, wreef lasne zich de oogen. Hij stond stokstijf van verbazing. Twee dikke tranen rolden hem langs de wangen. Eindelijk mompelde hij, diep aangedaan, en zijne spraak nog niet ten volle magtig: ‘Heilige Maagd! Zie ik wèl? Ik mag verdacht zijn, zoo het woord van dien man niet nog beter is dan alle grendels van den Tempel!’ Doch, zijne aandoening onbenadeeld, beval hij toch den stokbewaarder, de deur goed te verzekeren.
De stokbewaarder wilde sluiten, maar een forsche druk van buiten weêrstond zijne poging. Te gelijker tijd hoorde men de woorden: ‘Ik niet wil! ik wil meê!’
‘John!’ riepen te gelijk èn de Commodore èn de cipier. De laatste voegde met hernieuwde aandoening er bij: ‘Zoo de heer, zoo de knecht.’
John trad binnen en dreigde, in een op de afgrijselijkste wijs gerabraakt Fransch, den stokbewaarder, dat hij met hem zou moeten boksen, zoo hij immer weder zich liet voorstaan hem de deur voor den neus te sluiten. Lasne wist niet, wat hij beginnen zou van blijdschap. Hij begeleidde zijnen gevangene tot op den drempel van deszelfs vertrek,

{==664==} {>>pagina-aanduiding<<}
en, daar hij hem zijne dankbaarheid niet genoeg naar zijn' zin met woorden kon uitdrukken, wilde hij hem om den hals vallen. De Commodore wees hem zachtelijk af en zeide: ‘Heer lasne, gij zijt mij geen' dank verschuldigd. Ik had mijn woord gegeven; ik heb het gehouden. Van dit oogenblik echter ben ik ook weder van mijne belofte ontslagen.’
‘Ei, wacht tot morgen!’ smeekte lasne; ‘ik ben zoo slaperig.’
John kneep den Commodore in den arm; maar deze, zonder acht te geven op dien hint, hernam: ‘Nu goed, het zij zoo; doch morgen...’
‘Morgen in 's hemels naam; ik zal dezen nacht slapen, dat ik voor eene heele week genoeg heb!’ riep de cipier.
‘Goeden nacht dan!’ zeî de Commodore.
Naauwelijks had lasne zich verwijderd, of smith greep de hand van john, drukte ze hartelijk, en vroeg: ‘Waarom wedergekomen? Gij hadt niets beloofd, en daarenboven is uw toestand een geheel andere dan de mijne. Als Fransch emigrant hebt gij van den haat der regering alles te vreezen.’
De aangesprokene, die wel wist dat het Directoire geen Committé de salut public en barras geen billaud was, antwoordde kortaf: ‘Dat weet ik.’
‘Waarom zijt gij dan terug gekomen?’
‘Omdat ik oordeelde dit te moeten doen,’ antwoordde, terwijl hij, op een fauteuil neêrgezegen, zich door sidney's kamerdienaar de laarzen liet uittrekken, jockey john, of, eigenlijker gesproken, de Graaf van tiran. Tevens overhandigde hij den Commodore eenen brief.
‘Heeft deze brief betrekking tot een ontwerp om te vlugten?’ vroeg sidney.
‘Ongetwijfeld.’
‘Dan mag ik dien niet lezen. Ik heb met den armen drommel van een' cipier wapenstilstand gesloten.’
‘Dacht ik het niet?’ mompelde de Pseudo-jockey. ‘Parbleu, Commodore, gij hadt geen kwaad sieraad geweest van het hof van Koning arthur, mijnen landsman! Jammer maar, dat de dolende ridderschap niet meer in de mode is.’
‘Waarlijk, het past u wèl, zoo te spreken, daar gij uw hoofd op het spel zet, om mij dit briefje te brengen!
De beide gevangenen drukten elkander weltevreden de hand. De weigering van den Commodore, om den brief te lezen, was intusschen niets meer dan eene deftige scherts;

{==665==} {>>pagina-aanduiding<<}
want, wat er in stond, kon de Graaf hem zeggen, en aan dezen den mond toe te houden, of zichzelven de ooren toe te stoppen, viel hem niet in. De Graaf begon dan te berigten, dat door zijne vrouw, gezamentlijk met den Markies de rochecotte en den Heer de phélippeaux, een plan van ontvlugting beraamd was. ‘Houd u in allen gevalle morgen gereed,’ voegde hij er bij. ‘Toon geene verwondering of verlegenheid, en, boven alle dingen, verpand uw woord niet weder.’
Deze gewigtige mededeeling was onafhankelijk van den brief, dien de gewaande jockey thans opende en las. Het schrijven was van zijne vrouw, de Gravin van tiran, en behelsde vooreerst het berigt, dat het Directoire de uitwisseling van den Commodore beslissend geweigerd had, - ten tweede de bijzonderheden van het vlugtontwerp.
Den volgenden morgen verscheen cipier lasne met eene van vreugde stralende tronie in sidney's kamer, en knoopte aan een' vriendelijken ochtendgroet de aanmerking: ‘In tien jaren tijds heb ik zoo goed niet geslapen als dezen nacht. Maar, burger Commodore, gij moet opstaan. Beneden in de verhoorzaal is een Adjudant-generaal en consorten, vermoedelijk de brenger eener order van het Directoire.’
‘Ik ben tot hun dienst,’ hernam de Commodore. ‘John, mijne laarzen en mijn jas!’
John haastte zich om te gehoorzamen. Terwijl hij den Commodore zijn' jas aanschoot, fluisterde hij hem toe: ‘Herinner u, wat ik u gisteren gezegd heb!’
‘Wat hebt gij mij dan gezegd?’ vroeg Sir sidney, zich vergetende, overluid.
‘Ik heb wil zeg, Master lasne een glas grog drink op uwe gezondheid.’
‘Neen, neen!’ riep lasne haastig. ‘De wapenstilstand is afgeloopen. Ik drink niet meer.’
John, de Commodore en de cipier begaven zich naar de verhoorzaal. Hier bevond zich een man in Generaals-uniform en een ander in die van subaltern officier. De eerste reikte den cipier een papier toe, en zeide: ‘Burger Concierge, neem kennis van dit stuk.’
Lasne las. Het was een bevel van den Minister, hetwelk de verplaatsing van den Commodore naar de gevangenis der Abdij gebood. ‘Goed, burger,’ zeî de cipier, die misschien hierin, niet zonder angst, een uitwerksel der ontmoeting

{==666==} {>>pagina-aanduiding<<}
van den vorigen avond meende te zien. ‘De schrijver zal een bewijs opstellen, hetwelk gij wel zoo goed zult zijn te onderteekenen. Ik spreek toch met den burger auger?’
‘Gij zult dit uit het bevelschrift gezien hebben. Kom, maak voort!’
Op het roepen van den cipier trad de gevangenisschrijver binnen en stelde het bewijs van overneming op. Middelerwijl las lasne het bevel andermaal door, en john wisselde met den Adjudant-generaal een' blik van verstandhouding. De schrijver reikte het door hem opgesteld bewijs aan den burger auger toe, opdat hij het zou onderteekenen. Deze nam eene pen en schreef: ‘Auger, Adjudant-generaal.’
‘Nu,’ nam lasne het woord, ‘hebt gij nog een escorte van zes man noodig.’
John werd bleek.
‘Dat spreekt van zelf,’ hernam auger. - ‘Maar,’ voegde hij er, na een oogenblik verwijls, bij, ‘al dien omslag zouden wij kunnen sparen. Burger cipier, kan men zich op het woord van den Commodore verlaten?’
‘Ik mag verdacht, ik mag een bandiet uit de Vendee, ik mag een verkleede paap zijn,’ riep lasne, ‘als niet het woord van burger sidney tegen alle bedenkingen ter wereld opweegt!’
‘Goed! - Commodore, wanneer gij er in bewilligt, mij uw woord van eer....’
John's wangen hadden derzelver kleur herkregen; maar een nieuwe schrik overviel hem, toen sidney, zich maar al te goed de gisteren ontvangene waarschuwing herinnerende, den spreker in de rede viel: ‘Neen, geen woord van eer!’
‘Niemand kan u dwingen het te geven,’ merkte lasne aan. ‘Burger schrijver, kommandeer zes man!’
Terwijl hij dit zeide, fluisterde john den Commodore in het oor: ‘De Adjudant is boisgirard.’
‘Ik kende hem niet.’ hernam sidney in het Engelsch.
‘En de Officier, die hem vergezelt, is phélippeaux,’ fluisterde john verder.
De schrijver was reeds aan de deur om het escorte te halen, toen sidney zeide: ‘Gij komt mij voor een braaf man te zijn, Generaal. Ik geef u mijn woord.’
‘Vaarwel, burger smith!’ riep lasne met aandoening. ‘Ik zal u uwen nog overigen Xeres-wijn nazenden.’

{==667==} {>>pagina-aanduiding<<}

‘Houd dien maar, Heer lasne, en drink dien op mijne gezondheid.’
De Adjudant, zijn adsistent en de Commodore vertrokken. John volgde hen onder het herhalen van zijn droog: ‘Ik ga mede.’ De deur sloot zich achter hen toe, en lasne keerde bedrukt in het ledige vertrek van den Commodore terug, waar hij twee flesschen Xeres uitdronk.
Den volgenden dag behelsden de dagbladen het berigt der stout volbragte vlugt van Commodore Sir sidney smith, die met hulp van een valsch bevel tot verplaatsing uit den Tempel ontkomen was. Luidens de geruchten had hij zijnen weg naar Calais genomen, verzeld door zijne medehelpers, onder welke de emigranten, Graaf en Gravin van tiran, zich bevonden. De policie maakte groote aanstalten, om hen weder in handen te krijgen; maar zij maakten er nog betere, en staken in alle gezwindheid over het Kanaal.
De cipier lasne, gedekt door het bevel tot verplaatsing, onder hetwelk de handteekening van den Minister stond, wenschte hun in stilte gelukkige reis, en mompelde bij zichzelven, terwijl hij den sherry van den Commodore langzaam door zijne keel liet glijden: ‘Dat was eens een Goddem, zoo als er weinigen zijn; en ik mag verdacht wezen, indien niet hij en zijn wijn, elk in zijne soort, de beste mogen heeten, die immer over den drempel van dit huis gekomen zijn!’





Bijdrage tot de kennis van de zeden der bewoners van den Kaukasus.

Omstreeks het midden van 1841, toen de strijd tusschen de Russen en de Tschetschenzen onder schamil reeds in volle woede ontbrand was, schaakte zeker jong vorst, kaplan, die den bijnaam van Tijgerkapitein voerde, de dochter van mahud-Bei, eenen vorst der Adhes, dien zijn stam, wegens zijne onstuimige dapperheid, den Razenden Leeuw (Deli-Arslan) noemde. De Tijgerkapitein had alvorens alle middelen, ook de dringendste gebeden, in het werk gesteld, om in het bezit der schoone atte te geraken, had zijne fraaiste paarden, zijne beste wapenen aangeboden, doch alles te vergeefs; mahud-Bei had steeds geantwoord: Mijne dochter is voor eenen vorst der Tschetschenzen te schoon;

{==668==} {>>pagina-aanduiding<<}
atte zal het pronksieraad des harems van den Padischah en de moeder van den Grooten Heer der Ottomannen worden.’ Al deze trotsche hoop des vaders werd, door den roof der dochter verijdeld, en mahud-Bei, te zwak om openbaar geweld tegen de Tschetschenzen te bezigen, verbeidde slechts eene geschikte gelegenheid om zich te wreken. Deze gelegenheid verscheen. Den 12 Junij 1842 bevond mahud-Bei zich te Ardebil-Kioi, een dorp dat midden in het gebied der Adhes ligt, toen hem de komst van schamil, dien beroemden strijder voor de vrijheid der bergstammen, met een gevolg van 2000 ruiters, deels Lesghiërs, deels Tschetschenzen, gemeld werd. Met alle onderscheiding, welke een' zoo voortreffelijk' man als schamil toekwam, ging mahud-Bei hem te gemoet. Schamil, een man van nog slechts ruim dertig jaren, rijzig, van ongemeene ligchaamskracht, en bezield met eenen moed, dien geen gevaar verbazen kon, ontving met achtbaarheid de eerbewijzingen van den Razenden Leeuw, en deelde hem zijn besluit mede, om de door de Russen versterkte stad Mizga, welke de vlakte van den Alazani beheerscht en van Ardebil-Kioi slechts door eene met bosch begroeide bergvlakte gescheiden is, aan te tasten. Tevens stelde schamil hem de Tschetschenzische vorsten voor, welke hunne krachten met de zijne vereenigd hadden, en noemde als een' van de eersten onder dezelve, met trotschheid, kaplan, den Tijgerkapitein, beroemd door zijnen ontembaren moed en de dapperheid zijner ruiters.
Op het zien van kaplan, den schaker zijner dochter, verhief zich mahud-Bei en sprak met ernstige stem: ‘God zij geloofd, dat gij tot ons gekomen zijt; onze harten zijn verrukt van vreugde, want thans mogen wij hopen, de ongeloovigen onder onze kogels en zwaarden te zien vallen, even als de korenaren in den oogst onder den sikkel des maaijers; maar, terwijl gij deze vreugde in mijn huis gebragt hebt, hebt gij er tevens de smart der schande gebragt, want aan uwe zijde zie ik den man, die den spot dreef met mijnen ouderdom en hoon bragt over mijnen door de jaren vergrijsden baard. Deze man, wiens bloed den smaad niet kan afwasschen, dien hij mij opzettelijk heeft aangedaan, heeft nevens u mijnen drempel betreden; mijne wraak is dus ontwapend, maar ik vorder van u, Dschindschi-Chan (Hoofd der Oorlogslieden), dat gij regt spreekt tusschen hem en mij, en ik beloof in mijnen naam en in dien van mijnen

{==669==} {>>pagina-aanduiding<<}
stam, uw oordeel te zullen achten als het woord van den Profeet. Doch vel dan ook onpartijdig dat oordeel tusschen den roover kaplan en mij, of anders moge God weten, wat tusschen de Adhes en de Tschetschenzen gebeuren kan.’ Schamil-Bei zweeg een oogenblik lang en zocht naar een passend antwoord, om de beslissing van dezen strijd op leven en dood te verschuiven; eindelijk zeide hij, dat men vóór alle andere dingen aan het gevecht tegen den gemeenschappelijken vijand denken moest; dat hij na de behaalde zege zijn oordeel vellen zou, maar dat vooralsnu alles opgeschort moest blijven. Beide de opperhoofden gaven door hun zwijgen te kennen, dat zij bewilligden, in deze voorloopige uitspraak te berusten. In den nacht werd de optogt tegen Mizga ondernomen; weldra woei den ruiteren een zoelere wind te gemoet, het bewijs dat zij de vlakte van den Alazani betreden hadden. In de diepste stilte rukte men voorwaarts, tot dat plotseling in de nabijheid een snaphaanschot gelost werd. Nu rende alles met lossen teugel op de vesting aan; men sprong van de paarden, die er reeds op afgerigt waren, om stil te blijven staan; de Russen waren onverhoeds verrast en legden, na een kortstondig bloedbad, het geweer neder. Doch naauwelijks was de dag aangebroken, of drommen van Kozakken rukten aan, om de Lesghiërs en Tschetschenzen aan te grijpen. Schamil zond hun mahud-Bei en kaplan te gemoet, en aan laatstgemelde gelukte het, den bijna reeds omsingelden mahud-Bei te hulp te snellen en den strijd ten voordeele der bergbewoners te beslissen.
Toen men in het dorp Ardebil-Kioi teruggekomen was, ging men over tot het verdeelen van den buit en van de gevangenen, met uitzondering der Kozakken van de Zwarte Zee, aan welke gewoonlijk een bedenktijd van drie dagen gelaten wordt, om te kiezen, of zij Muzelmannen worden, en alsdan onder den adel van het volk opgenomen en van land, paarden en wapenen voorzien willen worden, of wel het hoofd verliezen; want in dezen zonderlingen oorlog, die in meer dan één opzigt aan de ridderveten der Middeleeuwen herinnert, worden slechts de Kozakken der Zwarte Zee, welke men voor Ruslands dapperste troepen houdt, aldus behandeld.
Nadat nu dit alles geregeld was, riep schamil alle stamhoofden rondom zich, ten einde den strijd tusschen kap-
{==670==} {>>pagina-aanduiding<<}
lan en mahud-Bei te beslissen. Zijne uitspraak was, dat de eerstgemelde aan mahud uitgeleverd behoorde te worden, of zich van denzelven moest loskoopen. Vergeefs bood kaplan nu weder paarden, wapenen, slaven, enz. Mahud-Bei gaf onbewogen ten antwoord, dat hij van dit alles niets begeerde en slechts één ding vorderde, kaplan's hoofd. Een gemor liep door den kring der in het rond staande aanvoerders; slechts kaplan alleen scheen noch ontsteld noch aangedaan en nam eindelijk het woord: ‘Hoor, mahud-Bei!’ sprak hij, ‘ik heb nog éénen voorslag te doen; wilt gij dezen zak?’ Met deze woorden deed hij voor de voeten van den ouden hoofdman eenen lederen zak nederleggen, die twee zijner Nukirs (bedienden) moeite hadden om te dragen. ‘Het is een geschenk, dat ik voor den Sultan bestemd had, en daar ook gij hem een geschenk, uwe dochter, wildet toezenden, zoo zie, of het mijne waardig is, u in ruil te worden aangeboden; zoo niet, dat dan mijn hoofd onder den Yatagan valle, naardien dit de uitspraak van schamil is.’
Mahud knoopte langzaam den zak open, onderzocht den inhoud, en riep toen snel: ‘Ik neem den zak aan!’
‘God zij geloofd!’ riepen al de aanvoerders met eenparige stem, en drongen nader toe, om te zien, wat de zak bevatte. Het waren de regter ooren, welke men op het slagveld aan al de door kaplan en deszelfs ruiters gedoode Russen had afgesneden, 1700 in getal! De Tijgerkapitein had, even als de voormalige Chans der Krim, dit geschenk aan den Beschermer der Geloovigen willen doen. Mahud en kaplan zwoeren nu elkander eeuwigdurende vriendschap.





Engelsche sportsmen.

Een Engelsche nimrod mag vóór alle dingen geen karige duitenteller zijn, en moet, om te kunnen medepraten, ten minste 40 à 50 duizend gulden 's jaars te verteren hebben. Van zulke sportsmen is er dan ook in de Vereenigde Koningrijken nog al een aardig aantal te vinden. In de eerste plaats houdt de Britsche sportsman een' achtbaren tros honden. In den voor die dieren bestemden stal heerscht, minst genomen, eene even groote orde en zindelijkheid als in een welgeregeld, netjes ingerigt Londensch handelshuis, en de tucht

{==671==} {>>pagina-aanduiding<<}
daarin kan met de strengst militaire wedijveren. Laat u vervolgens uit den hondenstal in den paardenstal geleiden: ‘Zoo iets ziet men slechts in Oud-Engeland,’ zegt de sportsman met zelfbehagen tegen den hem bezoekenden buitenlander, en inderdaad hij heeft gelijk. Veertig volbloedpaarden van sierlijke gestalte en onbetwistbaar geslachtsregister, naar de beste manegeregelen gedresseerd, en beter opgepast dan honderden en duizenden menschenkinderen. En nu, gaat eens mede naar buiten op het veld, wanneer eene vossenjagt begint, en de gentleman in den kring zijner lieven, ik meen zijner spoorhonden, welken men zoo even hunne lakensche kasawaikas afgenomen heeft, verschijnt: dat is geen hondenvel; het is het fijnste fluweel! Daar ziet men, hoe de mensch de natuur te hulp kan komen: trouwens de lieve beestjes hebben ook meer zorg, oplettendheid en geld gekost dan menige dagloonersfamilie, van den grootvader tot de kleinkinderen. Vervolgens de - menschentros, zou ik bijna gezegd hebben, de hondenmeesters, de hondenjongens, de ... wie kan ze allen tellen, wie kan ze allen noemen? Evenwel bestaat de regte grootheid van den sportsman niet in het getal der honden en hondenoppassers, maar in derzelver eigenschappen. Hoe gedragen zich deze zoo wel opgepaste honden op de jagt? Dit is de hoofdvraag; en de tweede: hoe houdt de jager zelf zich bij het nazetten? Beide verdienden, dat er een boek over geschreven wierd.


Zonderling request.

Napoleon kwam op zekeren dag, terwijl hij naar Poitiers reisde, langs den oever der kleine rivier Clain, welke bij gemelde stad voorbijstroomt. Van tijd tot tijd zag hij aan den waterkant palen staan, waarop iets geschreven scheen te zijn. De Keizer keek naauwkeuriger toe, en las nu op elk der aan die palen gehechte borden duidelijk de woorden: Je m'ennuye (Ik verveel mij.) Te Poitiers gekomen, vroeg hij naar de reden dezer zonderlinge opschriften: ‘Sire,’ gaf hem de Maire ten antwoord, ‘onze rivier heeft u op deze wijs haar request gepresenteerd; zij verveelt zich, omdat zij niets te doen heeft. Wilde Uwe Majesteit het bevaarbaarmaken derzelve bevelen, zoo zou zeker hare ver-
{==672==} {>>pagina-aanduiding<<}
veling een eind hebben.’ Napoleon nam het verzoekschrift gunstig op, en de noodige werken werden bevolen. Ongelukkiglijk hebben de tijdsomstandigheden de voltooijing van dien arbeid belet, en de arme Clain moet zich, als te voren, vervelen.


Diplomatiek blanketsel.

Iemand maakte, met opzigt tot eene bejaarde, geblankette juffer, de aanmerking, dat zij toch geene veroveringen meer maken zou. Professor K... (krug?) gaf ten antwoord: ‘Dit nu juist wel niet, maar zij draagt nog altijd de rozen en leliën op het aangezigt, gelijk Engeland de Fransche leliën in het wapenschild, om hare aanspraken niet op te geven.’


De zeissen des doods.

Doctor bouvard had op zijn aangezigt een groot likteeken, dat hem zeer leelijk maakte. Diderot zeide, ‘dat hij zich dien houw met de zeissen des doods gegeven had, toen hij ze eens onhandig zwaaide.


Rothschild.

Op het in Engeland ter eere van den onlangs overleden bankier rothschild opgerigte marmeren gedenkteeken staan de woorden: Aan het berekenend verstand.


De voetmaat.

Eene zangeres verweet aan eene andere de kleinte van derzelver gestalte. ‘Ik geloof,’ zeide zij, ‘dat gij naauwelijks vier voet hoog zijt.’ - ‘Daarentegen,’ hernam de andere, ‘hebt gij eenen voet, die er voor vier kan gelden.’



{==673==} {>>pagina-aanduiding<<}

Mengelwerk.

Verhandeling, over de ontwikkeling der wijsgeerige begrippen;


of Beantwoording der Vraag: ‘Staaft de Geschiedenis der Wijsbegeerte het gevoelen, dat de wijsgeerige begrippen eenen bepaalden kring doorloopen, zoodat er vroeg of laat eene terugkeering plaats heeft tot hetzelfde punt, of levert zij het bewijs op van eene vooruitgaande beweging en uitbreiding der wijsgeerige navorschingen?’

La science avance, la difficulté reste.




cousin.
Deze Verhandeling werd als antwoord op de bovenstaande prijsvraag, van de Hollandsche Maatschappij van fraaije Kunsten en Wetenschappen, ingezonden; zij scheen aan de beoordeelaars niet van verdiensten ontbloot, doch kon de eer der bekrooning niet wegdragen. Het deed den Schrijver leed, dat hij uit het Programma der Maatschappij niet is te weten kunnen komen, wat eigenlijk de gebreken van zijn opstel geweest zijn. Hij had gaarne gezien, dat men, zoo als het de loffelijke gewoonte bij het Utrechtsch Genootschap is, een kort en gemotiveerd verslag van de uitspraak der H.H. beoordeelaars gegeven had, ten einde hem voor te lichten en in staat te stellen zijn stuk te verbeteren. Hij geeft het thans, na eene naauwkeurige overziening, bijna geheel zóó als hij het heeft ingezonden, in het licht; niet, om zich van het oordeel der Maatschappij op dat van het, in het wijsgeerige vak ook niet zeer groote publiek te beroepen; maar alleen, om niet geheel vergeefs te hebben gearbeid, en tevens om andere en be-
{==674==} {>>pagina-aanduiding<<}
kwamer beoefenaars der Wijsbegeerte, dan hij, aan te sporen, hunne krachten te beproeven aan eene vollediger oplossing eener hoogst belangrijke vraag omtrent derzelver geschiedenis; terwijl hij zijne poging slechts aanziet als eene proeve in eene wetenschap, die meer belangstelling verdient, dan zij tot hiertoe over het algemeen mogt genieten, waarin iedere bijdrage aanspraak heeft op aanmoediging en eene welwillende en teregtwijzende beoordeeling van deskundigen.

Inleiding.

Er bestaat geene wetenschap, waarover zoo vele en dikwijls zulke oppervlakkige en verkeerde oordeelvellingen gegeven worden, als de Wijsbegeerte. Men ontziet zich, als men niet eenigzins geoefend is, in het gebied van ieder andere wetenschap, zoo als natuur-, genees-, of wiskunde, hierin een beslissende uitspraak te doen; doch zulks is geenszins het geval met eene wetenschap, die, omdat zij alles omvat, door velen gewaand wordt onder hunne bevatting te liggen. Men heeft bedenkingen, bezwaren, tegenwerpingen, men veroorlooft zich uitvallen en beschuldigingen tegen een verheven vak van kennis, zonder dat men eenigzins is ingewijd in deszelfs doel en strekking; men verwart de stof, waarover hetzelve handelt, met den vorm, waarin het voorgesteld wordt, en de methode, waarnaar deze kennis, met juisten en geleidelijken gang, op eene wetenschappelijke wijze kan bereikt worden, zonder dat men zelfs met de geschiedenis der wijsgeerige wetenschappen genoegzaam bekend is. Al deze bezwaren en beschuldigingen van onwijsgeerige beoordeelaars hebben voor de beoefenaars der bespiegelende wetenschappen geene de minste waarde; zij beschamen slechts diegenen, die dezelve onbedacht te berde brengen; doch zij hebben tevens die nadeelige gevolgen, dat zij de geheel onkundigen tegen een vak van menschelijke kennis innemen, dat in staat is om de hoogste vermogens der ziel op eene krachtige wijze te ontwikkelen, en vooroordeelen doen stand

{==675==} {>>pagina-aanduiding<<}
houden, die in eene eeuw, welke zich vooral eene beschaafde noemt, niet meer moesten bestaan.
Onder die bezwaren en beschuldigingen zijn er voornamelijk twee, die bijzonder in ons vaderland, bij velen, zelfs bij bekwame en geleerde mannen, ingang vinden. Vooreerst zou de Wijsbegeerte veelal zich in ijdele afgetrokkenheden, in hoogdravende bespiegelingen verliezen, die van geen het minste nut in het werkelijk leven en zonder toepassing op de overige wetenschappen en kunsten zouden zijn. Men stelt echter belang in eene zoogenaamde wijsgeerige beschouwing van menschen en zaken, in een bevattelijken en populairen stijl voorgedragen, maar van wat eenigzins dieper en wetenschappelijker behandeld is, heeft men een' tegenzin, of beschouwt het met onverschilligheid, zoo niet met verdenking. Men heeft volstrekt geen begrip van de noodzakelijkheid, dat de Wijsbegeerte, als wetenschap beschouwd, zich in den strengen vorm van een stelsel moet voordoen, wil zij den naam van wetenschap verdienen; omdat men van den wetenschappelijken vorm, die inspanning en eenen verhoogden en geregelden gedachtenloop vereischt, eenen afkeer schijnt te hebben, en het gemakkelijker vindt, tegen dezen vorm allerlei nietige tegenwerpingen te maken, dan denzelve te onderzoeken, om een op kennis van zaken rustend oordeel te vellen. Hieruit spruit eene tweede beschuldiging voort, dat, namelijk, de Wijsbegeerte door hare geschiedenis zoude toonen, geene de minste zekerheid te bezitten; dat deze slechts het bedroevend tafereel zoude opleveren, van elkander zonder organischen zamenhang opvolgende, en onderling tegensprekende en vernietigende systema's. Eene zeer ongegronde en oppervlakkige beschouwing dezer geschiedenis voorwaar, maar die echter daarom des te algemeener is, omdat men dezelve slechts in de ruwste omtrekken heeft gadegeslagen en aan anderen heeft voorgesteld, zonder dat men zich de moeite wil geven, de daadzaken, de ontwikkeling der denkbeelden, de onderlinge aaneenschakeling der begrippen, het langzamerhand helderder worden der grondbeginselen, in alle bijzonderheden

{==676==} {>>pagina-aanduiding<<}
na te gaan. Maar indien men op zulk eene wijze de geschiedenis der Wijsbegeerte wil beoefenen, moet men met eene genoegzame wijsgeerige kennis zijn toegerust, en hij, die zulks is, velt juist een ander oordeel over dezelve; een oordeel, dat ook alleen geldend is, en niets gemeens heeft met bedenkingen, die het eerste vereischte eener grondige uitspraak, de kennis van het onderwerp, waarover men spreekt, in alle opzigten missen.
Zoo men geen juist begrip heeft van hetgeen men door Wijsbegeerte verstaat, en men niet met naauwkeurigheid al de verschillende bepalingen, die men van dezelve sedert cicero tot op onzen tijd toe voordroeg, heeft nagegaan, om voor zichzelven er eene voldoende bepaling van op te maken; hoe kan men dan eene tegenwerping van de practische nutteloosheid der bespiegelende wetenschap te berde brengen, zonder gevaar te loopen van door den eersten deskundige op eene voldingende wijze te worden wederlegd en tot zwijgen gebragt? Het zoude een opzettelijk onderzoek vereischen, om de betrekking der bespiegeling tot de beoefening en toepassing aan te wijzen; dat is, om namelijk de verhouding van de theorie tot de praktijk zoo volledig uiteen te zetten, ten einde daaruit bleek, dat de wetenschap der bespiegeling, of de redelijke en algemeene beschouwing in het gebied der menschelijke kennis, op de ontwikkeling der grondwaarheden van den menschelijken geest berust, dat deze wetenschap alles omvat, de overige wetenschappen niet alleen, maar ook de kunsten, de Godsdienst, de staatkunde, de geschiedenis, de natuur, dat het rijk der ervaring, zoowel als dat van de redenering in haar gebied ligt, dat zij den grondslag van alle kennis uitmaakt; en de wijsgeerige theorie, wel verre van soms tegen de praktijk en de ervaring in te druischen, alléén den weg aanwijst om de ervaring te doorgronden, en die tot het ware doel aan te wenden. Neen, de Wijsbegeerte, op zulk eene wijze opgevat, is geen dor zamenstel van afgetrokkene waarheden, veel minder nog van hoogdravende en doellooze bespiegelingen, maar van vruchtbare toepassing op alle vakken der menschelijke kennis. Zij

{==677==} {>>pagina-aanduiding<<}
moet die alle met haren krachtigen geest doordringen, om die te doen zijn wat zij kunnen en moeten wezen. De Wijsbegeerte schat niets voor haar te gering, zij beschouwt, beproeft, schift, schikt en regelt alles, wat tot het intellectueele van den mensch behoort, in eene gepaste orde om het middelpunt van licht, dat uit haar wezen over alle menschelijke beschouwingen uitstraalt.
Er is niets meer doodend voor de ware beoefening der bespiegelende wetenschappen, dan die populaire behandeling, die alle strekking tot éénheid en grondige juistheid mist, die met oppervlakkige opmerkingen en gemeenplaatsen, met de onmiddellijke uitspraken van het gezond verstand zich vergenoegt, en slechts te weeg brengen kan, dat de geest des onderzoeks stil staat, en men met minachting opziet tegen hetgeen boven zijn bereik gelegen is. Daarentegen is niets heilzamer voor de ontwikkeling van den menschelijken geest, dan de echte bespiegeling, waarvan wij straks spraken, op alle takken van wetenschap en kunst toe te passen en hierdoor de vruchten van eene grondige wijsgeerige beschouwing aan te toonen. Dit verhoogt al de vermogens der ziel en doet den waren aard van al derzelver uitingen in wetenschappen, kunsten en letterkunde kennen; waardoor tevens een ander even verkeerd vooroordeel bestreden wordt, alsof de Wijsbegeerte, door haren invloed op kunst en litteratuur, deze aan stijve en strenge conventionele kunstregelen zoude willen onderwerpen en eene voor de vlugt van het genie verdoovende theorie zou doen heerschen. Integendeel heeft de meer wijsgeerige beschouwing van de voortbrengselen der kunsten en letterkunde die uitsluitende bewondering van zekere modellen en de slaafsche navolging van bepaalde kunstregelen doen ophouden; men heeft het schoone in alle vormen, in alle omstandigheden en tijden, bij alle volken en onder alle wereldstreken, leeren zien en schatten. Eene meer onpartijdige en algemeene schoonheidsleer (aesthetica) en eene wijsgeerige geschiedenis der letterkunde bij alle volken zijn hiervan het gevolg geweest. Men versmaadt thans, wat kunst en letterkunde aangaat, geene

{==678==} {>>pagina-aanduiding<<}
eeuw noch geen volk meer; China, Indië, Egypte, de middeleeuwen, en zelfs de ruwere kunstvoortbrengselen der min beschaafde en wilde natiën worden met belangstelling naast de onsterfelijke meesterstukken van Griekenland en Rome ter beschouwing geplaatst, en de uitsluitende bewondering voor deze sluit ons de oogen niet voor het schoone en krachtige, dat in andere kunst- en lettervoortbrengselen kan gelegen zijn.
Het is uithoofde van het innige verband ook van Wijsbegeerte en Letterkunde, dat eene Maatschappij, aan fraaije Kunsten en Wetenschappen toegewijd, dezelve in hare bemoeijingen en werkzaamheden zusterlijk verbindende, hare aandacht heeft gevestigd op dien uiterlijken en schijnbaren strijd der elkander opvolgende wijsgeerige stelsels, waaruit velen oppervlakkig hebben afgeleid, dat de bespiegelende wetenschappen, wel verre van immer voort te gaan in ontwikkeling, in eenen draaikring rondloopen en geene de minste zekerheid aanbieden, noch immer in staat zijn om naar meerdere volmaking te streven; en daarom de volgende vraag heeft voorgesteld:
‘Staaft de Geschiedenis der Wijsbegeerte het gevoelen, dat de wijsgeerige begrippen eenen bepaalden kring doorloopen, zoodat er vroeg of laat eene terugkeering plaats heeft tot hetzelfde punt, of levert zij het bewijs op van eene vooruitgaande beweging en uitbreiding der wijsgeerige navorschingen?’
Eene vraag, die voorzeker allen, die in deze hoogstgewigtige zaak belangstellen, moet aansporen om de Geschiedenis der Wijsbegeerte van dien pragmatischen kant te beschouwen, namelijk als die van het ontstaan en den gang der wijsgeerige begrippen; ten einde een geschiedkundig bewijs voor of tegen de voortdurende ontwikkeling van dezelve te geven; zulks is het geval met den Schrijver dezer Verhandeling geweest. Reeds vroeg was de wetenschappelijke beoefening der Wijsbegeerte en het onderzoek harer geschiedenis het geliefkoosde onderwerp zijner overdenkingen; dit moedigde hem aan om, door de beantwoording der bovengemelde vraag, de slotsommen van zijn

{==679==} {>>pagina-aanduiding<<}
onderzoek aan deze Maatschappij mede te deelen, om hierdoor, bij eenen gelukkigen uitslag, nuttig voor hemzelven en anderen te zijn, door bij hem eene lang gekoesterde overtuiging te bevestigen, en bij velen eene blinde vooringenomenheid voor de wetenschap en een schadelijk vooroordeel weg te nemen.
Wij kunnen in deze Verhandeling echter niet dan de voornaamste punten van de Geschiedenis der Wijsbegeerte ten betoog van ons onderzoek en, zoo als wij zeiden, slechts de slotsommen van hetzelve aanvoeren, om niet verre buiten de grenzen eener beantwoording te treden zoo als de Maatschappij verlangt; anders waren verscheidene boekdeelen niet genoeg, om de taak, die wij ons voorstellen, te bevatten. Wij veronderstellen in onze lezers eene zekere bekendheid met de geschiedenis, die wij uit een bepaald standpunt gaan bezien; voor hen, die deze kennis missen, zoude onze meer uitvoerige uiteenzetting toch weinig nuttigheid hebben, omdat zij de voorbereidende kundigheden missen, die hen in staat moeten stellen, om zich op ons standpunt te plaatsen en de kracht van het betoog, dat uit onze beschouwing voortvloeit, te kunnen gevoelen.
Wij verwijzen dus hier, tot staving onzer voorstelling van de Geschiedenis der Wijsbegeerte, behalve op de overgeblevene schriften der oude wijsgeeren, zoo als van plato (*), aristoteles (†), cicero, seneca, plutarchus, plotinus, proclus enz., en op de werken der nieuwere wijsgeeren, zoo als van baco, descartes, spinoza, locke, leibnitz, hume, kant, fichte, schelling en hegel enz., op de meer of min uitvoerige geschiedenissen der Wijsbegeerte, en op de handboeken, waarvan er zoo vele in onzen tijd zijn uitgekomen; op die

{==680==} {>>pagina-aanduiding<<}
van brucker (*), tiedemann (†), tennemann (§), ritter (※), hegel (‡), degerando (**), op de handboeken van krug (††), tennemann (§§), reinhold (‖), op de voorlezingen van schmid (‡‡) en de verkorte Geschiedenis der Wijsbegeerte, door j.j. le roy (***) in het Nederduitsch uitgegeven.
Wij zullen ons betoog met een onderzoek openen, over den aard der wijsgeerige begrippen, en over de geschiktste wijze om de Geschiedenis der Wijsbegeerte op eene wetenschappelijke wijze te beschouwen. Wij zullen vervolgens deze geschiedenis in hare drie groote tijdperken: als oude Wijsbegeerte, die der middeleeuwen, en die van den nieuweren tijd beschouwen, om eindelijk in het laatste hoofdstuk de slotsommen van ons onderzoek open te leggen.
Onze Verhandeling zal dus uit zes hoofdstukken bestaan.

1o.Onderzoek naar den aard der wijsgeerige begrip-
{==681==} {>>pagina-aanduiding<<}
pen, en naar eene wetenschappelijke beschouwing van de Geschiedenis der Wijsbegeerte.

2o.Eerste tijdperk van de Geschiedenis der Wijsbegeerte, van derzelver oorsprong tot op het einde der oude Wijsbegeerte in de zesde eeuw onzer jaartelling.

3o.Tweede tijdperk, gedurende de middeleeuwen tot aan baco en descartes.

4o.Derde tijdperk, eerste afdeeling, van descartes tot op kant.

5o.Tweede afdeeling, van kant tot op dezen tijd; en eindelijk,

6o.De slotsommen dezer wetenschappelijke beschouwingen. Besluit dezer Verhandeling.



(Het vervolg hierna.)



Over de oorzaken en gevolgen der verschillende beoordeeling van dezelfde zaken en personen.


Eene Voorlezing (*) van J. Bakker, Predikant bij de Hervormden te Sappemeer.


Indocti discant et ament meminisse periti. 
 
virg. 


Hoe kunnen toch dezelfde personen en zaken, dezelfde verschijnselen en gebeurtenissen in de natuurlijke en zedelijke wereld door onderscheidene menschen zoo verschillend beoordeeld worden? Dit is eene vraag, welke men dikwijls hoort doen, en wie is er, die ze niet zich zelven meermalen gedaan heeft?

{==682==} {>>pagina-aanduiding<<}

Dat er toch werkelijk over allerlei soort van onderwerp verschillend geoordeeld wordt, is eene daadzaak, welke door de geschiedenis en de dagelijksche ondervinding bevestigd wordt. Dezelfde persoon wordt door dezen hoog geroemd, door genen gelaakt; hetzelfde boek door den eenen sterk aangeprezen, door een' ander' even sterk afgekeurd. Dit verschillend oordeel vindt plaats in alle vakken van studie en geleerdheid zoo wel, als in de dingen van het dagelijksche leven. Nog nooit zijn de gevoelens onder de regtsgeleerden, de geneesheeren, de theologanten, wijsgeeren en natuurkundigen van beroep op alle punten éénstemmig geweest; en niet minder heerscht dit verschil van gevoelen in de voortbrengselen van kunst en smaak.
Allereerst meende ik eene voldoende oplossing van dit verschijnsel te vinden in het bekende spreekwoord: alle dingen hebben twee handvatsels; maar een weinig dieper nadenken over dit spreekwoord overtuigde mij, dat dit het geval niet is. Immers, van waar ook dit spreekwoord zijn' oorsprong moge hebben, hetzij van stoffelijke voorwerpen, overgebragt op onstoffelijke, of omgekeerd (dat ik evenwel niet denk) van onstoffelijke dingen toegepast op stoffelijke, - niet volstrekt alle voorwerpen, zoo min van stoffelijken als onstoffelijken aard, hebben twee handvatsels. Moge dit al van sommige uit de stoffelijke wereld waar zijn, zoo als van een vat of ton; het kan van de meesten niet gelden, daar zij óf slechts van eene zijde gevoegelijk kunnen worden aangevat, óf op zoo vele verschillende plaatsen, als men mag goedvinden. Weshalve dit spreekwoord op zich zelf en zonder nadere verklaring niet toereikend is, om voldoende op te lossen het vraagstuk, 't welk hier bedoeld wordt. Hetzelve kan ons echter bij de behandeling van dit onderwerp van eenig nut zijn, en het is om deze reden, dat ik er mij van bedienen zal ter beantwoording van de vraag, aan het hoofd dezer voorlezing geplaatst; de vraag namelijk, van waar het komt, dat dezelfde zaken door onderscheidene personen zoo verschillend beoordeeld worden.

{==683==} {>>pagina-aanduiding<<}

Tot de regte beantwoording dezer vraag komt het mij voor, dat gelet moet worden, vooreerst op de zaak zelve, en ten anderen op de personen, die over haar oordeelen. Op eene eenvoudige en tevens zoo duidelijk mogelijke wijze mijne denkbeelden hierover op het papier te brengen en u mede te deelen, zal, hoop ik, niet geheel van nut ontbloot geacht, noch zonder eenige belangstelling in eene vergadering als deze, gehoord worden.
Ik begin met aan te merken, dat ik, vermits alle dingen verschillend beoordeeld worden, alle reden heb om te veronderstellen, dat ook deze mijne voorlezing in het algemeene lot van al het ondermaansche deelen zal. Ik mag dit niet anders verwachten. Want zoo veel hoofden, zoo veel zinnen. Deze zal de voorlezing wat al te lang, die haar misschien wat te kort; deze haar nog altijd hoog en diep genoeg, gene haar wat al te plat en oppervlakkig; de een haar los en luchtig genoeg, de ander wat ernstig en deftig voor eene vergadering als deze; de een zal op taal en stijl, en een ander op de voordragt wat aan te merken, te prijzen of te bedillen vinden. Ik zal over dit verschillend oordeel geene tranen storten, wetende dat het niet anders zijn kan. Ik stel, naar het gebruik van den tegenwoordigen tijd, transactie voor, belovende van mijn' kant geene te groote wijdloopigheid of duisterheid, en verzoekende van uwe zijde, dat gij met bescheidenheid moogt oordeelen, en dat een ieder gelieve te bedenken, dat het veel gemakkelijker is, op eenig oorspronkelijk werk, of eene vertaling, of eenvoudige voorlezing ettelijke aanmerkingen te maken, en onderscheidene leemten en gebreken daarin door te halen, dan zelf iets voor den dag te brengen, dat boven alle berisping verheven is, en waaraan zelfs nijd en boosheid niet te knagen vinden.
Ter zake dan: bijna alle zaken, alle menschen, alle handelingen, alle verschijnselen en gebeurtenissen zijn voor verschillende beoordeeling vatbaar en worden daadwerkelijk zeer verschillend beoordeeld. Aan deze stelling zelve, geloof ik, dat door niemand getwijfeld wordt. Zij mag

{==684==} {>>pagina-aanduiding<<}
daarom, zonder eenig nader bewijs, als gegrond en zeker worden aangenomen.
Maar van waar nu dit verschillend oordeel? Ik zou hier al aanstonds in het breede kunnen uitweiden over de verscheidenheid, als eene algemeene natuurwet, een bijzonder, duizendmaal opgemerkt kenteeken van alles in de natuur. Zoo als, dat men geen twee gelijke bladeren aan een' boom, en onder de millioenen verschillende menschelijke aangezigten geen twee aan elkander volkomen gelijk vindt, (*) enz. Maar ik zou dan te zeer in het onbepaalde ijdele rondzweven, en aan uwe verwachting niet voldoen. Ik moet hier dus wel in het meer bijzondere treden, om het verschillend oordeel der menschen over allerlei onderwerp behoorlijk te verklaren. En dan vind ik, gelijk boven reeds gezegd, de oorzaak van dit verschijnsel deels en vooreerst in de zaak zelve, waarover geoordeeld wordt.
Er zijn maar weinige dingen, die boven het algemeene lot van verschillende beoordeeling verheven zijn. Hiertoe behooren alle grondwaarheden of axiomata, van welke alle redenering uitgaat, en waaromtrent alle menschen het zoo goed als eens zijn. B.v. dat tweemaal twee vier is; dat het geheel meer is dan zijn deel; dat iets niet te gelijk aanwezig kan zijn en niet aanwezig zijn; dat er geen vierkante cirkel kan bestaan; dat ik pijn gevoel als ik mij brand, en eetlust als ik honger heb; en dergelijke. Dit zijn alle waarheden, waarover geen verschil van gevoelen bestaat, en die voor geene verschillende beoordeeling vatbaar zijn. En dit doet ons al terstond zien, dat het genoemde spreekwoord: alle dingen hebben twee handvatsels, in een' overdragtelijken zin althans, niet op alle voorwerpen kan worden toegepast, en dat hetzelve alzoo, gelijk trouwens ieder ander spreekwoord of puntig gezegde, gezond, dat is met verstand en oordeel moet worden opgevat.

{==685==} {>>pagina-aanduiding<<}

Doch wanneer we deze en soortgelijke grondwaarheden uitzonderen, kan er schier niets genoemd worden, of het is voor verschillende beschouwing en beoordeeling vatbaar. Het heeft zijn voor en zijn tegen, het kan geprezen en gelaakt, goedgekeurd en afgekeurd worden; en beide regt tegenover elkander staande gevoelens kunnen door bekwame personen met schijnbaar gelijken grond verdedigd en aannemelijk voorgedragen worden. En hier mag het spreekwoord gelden en zijne toepassing vinden, wel niet in eenen eigenlijken, stoffelijken zin, maar oneigenlijk en in eene overdragtelijke beteekenis: alle dingen, dat is bijna alle, verreweg de meeste dingen hebben twee handvatsels, kunnen van twee onderscheidene kanten beschouwd en beoordeeld worden.
De slavernij b.v., zoo als die een' tijd lang in de Christelijke wereld in zwang is geweest; hoe vele stemmen hebben zich in der tijd tegen hare afschaffing niet verheven? De voorstanders dier afschaffing hebben zich beroepen op de beginselen der Christelijke Godsdienst, op de verhevene waarde des menschen, zijne bestemming en soortgelijke, en op grond hiervan het ongeoorloofde en misdadige van dezen tak van handel met veel ijver en drift beweerd. De bestrijders dier afschaffing hebben ter verdediging van hun gevoelen gezegd: de Negers aan de kust van Guinéa verkeeren in eeuwige vijandschap met elkander', de eene stam beoorloogt onophoudelijk den anderen, en de overwonnenen worden door de overwinnaars zonder genade afgemaakt. Is het dan niet beter, dat zij, met behoud van hun leven, dat dierbaar kleinood, verkocht en tot matigen arbeid, al is het dan ook tegen hun' wil, genoodzaakt worden? Te meer, daar zij, gewoon aan een warm, heet klimaat, alleen in staat zijn, om den harden en vermoeijenden arbeid in de Oost- en West-Indische bezittingen te kunnen verduren, zonder benadeeling hunner gezondheid? - Het fabrijkwezen, de machinerie, zoo als die vooral in Engeland het sterkst gedreven wordt, heeft gevonden en vindt nog steeds hare begunstigers en hare tegenstanders. De eersten beweren,

{==686==} {>>pagina-aanduiding<<}
dat niets dan voordeel voor den Staat daaruit voortvloeit; de anderen beweren juist het tegendeel, en schrijven aan haar toe de steeds toenemende verarming op het groote eiland der Britten. - Sedert meer dan eene halve eeuw heeft men druk gearbeid aan de bekeering van Heidenen tot het Christendom, en duizenden hebben de onderneming met hunne pogingen en geldelijke bijdragen ondersteund. Teyler's godgeleerd genootschap heeft voor verscheidene jaren eene prijsvraag bekroond, die ten doel heeft om het min gepaste, om niet te zeggen het schadelijke en verderfelijke dier onderneming aan te toonen. - De tegenwoordige voortdurende pogingen om algemeen te verlichten, en onze maatschappij, die uitgaat van hetzelfde beginsel; zijn ze niet misschien even dikwerf aangevallen en bestreden als een verderfelijk kwaad, dat geweerd en van den aardbodem verdiende uitgeroeid te worden, als warm voorgestaan en verdedigd door derzelver vrienden, als eene zaak, aller begunstiging en ondersteuning waardig? - Het tegenwoordige schoolwezen en het jongste reglement op hetzelve in deze provincie is gewis met eene goede bedoeling en ter bevordering der belangen van het aankomende geslacht ingevoerd; maar hoe wijd hiervan verschilt het oordeel van anderen? - Daar zitten in de geregtszaal in eene achtbare rij achtb're mannen, om te vonnissen over de schuld of de onschuld van den aangeklaagde, die daar in eene demoedige houding voor hen staat. Deze spreekt vrij, en gene veroordeelt den beschuldigde. De eene regtbank vernietigt, de andere bekrachtigt het eerst uitgesproken vonnis, en allen met het verhoor der getuigen voor zich en met het wetboek van koophandel of strafregt in de handen. - Waartoe strekt de weelde (luxe) in een land? Zijn hare voordeelen of nadeelen grooter, en moet men haar dulden of niet dulden, begunstigen of tegenwerken? - Zal ik de loterij, het kaartspel en andere spelen als uitspanning prijzen of laken? Zal ik de loterij een pest of een
voordeel voor den Staat noemen, en andere spelen voor tijdmoordend, of den tijd aangenaam en onschuldig, ja zelfs nuttig verdrijvend houden? - Men

{==687==} {>>pagina-aanduiding<<}
vraagt, moet de doodstraf afgeschaft, of aangehouden worden? Groote mannen hebben zich voor het eerste, en groote mannen zich voor het laatste als wenschelijk en noodzakelijk verklaard. - Men heeft gevraagd, of de mannen de vrouwen, of de vrouwen de mannen overtreffen in juistheid van oordeel, in gevatheid van geest, in fijnheid van gevoel, in moed en volharding, in standvastigheid en trouw? En onderscheidene mannen, die allen de vrouwen wèl meenden te kennen, hebben een verschillend oordeel uitgesproken. - Maar waar zou ik eindigen, zoo ik op deze wijze wilde voortgaan? Honderde en duizende soortgelijke dingen zouden ter sprake gebragt kunnen worden, om te doen zien, hoe het gevoelen der menschen over meest alle zaken uiteenloopt, en moet uiteenloopen, omdat de zaken, zoo als ik ze daar in 't voorbijgaan genoemd heb, wezentlijk voor eene verschillende beschouwing en beoordeeling vatbaar zijn. Weshalve men er ten eeuwige dage verschillend over zal blijven oordeelen, nademaal zij, zoo lang men ze niet nader omschrijft of naauwkeuriger bepaalt, met der daad een voor en een tegen, dat is hier twee handvatsels hebben.
Hetzelfde mag gelden en geldt werkelijk van de beoordeeling van onderscheidene personen en van het werk, dat van hen uitgaat. De geschiedenis heeft ons de namen overgeleverd van mannen uit den ouden en nieuwen tijd, wier karakter en deugden door sommigen hemelhoog verheven, door anderen als blinkende zonden zijn ten toon gesteld. Hetzelfde werk, hetzelfde geschrift, hetzelfde boek heeft in den eenen een' lofredenaar gevonden, en is geroemd als een kind van uitstekende waarde en schoonheid; door een' ander' is het beschouwd en veroordeeld als eene misgeboorte, welke nimmer het licht had behooren te zien. Ook dit verschillend en wijd uiteenloopend oordeel ligt insgelijks gedeeltelijk in den aard der zaak zelve, voor zoo ver namelijk de volmaaktheid hier beneden te vergeefs gezocht wordt, en zoo wel de beste en edelste menschen, als de beste en nuttigste geschriften eene schaduw- en keerzijde hebben.

{==688==} {>>pagina-aanduiding<<}

Maar ik moet mij zelven niet vooruitloopen. Alzoo dan aangetoond hebbende, dat de meeste zaken voor eene verschillende beoordeeling met der daad vatbaar zijn, en dat dit verschil van beoordeeling moet gezocht worden deels in de zaak zelve, als hebbende werkelijk twee handvatsels, dat is een voor en een tegen; moet ik nu voortgaan, om aan te wijzen, dat anderdeels en ten tweede veel meer nog in de personen, die over eenige zaak oordeelen, dan in de zaak zelve, waarover geoordeeld wordt, eene voorname reden bestaat van het zoo ver uiteenloopend en strijdig oordeel der menschen over dezelfde voorwerpen.
Doch hoe zal ik het aanleggen, om mij hier, zonder al te groote wijdloopigheid, duidelijk uit te drukken en algemeen te doen verstaan? Ziet, mijne geëerde Toehoorders, dit is ontegenzeggelijk waar, dat niet alle menschen op hetzelfde standpunt staan, van waar zij de zaken rondom zich waarnemen; maar dat hier eene bijna oneindige verscheidenheid plaats heeft. De een staat veel nader bij dit, en een ander weêr nader bij dat ding. En die er het naaste bijstaat, kan er ook, met een overigens goed en gezond oog, het best en naauwkeurigst over oordeelen. Deze b.v. staat op den grond, aan den voet van den Martinitoren; een ander staat op den eersten trans; een derde op den tweeden; een vierde op den derden; een vijfde op den vierden; en een zesde staat of zit boven op het paardje. Zouden deze zes onderscheidene personen van de verschillende standpunten, waarop zij geplaatst zijn, allen hetzelfde opmerken, wat er op de groote markt en in den onmiddellijken omtrek van den toren zich bevindt en voorvalt? Ik denk neen. Zal hij niet veel zien en waarnemen, hij, die aan den voet van den toren geplaatst is, 't welk wegens den te verren afstand niet gezien of waargenomen kan worden door hem, die zich op den eersten, tweeden, derden en vierden trans, of op den uitersten top bevindt? - Dat ik hier bij dit beeld gedacht wil hebben aan de onderscheidene levensbetrekkingen der menschen zoo wel, als aan den verschillenden graad van verstandelijke en zedelijke ontwikkeling, waarop

{==689==} {>>pagina-aanduiding<<}
ze staan, zal ik wel niet behoeven te zeggen, daar dit van zelf spreekt. - Daar vliegen nu boven en rondom den top des torens ettelijke kraaijen. Zou het wonder zijn, wanneer deze vogels door hem, die op den benedensten trans of aan den voet van den toren staat, voor spreeuwen of musschen gehouden werden? En zoo omgekeerd. Daar wandelt over de groote markt een man van meer dan zes voeten groot; waarvoor zoudt ge denken dat hij aangezien wordt door hem, die op den bovensten trans geplaatst is? Hij ziet er zóó en zóó uit, is zóó en zóó gekleed, heeft een verbazend grooten neus, of een onnoozel klein neusje, is blond of zwart, gelaarsd of geschoend, enz. enz. Wie zal nu over dit een en ander juister en naauwkeuriger en meer overeenkomstig met de waarheid kunnen oordeelen, de man die er het naaste bijstaat, of die er verder en het allerverst van verwijderd is? Maar zoudt ge het nu niet dwaas vinden, wanneer de naastbijstaande tegen de verst afzijnde, in goeden ernst, stijf en strak wilde beweren, dat het geen klein, drie-, viervoetig mannetje of kind, maar een fiksche groote karel van wel zes voeten lengte was, niet blond, maar zwart, en voorzien van eenen aan zijne ligchaamsgrootte geëvenredigden neus, niet geschoend, maar gelaarsd en gespoord? Gij vraagt niet, wie van beiden hier gelijk heeft. Schoon ook hij, die op den hoogsten trans zich bevindt, in zóó ver gelijk heeft, als hem de wandelaar over de markt niet zoo groot toeschijnt; want hij beoordeelt hem van zijn standpunt, en van dat standpunt kan hij niet anders oordeelen. En veronderstellen wij nu nog daarenboven, dat deze zes op zoo verschillende standpunten van den toren geplaatste personen, de een met het gezigt naar het westen, de ander naar het oosten, de derde naar het zuiden, de vierde naar het noorden, de vijfde naar het zuid-oosten en de zesde naar het noord-westen gekeerd, te kijken staan; en dat de meesten
brillendragers zijn en niet vrij van oogziekte (*); -

{==690==} {>>pagina-aanduiding<<}
zegt, mijne Hoorders! moeten dan het misverstand en de verwarring niet nog hoe langer hoe grooter worden?
Eene eerste oorzaak alzoo van het verschillend oordeel der menschen over onderscheidene of wel over dezelfde zaken en personen is gelegen in het verschillend standpunt, waarop de beoordeelaars staan en vanwaar zij de voorwerpen rondom zich waarnemen. Maar, zult ge zeggen, de man daar op den hoogsten trans van den toren moest immers van zelven begrijpen, dat de voorwerpen zich kleiner aan ons voordoen, naarmate zij verder van ons, wij verder van hen verwijderd zijn? Juist zoo; maar indien de man een' vergrootenden of verkleinenden bril draagt, of aan eene ongeneeslijke oogziekte lijdt; wat dan? Gewis, het hapert hem aan den geest des onderscheids, hem ontbreken kennis, gezond verstand en oordeel. En ziet daar eene andere voorname oorzaak, waarom onderscheidene zaken en personen zoo wijd verschillend beoordeeld worden.
Ik neem daar in mijne hand een groot vierkant stuk hout. De keerzijden hebben alle eene verschillende kleur, zwart, wit, groen en blaauw. Ik houd den zwarten kant naar den eenen, den witten naar den anderen, den groenen naar den derden, en den blaauwen, soms moeijelijk van den groenen te onderscheiden, naar den vierden gerigt, en vraag nu ieder van hen, welke kleur het stuk hout heeft. Zult ge niet vermoeden, dat het antwoord van alle vier onderscheiden zal zijn, en dat ieder aan het stuk hout die kleur zal toeschrijven, welke hij duidelijk gezien heeft, en dat derhalve het oordeel over de kleur van het hout natuurlijk verschillende zal zijn? En als nu deze vier personen daarover onderling beginnen te twisten en kibbelen, waarvoor zoudt gij dan dat gekijf houden? Heeft niet ieder gedeeltelijk gelijk en gedeeltelijk groot ongelijk? - Doch nu komt er een vijfde en zegt: maar, lieve vrienden! waarover twist ge toch zoo vinnig met elkander'? Beziet het stuk hout van naderbij en van alle kanten: en gij zult u schamen over uwe dwaasheid en onkunde. Immers u wordt niet gevraagd, welke kleur

{==691==} {>>pagina-aanduiding<<}
het stuk hout heeft van die zijde, welke aan uw gezigt was toegekeerd; maar welke kleur het geheele stuk heeft. Hadt ge dit alle vier bedacht, uw antwoord en uw oordeel zouden geheel anders zijn uitgevallen. Deze vijfde is de verstandige, de bezadigde, alles wikkende en wegende, voor en tegen naauwkeurig onderzoekende, oordeelkundige beschouwer en beoordeelaar van zaken en personen en van allerlei onderwerp. Maar zulke verstandige, bezadigde en oordeelkundige denkers, die, alvorens zij hun gevoelen over eenige zaak uitspreken, alles, voor en tegen, naauwkeurig ter toetse brengen; - hoe vele zulke oordeelkundige menschen zoudt ge denken, Toehoorders! dat er op de honderd of duizend gaan? En begrijpt gij nu nog niet, van waar het komt, dat schier alle zaken en voorwerpen zoo magtig verschillend beoordeeld worden, en natuurlijkerwijze, zoo lang genoemde oorzaken blijven werken, moeten beoordeeld worden? - Hoort!

‘Vernuft en smaak, twee goede vrinden, 
Begaven zich op weg om 't waarheidspad te vinden: 
Geleerdheid en verstand, een eigenzinnig paar, 
Beproefden 't ook: die vier ontmoetten juist elkaâr; 
“Hoort,” sprak vernuft, “indien wij ons te zaam verbonden, 
Om met beleid en kunde elkandren bij te staan, 
Dan zou dit moeilijk pad door ons ras zijn gevonden.” 
Dit werd besloten; maar, nog naauw op weg gegaan, 
Of zij begonnen reeds zoo heidensch sterk te twisten, 
Dat zij het regte spoor dra misten. 
In 't einde is oordeel, met zijn statelijke schreên, 
Mede in 't gezelschap van dit dubbel paar getreên; 
Nog naauwlijks was hij daar, of alle twist verdween, 
En toen ze elkander dus verstonden, 
Werd ras het waarheidspad gevonden.’ 
 
‘Wat baten smaak, vernuft, geleerdheid en verstand 
Den sterveling, zoo wij hem oordeel zien ontbreken? 
Maar waar die vijf gaan hand aan hand, 
Daar kan men bij den mensch van ware grootheid spreken.’ 
 
p.h. themmen. 



{==692==} {>>pagina-aanduiding<<}

En wanneer nu, mijne Hoorders! bij de reeds genoemde oorzaken, driften en hartstogten, zoo als, de trek tot navolging, de zucht om zich te onderscheiden, hoogmoed, gekrenkte eigenliefde, valsche eerzucht, nijd en wangunst, en, die alvermogende hefboom, het stoffelijk eigenbelang namelijk, mede in het spel komen (en hoe duizend- en tienduizendmaal is dit niet het geval?); om nu niet van opzettelijke boosheid en kwaadwilligheid te spreken; - o, mag het ons dan wel bevreemden, dat elk voorwerp aan zoo veel verschillende oordeelvelling is blootgesteld? Wel bevreemden, dat b.v. een Engelsche koopman of Lord, die de waarde der menschen berekent naar het getal guinjes, welke hij bezit, tegenover een' wilberforce den handel in menschen ten sterkste verdedigt? Of dat een ligtzinnige Franschman of hoogmoedige Duitscher zich tegen elke onderneming, om door Godsdienst en Christendom de zedelijkheid te bevorderen onder de bewoners der afgelegene eilanden, met hand en tand verzet, en het werk der zendelingen als louter dwaasheid opentlijk ten toon stelt? Of dat een ultramontaan of aristocraat van den ouden stempel met scheele oogen aanziet elke poging, die ook door onze maatschappij wordt aangewend, om meerder licht te verspreiden onder alle standen van het maatschappelijk leven? Of dat het eene tijdschrift hetzelfde boek als een nietswaardige prul het lezend publiek aankondigt, aan hetwelk door een ander tijdschrift uitbundige lof wordt toegezwaaid?
Neen; wanneer wij letten op den verbazenden invloed, welken en verschillende standpunten, en mangel aan kennis en oordeel, en driften en hartstogten hebben, en noodzakelijk hebben moeten op de beschouwing en beoordeeling van allerlei soort van onderwerp, dan springt het in de oogen, dat het niet anders zijn kan, of alles moet zeer verschillend beoordeeld worden. En het blijft ons geen raadsel meer, van waar het komt, dat dezelfde persoon en dezelfde zaak door dezen verhemeld en door dien ter helle verwezen wordt. Partijdigheid is een onvermijdelijk gevolg van gebrek aan kennis en oordeel, van

{==693==} {>>pagina-aanduiding<<}
driften en hartstogten; een onvermijdelijk gevolg van gebrek aan of algeheel gemis van een waarlijk gezond en verlicht oog, en van een door rede en Godsdienst bestuurd en veredeld hart. En waar partijdigheid heerscht en onpartijdigheid gemist wordt, daar ziet men óf alleen op het goede óf alleen op het kwade; en doet men óf het eerste óf het laatste kennelijk alleen uitkomen, naar gelange van neiging en drift.
En is het nu waar, wat voor eeuwen denkende menschen reeds gezegd hebben, dat er geen sterveling gevonden wordt zóó braaf, of hij heeft zijn gebrek; geen boek zóó voortreffelijk, of het heeft zijne leemten; en omgekeerd geen mensch zóó boos, of er is wel iets goeds aan hem; geen boek zóó slecht, of men kan er wel iets uit leeren; - wat wonder dan, dat het oordeel van onderscheidene menschen hierover hemelsbreed kan verschillen en daadwerkelijk verschilt? En zóó, Toehoorders! is het met alle zaken in de wereld, met staats- en kerkbestuur, met reglementen en verordeningen, met allerlei voorvallen, gebeurtenissen en verschijnselen, en in de natuurlijke en in de groote of kleine menschenwereld.
En ik acht hiermede genoeg gezegd tot oplossing en verklaring van het vraagstuk, 't welk ik mij ter behandeling had voorgesteld. Ik heb natuurlijk in een zoo kort tijdsbestek, als aan eene voorlezing vergund is, slechts wenken, oppervlakkige en aan de meesten uwer welbekende wenken kunnen geven; maar wat men nooit genoeg kan leeren, dat kan zelden te dikwijls gezegd worden, en mij zal het aangenaam zijn te ondervinden, dat deze wenken niet te vergeefs herinnerd zijn.
Ten slotte wil ik nu nog aan een paar bedenkingen, welke onder het tot hiertoe voorgedragene welligt door dezen of genen gemaakt zijn, te gemoet komen. De eerste bedenking is deze: ligt er in het verschillend oordeel van onderscheidene menschen over dezelfde en allerlei soort van onderwerp ook eenig nut of voordeel? En zoo ja; welk voordeel vloeit dan daaruit voort?
Wij zijn gewoon om te zeggen en te beweren, dat er

{==694==} {>>pagina-aanduiding<<}
geen ding in de wereld is zóó goed, of er kan kwaad uit voortkomen, het kan misbruikt worden. Zoo b.v. is het met het vuur, dat ons verwarmt; met het water, dat wij drinken; met de lucht, die wij inademen; zóó is het ook met de gezondheid, de grootste aller stoffelijke voorregten. En is het niet juist hierdoor, dat de mensch tot het bedrijven van veel en velerlei kwaad ligt kan verleid worden en met der daad meermalen verleid wordt? Maar daarom zal men hem toch de beenen niet breken, of opzettelijk van de gezondheid berooven willen. Doch ook aan den anderen kant geen kwaad zóó groot, of het kan in de gevolgen iets goeds uitwerken. Zoo kan gemis van gezondheid, zoo kunnen rampen en ontberingen den godsdienstigen en zedelijken zin des menschen opwekken, bevorderen en verhoogen; gelijk stormen en regenvlagen, onweders en aardbevingen den dampkring zuiveren, en het leven en de gezondheid van menschen en dieren bevorderen.
En zoo kan dan ook uit de verschillende beoordeeling van dezelfde en van allerlei dingen voortvloeijen, en vloeit wezentlijk daaruit voort veel en velerlei goeds. Het verschaft namelijk in de verkeering stof tot gezellig en dikwerf nuttig onderhoud; het scherpt de vermogens van den menschelijken geest, gelijk staal door staal gewet wordt; het spoort de menschen tot steeds nieuwe en diepere onderzoekingen aan en doet hen nader aan de waarheid komen, want uit de botsingen der meeningen komt niet zelden de waarheid aan het licht, gelijk door wrijving lichtvonken geslagen worden uit den harden keisteen. - Wilt gij, mijne Hoorders! eene kleine proeve van het geringe nut en luttel genoegen aanbrengende van volkomene gelijkheid en overeenstemming van denkbeelden en gevoelens? Hoort dan de twee volgende gesprekken, door mij onlangs van een paar buren beluisterd:
De eene. Ik heb dezer dagen, naar aanleiding van hetgeen daarover in de Vaderlandsche Letteroefeningen is geplaatst geweest, (*) nog eens bij mij zelven nagedacht

{==695==} {>>pagina-aanduiding<<}
over het verband tusschen de menschelijke vrijheid en de goddelijke Voorzienigheid, en het komt mij voor, dat de mensch werkelijk zedelijke vrijheid moet bezitten.
De andere. Dat dunkt mij ook.
De eerste. Zeer zeker; want zoo wij wilden aannemen, dat de mensch niet zedelijk vrij is, dan zou daaruit noodzakelijk volgen, dat hij noch deugd kan bezitten, noch ondeugd.
De andere. Dat schijnt mij ook zoo toe.
De eerste. En dat hij ook niet vatbaar zou zijn noch voor belooning, noch voor straf.
De andere. Juist zoo denk ik er ook over.
De eerste. En, niet vatbaar voor deugd of ondeugd, voor belooning of straf, zou hij van zelf ophouden een redelijk-zedelijk wezen te zijn.
De andere. Gewis, zonder twijfel.
De eerste. Maar ik kan toch ook 's menschen vrijheid volstrekt niet rijmen met zijne afhankelijkheid van een hooger Godsbestuur, dat alles omvat, ook den mensch met al zijn denken en verzinnen, met al zijne lotgevallen en levensuitkomsten.
De andere. Dat kan ik ook niet.
De eerste. Zou dan de mensch wel waarlijk vrij zijn, of zou niet misschien al wat van zijne vrijheid gedroomd wordt, slechts eene hersenschim zijn, de teelt van hoogmoedige inbeelding?
De andere. Het kan wel zijn.
De eerste. Ja; 't is waarlijk niet anders. Er staat immers ook in den Bijbel: ‘het hart des Konings is in de hand des Heeren als waterbeken: Hij neigt het, werwaarts Hij wil.’ (*)
De andere. Dat is zoo.
De eerste. Ik verander dus van gevoelen, en geloof dat de mensch niet vrij is; want zijne zedelijke vrijheid, zijn wil wordt altijd belemmerd niet alleen, maar ook gewijzigd, bestuurd en overheerd, ja vernietigd door het

{==696==} {>>pagina-aanduiding<<}
hooger, alles omvattend en doordringend wereldbestuur van God.
De andere. Gij kunt waarlijk wel gelijk hebben, en ik neig ook om hetzelfde te gelooven.
Zou nu, mijne Hoorders! bij zulk eene gelijkheid en overeenstemming van begrippen en gevoelens de wetenschap wel veel winnen en hare grens worden uitgezet?
Het andere gesprek, door mij gehoord, liep over meer onverschillige dingen, en werd gehouden tusschen een' man en zijne vrouw. 't Kwam hierop uit:
De man. Mij dunkt, vrouw! 't is heden zulk kostelijk weêr, we moesten eens met het rijtuig een toertje maken door het Oldambt naar de Nieuwe Schans.
De vrouw. Goed, man! ik heb daar niets tegen.
De man. Mij dunkt, we moesten de kinderen en de meid meênemen, die zullen daar ook wel zin in hebben.
De vrouw. O ja, dat is goed.
De man. Maar dan wordt de wagen, met zoo velen, zoo gepropt vol, en zitten we minder op ons gemak.
De vrouw. Dat is ook zoo.
De man. Een of twee van de kinderen, of de meid, moesten dan maar t' huis blijven.
De vrouw. Zoo als ge wilt.
De man. En zou 't dan niet best zijn, om 's morgens bij tijds uit te rijden, en op de Schans wat te eten; want op een' namiddag is de tijd wat heel kort.
De vrouw. Dat is ook waar; nu, dan maar 's morgens uit.
De man. Maar, mijn lieve vrouw! wat wordt dat dan eene dure reis! eerst de kosten van het rijtuig, en dan nog het middagmaal voor zoo vele personen! Neen, dat kan het plezier waarlijk niet opwegen.
De vrouw. Zoo waar, ge hebt geen ongelijk.
De man. Zou 't dan niet beter zijn, van ons voornemen af te zien en stilletjes t' huis te blijven?
De vrouw. Zoo als 't manlief behaagt.
Wat zeggen mijne Hoorders van het aangename en genoegelijke van zulk eene volkomene gelijkheid en

{==697==} {>>pagina-aanduiding<<}
overeenstemming ook in dingen van het dagelijksche leven?
Zoo hebben we dan met der daad weinig redenen, om ons over het verschil van meeningen over allerlei soort van onderwerp te beklagen. - Het kan echter ook aan den anderen kant, 't is waar, niet ontkend worden, dat uit dit verschil van meeningen de beklagenswaardigste onheilen ontstaan. Wie denkt hier niet al aanstonds met mij aan zoo vele mensch- en Christenonteerende beroerten, oorlogen en omwentelingen in staat en kerk; aan zoo vele verschillende godsdiensten niet alleen, maar ook verschillende godsdienstige genootschappen onder belijders van dezelfde godsdienst; aan burgertwisten en partijschappen; aan verdeelde huisgezinnen en vijandschap tusschen menschen van dezelfde gedaante en bewegingen? enz. enz. - Maar zoo gaat het in deze onvolmaakte wereld. Waar wat goeds is, daarnevens vindt men ook wat kwaads, en wij mogen tevreden zijn, wanneer het goede boven het kwade ver de overhand heeft, en uit het kwade zelfs het goede voortkomt. Dit is hoogere beschikking!
De andere bedenking, waaraan ik wilde te gemoet komen, is deze: indien het oordeel der menschen over de meeste zaken en onderwerpen zoo wijd verschillend is; - wat wordt er dan van de waarheid? Of bestaat er misschien in 't geheel geene waarheid, of kan zij althans door den sterveling hier beneden niet gevonden worden? Toehoorders! omdat Don quichot molhoopen voor kerken en torens aanziet, blijft een molhoop daarom geen molhoop? Omdat de eenvoudige daglooner de aarde houdt voor eene platte schotel, zou daarom de aarde niet rond zijn? Omdat een bovenlandsche grasmaaijer meent, dat de zon rondom de aarde loopt en de aarde stil staat, zou daarom het gevoelen van copernicus niet te vertrouwen zijn? Omdat er vele valsche dukaten in omloop zijn, zouden er daarom geene echte gevonden worden? Omdat Dr. strauss onlangs het geschiedkundig Christendom als een mythe beschouwd en opentlijk voorgesteld heeft, volgt daaruit ontegenzeggelijk, dat het geloof der Christenen slechts een

{==698==} {>>pagina-aanduiding<<}
oudwijfsche fabel is? Omdat Dr. hahnemann beweert, dat door de toediening van te groote doses medicamenten de boomen op en rondom de kerkhoven zoo welig groeijen, is dit een allesafdoend bewijs, dat eene rationeele geneeswijze van onze heeren Doctoren geene de minste waarde heeft? Omdat zeven heeren uit 's Gravenhage; ..... maar ik wil niet meer vragen.
De waarheid, de zuivere waarheid, beschouwd in abstracto, de objective waarheid; wie kent die? Wie anders dan de Godheid alleen? - Maar er is onderscheid, groot onderscheid tusschen waarheid; onderscheid tusschen objective en subjective waarheid; onderscheid tusschen volmaakte waarheid, zoo als God alleen die kent, en betrekkelijke waarheid, zoo als wij menschen die kennen; onderscheid tusschen godsdienstige en zedekundige, wetenschappelijke en proefondervindelijke, mathematische en geschiedkundige waarheid. En genoeg is het ons, moet het ons althans zijn, dat die waarheid en in zoo ver de waarheid door ons gevonden kan worden, die voor ons en als voor ons, ter behoorlijke besturing van ons leven en ter bevordering van het algemeene welzijn, behoefte is. En als het ons waarlijk ernst is, om deze waarheid te leeren kennen, dan geloof ik, dat wij ze op den weg van bedaard en redelijk, verstandig en onpartijdig onderzoek zullen kunnen vinden; mits in geen ding wijs willende zijn, boven hetgeen men behoort wijs te zijn; en dat zeer vele zaken, ze mogen dan, oppervlakkig beschouwd, schijnen twee handvatsels te hebben, evenwel met der daad maar een handvatsel hebben; en het spooksel van de verscheidenheid en de botsingen der meeningen over dezelfde en allerlei soort van onderwerp zal allengs voor onze oogen verdwijnen, en het zal ons dag zijn, waar anderen niets dan nacht en duisternis meenen te zien.
En nu, Toehoorders! nog dit ééne woord ten besluite. Loopen de gevoelens der menschen zoo wijd uiteen over de meeste zaken, verschijnselen en gebeurtenissen; en is dit verschil van meeningen, zoo van wege de ingewikkeldheid van vele zaken, als uit aanmerking van het ver-
{==699==} {>>pagina-aanduiding<<}
schillend standpunt der menschen en van hunne driften en hartstogten, vooralsnog en bij den tegenwoordigen toestand der wereld onvermijdelijk; - zoo laat ons een ieders gevoelen, over welk onderwerp ook, beoordeelen naar het bijzonder standpunt, waarop hij geplaatst is; beoordeelen naar zijne individuéle zienswijze, en niemand hard vallen of bemoeijelijken, die in meening van ons verschilt, 't zij in de godsdienstige, staatkundige en kerkelijke wereld, of ook in dingen van het maatschappelijke en dagelijksche leven; met niemand ijdellijk of onbescheiden twisten, maar steeds de waarheid betrachten in liefde; onze bijzondere zienswijze aan niemand als met geweld willen opdringen, evenmin met geweld de glazen inslaan, maar de vensters openzetten, opdat er het licht vrij en onbelemmerd, zacht en weldadig kan doorschijnen; iedereen willen hooren, van iedereen willen leeren, en alle dingen onderzoeken met behoud van het goede; vertrouwende van den tijd en van Hem, die den tijd beheerscht, dat dezelve alle menschelijke meeningen en begrippen allengs zal te niete doen, maar de uitspraken der natuur en der waarheid meer en meer zal bevestigen.







Herinneringen aan eene reis naar Stokholm, ter gelegenheid van de vergadering der Scandinavische natuuronderzoekers in julij 1842, door J. van der Hoeven.

(Vervolg van bl. 646.)

Vijfde Hoofdstuk.


Bezoek van Gripsholm en Drottningholm. Uitstap naar Upsal.

Een groot gedeelte van ons gezelschap verzamelde zich den 17 Julij tot eenen togt naar Gripsholm aan het Mälarmeer bij Marienfred. Wij vertrokken met eene stoomboot, Gustaaf Wasa. Het weder was ons weinig gunstig, en aanhoudende regen noodzaakte ons bijkans altijd onder in eene kajuit te blijven, waar in eene enge ruimte dikwerf vijftig menschen

{==700==} {>>pagina-aanduiding<<}
opeengepakt waren. Ik had gelegenheid hier meer dan eens Zweedsche volksliederen te hooren, welke door de jongeren uit ons gezelschap met mannelijke, welluidende stemmen werden opgezongen. Omstreeks vier uren na onze afvaart kwamen wij te Gripsholm aan, aldus genoemd naar deszelfs eersten stichter, den rijken Zweed bo jonsson grip, die hier in 1380 een slot liet bouwen, met muren, wallen en eenen toren versterkt. Het tegenwoordige slot is echter een gebouw van gustaaf wasa, die het in 1537, in plaats van het vroegere, vervallen slot opbouwen en met nog meer zorg dan het oude versterken liet. Wij doorwandelden de vele vertrekken van dit oude slot, waarin talrijke portretten van Zweedsche regenten en beroemde mannen, en ook verschillende portretten van vreemde vorsten, vooral uit het huis van bourbon, geplaatst zijn, te zamen nagenoeg vijftien honderd, zoodat het als een rijk museum van geschiedkundige herinnering kan beschouwd worden, hoezeer van de zijde der kunst deze schilderijen meerendeels zonder waarde zijn. Gripsholm werd dikwerf door het hof bezocht, vooral om de elandjagt; Koning gustaaf III vertoefde er meermalen en bragt er vele verfraaijingen aan toe. Men ziet hier een door hem gebouwd hoftheater, prachtig met spiegels versierd en verguld, waarop deze Koning zelf meermalen rollen vervuld heeft. Doch vooral is Gripsholm merkwaardig door menigvuldige tooneelen uit het leven der Zweedsche Koningen. Hier hield erik XIV zijnen broeder johan gevangen, die er naderhand weder zijnen oudsten broeder erik jaren lang achter dikke muren in een' toren liet opsluiten. Wij bezochten niet zonder afschuw dit ijzingwekkend verblijf. Op dit slot teekende gustaaf IV den 29 Maart 1809 eene acte van afstand van de regering, en hield zich
gedurende zijn verblijf aldaar met het onderzoek der Apocalypsis bezig.
Na den middag verlieten wij Gripsholm weder en keerden over Drottningholm terug; op dit slot had ons de Koningin op een goûter uitgenoodigd, waar zij zich daarna in de bibliotheek verschillende vreemdelingen liet voorstellen, welke eer ook mij te beurt viel. Het weder en de reeds te veel verstreken tijd lieten niet toe, het park met zijne versiersels te bezigtigen. Laat in den avond kwamen wij te Stokholm terug.
Een andere togt werd door het weder beter begunstigd. De Senaat der Universiteit te Upsal had door een' brief van 30 Junij de natuuronderzoekers doen uitnoodigen om die

{==701==} {>>pagina-aanduiding<<}
stad te bezoeken. Na den afloop der vergaderingen begaven omstreeks tweehonderd der onzen zich den 20 Julij op eene stoomboot daarheen.
Wij verlieten Stokholm 's morgens om 9 ure en kwamen tegen den middag op het koninklijk lustslot Rosersberg aan, waar wij de talrijke schilderijen en andere kunstzaken vlugtig bezagen. Men vindt hier prachtige zalen en onder de schilderijen goede portretten van de koninklijke familie. Een marmeren beeld van byström, eene liggende vrouw met een zuigend kind, beviel mij, vooral wat het kind betreft, slechts matig, en byström is met thorwaldsen zeker niet gelijk te stellen. Wonderschoon is het uitzigt van het balkon van het slot op het daarvoor liggend park, onder welks hooge boomen wij een diner champêtre hielden. In den namiddag bezochten wij het aan den Graaf brahé toebehoorende slot Skokloster met ruime corridors, waarin op de muren zeer middelmatige schilderijen met Latijnsche en Italiaansche bijschriften, meestal van allegorischen aard, hingen. Sommige Deenen bewonderden deze Sammling af Malerier ten hoogste, maar ik weet niet wat er aan te bewonderen viel. Belangrijker is eene groote verzameling van oude wapenrustingen, die men hier vindt, en het geheele kolossale gebouw met zijne breede trappen maakt een' indruk, dien men in gewone paleizen of kasteelen niet ondervindt. Waar wij afstapten, stonden landmeisjes langs den kant, die de door haar opgezamelde wild groeijende, frissche aardbeziën in witte mandjes van berkenschors aan de vreemden voor eenige penningen aanboden. Ditzelfde had ik ook vroeger aan het Götha-kanaal gezien. Eerst laat in den avond kwamen wij te Upsal aan. Eene steeds aangroeijende menigte menschen, meestal zeer armoedig gekleed, met gescheurde lange jassen en op bloote voeten, vergezelde onze stoomboot langs het kanaal. Op een kwartier uurs afstands van de stad waren eenige
muzikanten geplaatst bij een klein koepeltje, en vier in 't wit gekleede jongens met groene kransen om het hoofd en groene takken in de handen. Ik heb niet te weten kunnen komen, of dit tot de ontvangst van den akademischen Senaat behoorde, dan wel eene privaat-onderneming was. Vele saluutschoten werden gedaan, en, bij de stad aankomende, werden wij door een koor van studenten met feestgezang begroet. Bijkans gedragen door eene als golven voortgestuwde menschenme-
{==702==} {>>pagina-aanduiding<<}
nigte, werden wij in de stad gedrongen, en eerst toen ik mij naar het mij aangewezen logement begaf, begon ik meerdere ruimte te krijgen. Bij de aankomst waren wij tot eene soirée uitgenoodigd door de Koninklijke Societeit van Wetenschappen in Gilles Sal. Hier werden wij door den Zweedschen Aartsbisschop, die te Upsal woont, af wing
{== afbeelding 	==} {>>afbeelding<<}
    
rd, en door den Rector der Universiteit, Prof. wahlenberg, opgewacht.
Upsal is eene oude stad, hoezeer het oude Upsala (gamla Upsala), welks oorsprong zich in de fabeltijden verliest, op een' kleinen afstand daarvan, waar thans nog een dorp van dien naam bestaat, gelegen was. De meeste, bijkans alle huizen zijn van hout, somtijds rood als met eene schavotkleur beschilderd, of vuil oranjekleurig geel als sulphur auratum. Sommige huizen zijn met daken van zoden bedekt, op welke veel gras groeit en met der tijd eene vegetatie ontstaat, die geheel eigenaardig is, zoodat men zelfs eene Flora dezer daken heeft uitgegeven, zoo als mij een jong botanist verhaalde. Eene houten stad is als een organisch wezen in gedurige stofverandering, hoezeer de vorm nagenoeg dezelfde blijft. Deze huizen kunnen ongeveer honderd jaren duren. Naar men mij verzekerde zijn zij droog en warm.
Het slot, een groot gebouw, ligt op eenen heuvel, van waar men de stad, die zeer ruim gebouwd is, met vele boomen en tuinen, geheel overziet. Reeds vroeg in den morgen was op den volgenden dag mijne wandeling daarheen. Ons gezelschap verzamelde zich daarop in de reeds vroeger genoemde Gilles Sal. Hier verdeelden wij ons in twee partijen, om, onder geleide van welwillende Professoren der Universiteit, de merkwaardigheden der stad in oogenschouw te nemen. Zulk eene verdeeling was door het groot aantal noodzakelijk, opdat wij niet in de beschouwing elkander wederzijds hinderen zouden, en nog was hier en daar veel gedrang, en werd men nu en dan op de teenen getrapt, waarvoor een ‘förl
{== afbeelding 	==} {>>afbeelding<<}
    
t mig’ (vergeef mij) eene schrale vergoeding is. Onze partij werd rondgeleid door den verpligtenden Prof. p.h. schröder, Bibliothecaris der Universiteit en Directeur van het Penningkabinet. Het eerst bezochten wij de Bibliotheek, in een nieuw gebouw geplaatst, Carolina rediviva, hetwelk, in een' eenvoudigen, smaakvollen stijl, op eene hoogte midden tegenover de Drottninggata op-
{==703==} {>>pagina-aanduiding<<}
getrokken is. De eerste steen van dit gebouw werd in 1819 door den tegenwoordigen Koning gelegd. Een bijzonder schoone breede trap brengt ons naar de ruime, honderd el lange zalen. In de verzameling van manuscripten werd ons natuurlijk de mesogothische vertaling der vier Evangeliën, die onder den naam van Codex argenteus bekend is, vertoond. Hier bewaart men ook brieven van erik XIV, een manuscript van swedenborg en het leven van linnaeus door hemzelven beschreven. Rondom deze boeken was, wanneer schröder ze vertoonde, veel gedrang; 't gelukte mij echter, de aanteekeningen van linnaeus
voor eenige oogenblikken zelf in handen te krijgen. Wij bezochten vervolgens de Domkerk, waaraan men van 1287 tot 1440 gebouwd heeft, de schoonste kerk van geheel Zweden. Behalve gustaaf wasa's graf vindt men hier dat van de Graven sture, waar de drie in 1567 vermoorde Graven svante en zijne zonen nils en erik begraven liggen. Terwijl erik XIV den vader en jongsten zoon door zijne dienaren in hunne gevangenis liet vermoorden, bragt hij den oudsten zoon nils zelf, met ontmenschte wreedheid, door herhaalde dolksteken om hals. (*) Men kan het verhaal daarvan niet zonder afschuw lezen, en wordt verzoend met de zware kerkermuren, waarachter de koninklijke moordenaar in Gripsholm zijne laatste levensjaren moest doorbrengen. Met geheel andere gewaarwordingen verwijlt men bij het graf van eenen linnaeus, waarvan de steen dit opschrift draagt:
Ossa Caroli a Linné, Equ. Aur.


Marito optimo.


Filio unico Caroli a Linné Patris Successori


et Sibi


Sara Elisabetha Moraea.
In het grafkoor van Graaf lejonhufvud, thans aan de fa-
{==704==} {>>pagina-aanduiding<<}
milie de geer behoorende, prijkt het marmeren borstbeeld van den bij elken natuuronderzoeker hooggeachten karel de geer, door sergel vervaardigd. Behalve vele andere bijzonderheden en pretiosa, die in deze kerk bewaard worden, verdienen ook vooral de fresco-schilderijen van sandberg vermelding, die in 1838 voltooid zijn en welke zeven onderscheidene tafereelen uit het leven van den eersten gustaaf voorstellen; zij versieren de muren van het grafkoor van dezen Koning, die de Zweedsche onafhankelijkheid door Gods hulp en die van den Zweedschen boerenstand (Gud och Sveriges Allmoge hafva varit min hjelp) gegrondvest heeft.
Wij bezochten daarna het physisch kabinet, en sloegen een' blik op de verzamelingen van de Societeit der Wetenschappen, welke in 1712 werd opgerigt. De tijd liet niet toe, de hier bewaarde insekten van gyllenh
{== afbeelding 	==} {>>afbeelding<<}
    
l te bezigtigen. Voor Zweedsche petrefacten is hier eene aanzienlijke verzameling, welke de Heer mercklin, zoo veel de tijd gedoogde, ons vertoonde. Ook werden door ons eenige schilderijen bezigtigd, die in het akademiegebouw, in de consistorie, zoo als men hier zegt, (bij ons zoude het de senaatkamer heeten) en in de faculteitskamers bewaard worden.
Ik begaf mij toen naar den ouden tuin van linnaeus. Dezelve is eene merkwaardigheid, ook om de geringe uitgebreidheid, met welke zich de toen nog zoo bescheidene wetenschap vergenoegde. Overigens is dezelve thans niet meer tot botanischen tuin der Universiteit ingerigt, maar een societeitstuin der Oost-Gothische studenten; want, bij het hier in Upsal heerschend provincialismus, vereenigen zich de studenten van elke provincie in een' eigenen club. Ons laatste bezoek was aan den nieuwen plantentuin, den voormaligen slottuin, door gustaaf III op thunberg's verzoek daartoe ingerigt. Als wandeling is deze uitgestrekte tuin met groote breede lanen en trotsche boomen zeker fraai; maar wat het eigenlijk doel betreft, waartoe hij strekken moet, wekte het mijne bevreemding, dat de voor botanisch onderwijs dienende gedeelten in verwaarloosden toestand waren. Gewassen op den kouden grond, naar linnaeus gerangschikt, doch zonder nommers, veelal met uitgewischte of geheel zonder namen, stonden hier, weinig in getal, onder wild en welig opgeschoten onkruid verspreid. De warme kassen zouden beter in orde zijn, doch echter niets bijzonder merkwaardigs bevatten. Ik heb dezelve niet ge-
{==705==} {>>pagina-aanduiding<<}
zien. Het gebouw in dezen nieuwen hortus, waarvan de eerste steen in 1787 gelegd is en 't geen in 1805 eerst voltooid was, is ruim en prachtig; het bevat, behalve een museum van natuurlijke geschiedenis en het herbarium van thunberg, eene woning voor Prof. wahlenberg, die wel, zoo als bekend is, groote verdienste in de kruidkunde heeft, maar daarentegen voor Zoölogie weinig belangstelling schijnt te koesteren, en thans, naar men mij verhaalde, zich vooral met de Hahnemansche leer der homoeopathie bezig hield. Het middelste gedeelte van het
gebouw wordt door hooge kolommen gesteund, en bevat eene ruime zaal, waar, in het midden eener rotunde, een beeld van linnaeus prijkt, door byström vervaardigd, 't geen in 1829 op kosten der studenten werd opgerigt. Linnaeus zit in eene peinzende houding met een boek (het Systema naturae?) in de hand. Dit beeld geeft, naar het mij voorkomt, geenszins dien indruk, dat men er den voorgestelden persoon en zijne werkzaamheid in herkennen kan. Aan weêrszijde van deze middelzaal is het museum van natuurlijke geschiedenis geplaatst; doch alles is oud, slecht opgezet, verkleurd of bedorven, 't geen, daar hier vele zeldzaamheden van thunberg gevonden worden, zeer te beklagen is. In bovenzalen, waartoe ons door Prof. wahlenberg, die ons nu vergezelde, door zijne woning heen, de toegang geopend werd, zagen wij een gedeelte der vogelverzameling, alle in kleine kastjes geplaatst. Op het midden eener in de lengte loopende tafel stonden vruchten en andere deelen van planten, deels gedroogd, deels in flesschen op liquor.
Men verzamelde zich vervolgens in de orangeriezaal tot een luisterrijk collation, waar men aan verschillende tafels aanzat. De tafels waren met bloemen en zeldzame gewassen versierd, en Prof. wahlenberg had niet gewild, dat de hortulanus deze van enkele gele of bruine bladeren zuiverde, die onder het jeugdiger en frisscher groen, zeide hij, eene aangename verscheidenheid opleverden. Ook strookte dit wel met de feestgenooten, waarvan vele met zilverharige kruin reeds den laten herfst des levens bereikt hadden. Aan Sk
{== afbeelding 	==} {>>afbeelding<<}
    
lar ontbrak het niet, noch aan gezang, en evenmin aan Champagne, die ik mij nooit verbeeld had, dat hier onder 59o 51′ N.B. met zulke volle teugen gedronken werd.
Om 4 ure 's namiddags verlieten wij Upsal, door eene talrijke

{==706==} {>>pagina-aanduiding<<}
schaar naar onze stoomboot teruggeleid, terwijl wij onzen togt over het Mälar-meer naar Stokholm onder gunstig weder vervolgden. In de verte wees men ons het oude Sigtuna. Een jonge, vrolijke regtsgeleerde, die zich bij ons gezelschap gevoegd had, zong bellman's liederen met een koddig gebarenspel, en jong en oud drong zich om hem heen. Ten 10 ure 's avonds kwamen wij weder in Stokholm terug.
De bevolking van Upsal berekende men in 1841, behalve de studenten, op 5443 inwoners. Deze stad is derhalve, meer dan veelligt eenige andere, eene akademiestad, want het aantal studenten wordt op het minst op 900 geschat, terwijl ik in eene statistieke opgave van 1841 dit getal zelfs op 1,294 begroot vindt, welk verschil hieruit te verklaren is, dat hierbij de bij de Hoogeschool ingeschrevene, doch gedeeltelijk buiten Upsal zich ophoudende studenten, bedoeld zijn. Het getal der gewone Professoren is thans 22, waarvan 4 in de theologische, 2 in de juridische, 5 in de medische en 11 in de philosophische faculteit. Daarbij heeft men 18 adjunct-Professoren en 26 privaat-docenten. Het laatste getal is buitengewoon groot, omdat hier de post van privaat-docent eene speculatie is en op kerkelijke aanstellingen aanspraak geeft. In 't geheel hoorde ik in de instellingen van Upsal veel berispen, en beklaagt men zich over eene gehechtheid aan het oude, welke eindelijk hier en elders eene gehechtheid aan het verouderde wordt. Voor geneeskunde moet vooral de opleiding gebrekkig zijn, 't geen door de medisch-chirurgische school te Stokholm slechts gedeeltelijk vergoed wordt. De andere Zweedsche Universiteit is te Lund gevestigd, en wordt in sommige opzigten boven die van Upsal gesteld.


Zesde Hoofdstuk.


Terugreis van Stokholm naar Koppenhagen. Terugblik op de vroegere opmerkingen.

Ons verblijf te Stokholm liep ten einde. Wilde ik mij van de gelegenheid bedienen, om op eene gemakkelijke, snelle en bijkans onkostbare wijze naar Koppenhagen terug te keeren, dan stond mij die thans open, daar mij op de Hecla welwillend eene plaats werd aangeboden. Daardoor had ik moeten afzien van de mijnen van Dannemora en Falun te

{==707==} {>>pagina-aanduiding<<}
bezoeken, 't geen ik gehoopt had uit Upsal te kunnen doen; maar de Deensche Heeren waren niet te bewegen geweest, nog een paar dagen bij hun verblijf in Zweden aan te knoopen. Het was voor mij eene teleurstelling, hoezeer ik naderhand reden had om mij te verblijden, dat mijne terugreis niet langer werd uitgesteld.
Het uitgeleide der Stokholmsche Heeren was zeer talrijk. In den vroegen morgen van ons vertrek waren zij, toen wij aan boord gingen, vereenigd om ons vaarwel te zeggen, en betoonden zich dienstvaardig en verpligtend, gelijk zij gedurende de bijeenkomst geweest waren. Om over het Zweedsche volkskarakter een eenigzins grondig oordeel te vellen, zou men langer in het land vertoefd moeten hebben en meer met personen van allerlei standen in aanraking moeten geweest zijn, dan met mij het geval was. Wanneer men de Zweden, om hunne beschaafde manieren, de Franschen van het Noorden genoemd heeft, dan geldt dit zekerlijk toch wel vooral van de meer aanzienlijke standen, en het meest van de inwoners der hoofdstad. Voor 't overige is het een verkeerd begrip, wanneer men meent, dat hier de navolging van het vreemde zich ook tot de taal uitstrekt. Ik heb vele der aanzienlijkste mannen en vrouwen in gezelschap zich altijd van de landtaal hooren bedienen, en de Kroonprins zelf sprak in gezelschappen met Zweden steeds Zweedsch. Wanneer een nieuw Engelsch reiziger (laing) het den tegenwoordigen Koning te laste legt, dat hij de landstaal niet spreekt, zoo vergat hij, dat deze Koning reeds niet jong meer was, toen hij Kroonprins werd, en dat de Franschen tot het aanleeren of althans het spreken van eene vreemde taal minder geschiktheid hebben, dan vele andere volken. Ook voegt dit verwijt wel het minst in den mond eens Engelschmans. Engelschen doorreizen vaak Europa van het eene eind tot het andere, zonder eenige kennis der verschillende talen mede te brengen of op de reis op te doen. Ik herinner mij, als zeer kenschetsend voor het volkskarakter, dat ik eenmaal eenen Engelschen natuurkundige, die jaren lang in Nieuw-Holland had doorgebragt, naar de talen der inboorlingen vroeg, en van hem geen ander antwoord bekwam, dan dat hij er niets
van wist, maar alleen verzekeren kon, dat de wilden vrij gemakkelijk het Engelsch aanleerden. De Koning moge Fransch spreken, zulks is op het hof zeker van beperkten invloed; en de Duitsche Vorst,

{==708==} {>>pagina-aanduiding<<}
die aan een Duitsch hof Fransche geleerden riep, de door velen als model van een' Vorst beschouwde frederik II, heeft zeker meer van zijne hovelingen en aanzienlijken Fransch doen spreken, dan Koning karel jan.
Wanneer die zelfde, straks genoemde, reiziger van den zedelijken toestand der Zweden een zwart tafereel ophangt, dan ben ik zeker wel niet in staat door statistieke opgaven zijne verzekeringen te weêrspreken; maar er is slechts eene oppervlakkige lezing van zijn werk noodig, om te zien, dat het denkbeeld van politieke inrigtingen, die hem niet bevallen, op zijne beschouwingswijze den grootsten invloed gehad heeft. Hij verwacht alles van eene Constitutie en van sociale inrigtingen, die met de Engelsche overeenkomen, en omdat hij deze in Zweden niet vindt, daarom kan volksbeschaving en verbreiding van onderwijs, die hij aan Zweden niet ontzeggen kan, geene vruchten dragen. Ik gevoel geene de minste neiging om zoo exclusief te zijn. Valt er in den zedelijken toestand van Zweden, zoo als in dien van alle landen van Europa, veel te berispen, het kwade is zeker met veel goeds gemengd. Dat de geestelijke stand, door eene zonderlinge halve hervorming, in hoogere betrekkingen veelal eene sinecure is, geldt even zoozeer van Engeland als van Zweden. Gustaaf wasa ging bij de invoering der hervorming met zeer veel behoedzaamheid te werk, en, door vele kerkgebruiken te behouden, was Zweden hervormd, zonder het bijkans te weten. In de eerste tijden was de onkunde onder de geestelijken daardoor ook somtijds verbazend, gelijk men verhaalt van eenen, die meende, dat men zich met het Oude Testament niet moest bezig houden, omdat het toch bij den Zondvloed vergaan was. Daar nu nog de waardigheid van Bisschop dikwerf aan geleerden gegeven wordt, die zich vroeger met geheel andere studiën dan die der Godgeleerdheid bezig gehouden hebben, en eene belooning is voor beroemde mannen, zoo kan ook de godgeleerde wetenschap in Zweden niet bij allen die voortgangen maken, welke in andere hervormde
landen, in Duitschland b.v. en ons vaderland, het gevolg zijn van vrij en grondig onderzoek.
Op de boot leerde ik vele Deensche geleerden nader kennen, onder anderen den voortreffelijken Botanist schouw, die in Denemarken zeer bemind en geacht is, waar hij meermalen Voorzitter was der Stenden, een' liberalen man

{==709==} {>>pagina-aanduiding<<}
in de ware beteekenis van het woord. Zijn mannelijk gelaat, bruinachtig, met donker, grijswordend haar, vertoont ernst, door vriendelijkheid getemperd. De beroemde oerstedl bevond zich mede in ons gezelschap, gelijk ook de Professoren eschricht, zeise, forchhammer en molbech. Bang, dien men in Denemarken voor een' der eerste artsen houdt, en jacobson keerden niet met ons terug. Voorts had ik hier tot reisgezellen de Heeren eichwald uit Petersburg, dien ik reeds vroeger te Leiden had leeren kennen, en Prof. hornschuch uit Greifswalde, die met mij tot Kiel de reis voortzette en wiens kennismaking voor mij eene der aangenaamste vruchten dezer reize was.
Onze bediening op het schip was slecht, en voor de tafel vooral was geene zorg gedragen. Men had zich daartoe met een' Koppenhaagschen kok verstaan, die alles globaal aangenomen had en nu alleen op zijn voordeel bedacht was. Den eersten dag ging alles tamelijk wel; doch den volgenden hadden wij veel tegenwind en ons schip vorderde langzaam. Op de uitreize had men den afstand van Koppenhagen naar Stokholm (120 mijlen) in 48 uren afgelegd; thans scheen het, dat de togt langer zou duren. Wij voeren tusschen Gothland en Oland. 's Avonds van den tweeden dag waren de meeste reizigers zeeziek. De daarop volgende nacht was stormachtig. In den morgen van den derden waren wij in de nabijheid van IJstad. Nu klaarde het weder op, en 's namiddags, toen wij de zuidwestelijke spits van Zweden waren voorbijgevaren, werd de zee zoo vlak als een spiegel. Nu verschenen langzamerhand de zieken weder op het dek, en er vertoonde zich een nieuw leven. 's Avonds ten 8 ure kwamen wij te Koppenhagen. Wij hadden de reis in nagenoeg 60 uren afgelegd. Onze koffers werden aan het tolhuis niet geviseerd. Ik nam mijnen intrek weder in het Hôtel d'Angleterre met hornschuch en eichwald.
Nog eens terugziende op de vergadering, welke ik bijwoonde, kan ik den wensch niet onderdrukken, dat ook in ons vaderland dergelijke bijeenkomsten gehouden werden. Ik weet wel, dat zich er vele bezwaren tegen opdoen. Ons land is klein, onze geleerden kennen elkander veelal reeds persoonlijk, en daarenboven hebben wij reeds vele geleerde genootschappen, die eenmaal 's jaars eene algemeene vergadering houden. Juist omdat wij er verscheidene hebben, mag ik vooronderstellen, dat vele mijner lezers meermalen zulke

{==710==} {>>pagina-aanduiding<<}
vergaderingen hebben bijgewoond. Men hoort daar rapporten uitbrengen over prijsverhandelingen, die men niet gelezen heeft, dikwerf over onderwerpen, waarmede men niet bekend is. Hiermede wordt het grootste gedeelte der bijeenkomst doorgebragt. Men stemt over nieuwe prijsvragen, men kiest eenige nieuwe leden, en daarna zet men zich aan tafel, en tafelt lang, zeer lang. Ik zie in deze vergaderingen niet de minste overeenkomst met de bijeenkomsten van de Duitsche of Scandinavische Naturforscher. Kon men om de twee jaren in eene onzer Akademiesteden zamenkomen, men had gelegenheid verzamelingen te zien, die men nu dikwerf slechts gebrekkig kent. Men kon gemeenschappelijk proeven doen, elkander mededeelen, wat men onderzocht had, en afspraak maken tot nieuwe onderzoekingen. In eenige populaire doch voor het beschaafde gedeelte der bevolking ingerigte voorlezingen kon men algemeene onderwerpen behandelen, en de zaden der wetenschap in wijderen kring uitstrooijen. Ook behoefde men zich niet tot de Akademiesteden te beperken. Amsterdam, Rotterdam, Middelburg, Haarlem hebben elk hunne verzamelingen van natuurkundige werktuigen of hunne musea, Amsterdam ook zijne fraaije diergaarde. Men behoefde, van het Nederduitsch over het algemeen zich bedienende, niet te vreezen, dat buitenlanders zouden wegblijven, en kon in de sectiën aan dezen ook het gebruik hunner taal, van het Hoogduitsch althans en het Fransch, toestaan. En dat buitenlanders, door de oude vermaardheid onzer Hoogescholen en door de beroemdheid onzer verzamelingen aangelokt, op vergaderingen van Nederlandsche natuur- en geneeskundigen inderdaad komen zouden, durf ik gerust verzekeren. Mogt hetgeen ik hier nederschrijf ter harte genomen worden! Wij hebben wel onze kunstvereenigingen, muzijkfeesten en tentoonstellingen; doch voor de wetenschappen mag, dunkt mij, wel meer
algemeene belangstelling worden aan den dag gelegd. Men zal toch niet ontkennen, dat wij er bij winnen kunnen, wanneer wij ons van het overige Europa niet langer afsluiten? Men zal toch niet beweren, dat de natuurkundige wetenschappen in 't bijzonder bij ons geene aanmoediging meer noodig hebben, en dat men derzelver uitgestrekten invloed op beschaving, op opscherping van den geest, op de ontwikkeling der vermogens van onzen redelijken aanleg bij ons algemeen op hoogen prijs stelt? Men zal toch eindelijk niet

{==711==} {>>pagina-aanduiding<<}
zeggen, dat hier overal het juk eener stompmakende gewoonte afgeschud is, en er niets meer te doen valt, om krachtiger werkzaamheid en leven in de wetenschap te brengen? Er zijn echter zwarigheden genoeg tegen zulk een plan, die het misschien wel altijd zullen doen mislukken. Velen willen niet gaarne in hunne rust gestoord worden. Zij zeggen, niet in te zien, dat de wetenschap niet even goed in stilte beoefend zou kunnen worden; al dat uiterlijke, die ophef, die vertooning (zoo noemen zij 't geen hunne trage rust storen zou) is van den wetenschappelijken man vreemd. Kon men hunne eigenlijke gedachten blootleggen.... Doch neen!

Mit dieser Welt ist 's keiner Wege richtig; 
Vergebens bist du brav, vergebens tüchtig, 
Sie will uns zahm, sie will sogar uns nichtig! 
 
goethe, Lahme Xenien. 


(Het vervolg en slot hierna.)






Het heilige graf te Jeruzalem.


Reeds had men bij misdadigers een grafplaats 
hem bestemd; 
Maar bij den rijken was hij in zijnen dood. 
 
jesaïas LIII:9. (van der palm.) 


Daar is een land, hetwelk eens het tooneel is geweest van vele merkwaardige gebeurtenissen.
Dit land mogt een grond bij uitnemendheid genoemd worden, door zijne voortreffelijke voortbrengselen, die den menschen weinig arbeid en slechts geringe inspanning kostten.
Dit land werd eens in eigendom bezeten door een volk, een der merkwaardigste in de geschiedenis der menschheid.
De grond van dit land heeft echter sedert eeuwen vele veranderingen ondergaan, en het volk, dat hem vroeger bewoonde, heeft desgelijks menigerlei lotwissel ondervonden.
Het land vloeit thans niet meer over van melk en honig; vele van zijne weleer zoo vruchtbare akkers liggen braak, en de meeste wijngaarden zijn verwoest, of geven geene vruchten meer. Het is geen sieraat meer van alle landen (ezechiël XX:6, 15).

{==712==} {>>pagina-aanduiding<<}

Er zijn slechts herinneringen over van hen, die eens te midden van dit volk groot waren; de werken, getuigen van hunne magt, en de voortbrengsels van hunne kunstliefde, bestaan niet meer. Gissende zoekt men naar de grafsteden van zoo vele beroemde mannen, dappere krijgshelden, wijze en godvruchtige Koningen. Ook de Tempel, waarvan eens de tijdgenooten zeiden: ziet hoedanige steenen en hoedanige gebouwen! ook die Tempel, die gebouwen zijn verwoest; naauwelijks herkent men de plaats, waar zij gestaan hebben.
De eens zoo sterke burg Sion, met de hem omringende muren en torens, zijn nog slechts in een verbrokkeld puin voorhanden, boven hetwelk zich een ander Jeruzalem geplaatst heeft. Maar Jeruzalem, zoo als het thans is, is het oude Jeruzalem niet meer. Met reden zegt robinson: (*) de roem van Jeruzalem is verdwenen. Stad en Tempel, door inwendige woelingen reeds ondermijnd, zijn bezweken voor eene met volharding en beleid daartegen ontwikkelde magt. De Romeinsche adelaar heeft zijne klaauwen in het hart van Kanaän geslagen. Het erfdeel van abraham is eene prooi der nakomelingen van romulus en remus geworden. Met den laatsten val van Jeruzalem heeft ook het eigenlijk volksbestaan van Israël opgehouden. De Israëlieten zijn in eene ballingschap geraakt, grooter dan ooit te voren, en zij zijn wijd en zijd over de aarde verspreid geworden. (†)
Maar, terwijl de eens onoverwinnelijke Romeinsche adelaars sedert lang van de aarde verdwenen zijn, blijft er onder de aanhangers van den Profeet en te midden van de belijders van christus (§) een stam van Israël over; zijne takken werden bij herhaling fel gefnuikt en geknot, maar tot den wortel heeft de magt der aanhangers van mahomed

{==713==} {>>pagina-aanduiding<<}
en de verbolgenheid van verblinde Christenen niet kunnen doordringen. (*) Duizende Israëlieten houden nog uit de verte, als dienstknechten en dienstmaagden, de oogen geslagen, of de hand des Heeren wonderen zal doen; of de heilzon mogt dagen, waar sommigen onder hen slechts de glans der halve maan tegenschittert, terwijl zij als bij oogluiking op de puinen van den Tempel bidden en deszelfs val beweenen mogen. Maar, terwijl de wijd en zijd verspreide Israëlieten naar Palestina en Jeruzalem blijven staren, dat vandaar nog eens het einde van hunne aardsche vernedering komen zal, blijft het oog ook van andere volken met eerbied geslagen op het land, en vooral op de stad van zoo vele herinneringen, waar de naam van abraham, den vader der geloovigen, ook nu nog door den Christen en den Muzelman met eerbied uitgesproken wordt; waar de heldendaden van david en de wijsheid van salomo nog een onderwerp van bewondering zijn.
En wie meer dan abraham en salomo was, zag die niet het licht in Palestina, en vond Hij zijnen dood niet te Jeruzalem? Geen wonder dus, dat onder zoo vele herinneringen de Jood nog hijgend blijft uitzien naar een oord, vanwaar hij de verheffing uit zijne tegenwoordige versmading wacht; terwijl de gedachten van den Christen getrokken worden naar het land, waar zijn Verlosser leefde, naar de plaats, waar Hij, de verzoener der wereld, leed en stierf. De belangstelling in het heilige land heeft zich meermalen, zoo als de Geschiedenis dit leert, door meer dan begeerte naar deszelfs bezit geopenbaard.
Terwijl de oorspronkelijke bezitters in de verdrukking en onder vervolging slechts een smachtend oog naar het erfdeel der vaderen konden slaan, gordden tallooze Christenen het zwaard aan, om, onder de banier, met het teeken van het kruis versierd, de kracht der wapenen tegen het nakroost

{==714==} {>>pagina-aanduiding<<}
van mahomed te beproeven, in eenen strijd tot herovering van land en graf op leven en dood.
Duizende kruisvaarders zijn er ook in geslaagd, het heilige land te veroveren, om het daarna spoedig wederom te verliezen. Het land, in welks bezit zij zich meenden te verheugen, is voor de meesten slechts eene laatste rustplaats voor hun gebeente geworden.
Er schijnt geen aardsch Koningrijk te Jeruzalem gevestigd te kunnen blijven. Gedurende eenigen tijd hebben eenige boudewijns de kroon als Koningen van Jeruzalem gedragen, tot dat onder guy de lusignan kroon en koningrijk gevallen en verloren zijn gegaan. Van dit alles is slechts gedurende eenigen tijd een weidsche titel overgebleven, als eene treurige herinnering van het geleden verlies. Christen-Ridders en Joodsche ballingen hebben noch door de kracht der wapenen, noch door hunne naar het Oosten gewende verzuchtingen kunnen verwerven, hetgeen anders in den Raad van God besloten was. De Ridders zijn nagenoeg uitgestorven, wier leven gewijd was aan het bestrijden der zoogenoemde ongeloovigen, en wier voornaamste doel bestond in hunne banier rondom het graf van christus te planten.
Onder de wisseling der tijden en de woelingen der volken is sedert achttien eeuwen de belangstelling voor dit merkwaardige land blijven bestaan. Onder dit alles is het der opmerking waardig, dat, hetgeen door de kracht van wapenen niet heeft kunnen afgeperst worden, door de magt der beschaving meer en meer veld gewonnen heeft. Is het niet alsof de plaats, waar het kruis van christus gestaan heeft, welke door wapenen niet heeft kunnen in bezit gehouden worden, door den geest des vredes meer en meer toegankelijk wordt? Is het niet alsof de tegen petrus uitgesproken afkeer van het gebruiken des zwaards telkens gebleken is ook tegen degenen, die, in vromen, maar niet doordachten ijver, waanden, dat de eer van christus aan de scherpte van het zwaard of de spits der lansen hing?
Is het niet een merkwaardig verschijnsel, dat het de weerlooze Pelgrims beter heeft mogen gelukken dan de strijdbare Ridders, aan de nagedachtenis van christus hunne hulde te bieden, ter plaatse, waar Hij eens geleden heeft?
Maar, waartoe eenen tijd teruggeroepen, die gelukkig voorbijgegaan is, om niet weder te keeren? Het is dan ook aan de kracht der beschaving te danken, dat het telkens

{==715==} {>>pagina-aanduiding<<}
gemakkelijker wordt, het zoogenoemde Oosten te bezoeken. Het reizen daarheen is ook als een verschijnsel van den geest dezes tijds op te merken. In een vrij kort tijdsbestek was deze reis het doel van onderscheidene mannen van naam en stand.
Wanneer men echter bij allen, wier schreden naar het heilige land zich rigten, dezelfde bedoeling vooronderstelde, die vroeger het voornaamste doel der Pelgrims is geweest, zou men te ver gaan. Maar men zou, van den anderen kant, ook verkeerd doen, al deze pogingen uit de tegenwoordige zucht tot reizen te willen afleiden. Hoort, wat een krijgsman zegt van de gewaarwordingen, welke opgewekt worden, wanneer de reiziger zijn doel bereikt heeft: ‘Nergens is het geloof zoo levendig; elke Godsdienst wordt op dezen grond met geestdrift beleden. Jood, Christen en Muzelman wedijveren met elkander, en het schijnt alsof Judéa eenen bijzonderen invloed uitoefent, om het hart tot de Godheid te trekken en zich met Haar in gemeenschap te stellen.’ (*) Nog kort geleden heeft de lamartine dit aldus uitgedrukt: ‘on respire l'air de la Bible dans toutes les parties de cet Orient.’
Onder de latere reizigers naar het heilige land hebben tevens als bezoekers van het heilige graf bijzonder zich doen opmerken de Heer f.a. de chateaubriand (†) en een wijsgeerig natuuronderzoeker, Dr. g.h. von schubert (§) uit München. Zijne echtgenoote, welke hem vroeger op eene reis door Frankrijk en Italië vergezeld had, was nu ook op deze reis zijne getrouwe gezellin. De gade van den dichter de lamartine (※) vergezelde haren echtgenoot niet zoo verre. Zij had ook de reis naar het Oosten ondernomen, maar, denkelijk, opziende tegen verdere bezwaren van dezen togt, deinsde zij terug voor hetgeen de echtgenoote van Professor schubert te meer bemoedigd had. Ziedaar een geleerd natuuronderzoeker en een dichter, van de levendigste verbeelding, beiden op weg naar het heilige graf, om op

{==716==} {>>pagina-aanduiding<<}
de plaats zelve den Heer in geest en waarheid hulde te bieden! Dat een Natuuronderzoeker, niet ongevoelig voor hoogere gewaarwordingen, zich naar het Oosten getrokken gevoelde, kan niet bevreemden. Nog minder, dat een Dichter, zoo gestemd als de lamartine, gedreven werd naar het oord, zoo geschikt om de levendigste gewaarwordingen in zulk een prikkelbaar gemoed op te wekken. Ook van eenen man, blakende van gevoel voor de Godsdienst, als de chateaubriand, kan men zoo iets verwachten. Het bezoek echter van eenen Krijgsman en van eenen Staatsman, met gevoelens zoo als zij die aan den dag gelegd hebben, trekt bijzondere aandacht. Treffend zijn vooral de gewaarwordingen, door den vermaarden krijgsoverste, den Hertog van ragusa, bij het bezoeken van het graf aan den dag gelegd; zij herinneren ons den Hoofdman cornelius. Lavater zoude ook dezen krijgsman onder de wakkere, ontvangbare en onbevooroordeelde mannen gerekend hebben, die de krijgsmansstand kweekt, ofschoon deze anders voor den menschenvriend en den wijsgeer vele treurige zijden heeft. (*) Met welke gewaarwordingen de Staatsman, tevens een beroemd tijdgenoot, in de grot afklom, thans gewijd aan de herinnering der plaats, waar de Heer van den doodstrijd heeft uitgerust, zulks vernemen wij liefst met zijne eigene woorden; zij doen zijn hart eer aan.
Onder de laatste reizigers heeft zich wel het meest onderscheiden eduard robinson, Theol. Dr. en Prof. te New-York. Deze Godgeleerde, een man met een helder oordeel begaafd en bezittende vele kundigheden, ondernam vooral deze verre reis om eene naauwkeurige kennis van het heilige land op te doen, en het tegenwoordige Jeruzalem met dat van den ouden tijd te vergelijken. Niet zoo bewegelijk van gemoed als de meesten zijner voorgangers, paart hij aan den geest van een onbevooroordeeld onderzoek een levendig gevoel en eenen hoogen eerbied voor Hem, dien hij ook te Jeruzalem, de hulde, als den verlosser der wereld, biedt.
Hoe verre de voorgestelde reisplannen zich ook verder uitstrekten, was het den reizigers, of zij het doel hunner wenschen bereikt hadden, toen zij Jeruzalem genaderd waren. Het was hun althans, indien ook geen verblijf, dan

{==717==} {>>pagina-aanduiding<<}
toch een rustpunt voor het gemoed. Het was of de ziel zich voor eenigen tijd afgetrokken gevoelde van de beslommeringen des levens, en zich ging verpozen in eene rust, welke slechts onder grootsche gedachten kan gekweekt worden, en te midden der verstrooijingen van de wereld niet gevonden wordt.
Eigenaardige gewaarwordingen schijnen alle reizigers als overweldigd te hebben, wanneer zij Jeruzalem zoo nabij waren gekomen, dat men verwachtte elk oogenblik de stad in het gezigt te krijgen.
Daar vertoont zij zich aan den gezigteinder, de langgewenschte stad, en de reiziger, het zij te paard gezeten, of te voet, houdt stil om een uitzigt te genieten, welks eerste indruk niet wel met iets anders kan vergeleken worden. (*) Deze indruk wordt echter weldra door eene menigte andere, en wel van eenen somberen aard, vervangen (†), want men nadert slechts de overblijfsels van eene stad, die zichzelve als overleefd heeft (§). Lagen puin, tot verscheidene voeten (※) opeengehoopt,
omringen de stad. Maar al te zeer is de voorzegging van den Heer vervuld: ‘Daar zal niet een steen op den anderen gelaten, die niet afgebroken zal wor-
{==718==} {>>pagina-aanduiding<<}
den.’ Maar, zoo deze stad, gelijk zij ééns bestond, in den raad van God uitgediend heeft, hetgeen van haar nog is overgebleven is evenwel waardig er bij te blijven stilstaan.

(Het vervolg en slot hierna.)


Spel der liefde en des toevals.


Eene ware Gebeurtenis.

Een jonge Ier, patrick o'flaherty geheeten, wiens gansche rijkdom in een innemend en goedhartig uiterlijke bestond, iets dat trouwens niet zelden bij zijne landslieden aangetroffen wordt, had te Dublin een bekoorlijk Iersch meisje ten huwelijk genomen, hetwelk, even als hij, meer door de natuur dan door het fortuin begunstigd was. Daar intusschen beiden elkander uit liefde gekozen hadden, leefden zij in den beginne regt gelukkig; doch naauwelijks waren de wittebroodsweken voorbij, of het gebrek deed zich in al deszelfs bitterheid aan het jonge paar van zeer nabij voor. Mistress o'flaherty had eene hartstogtelijke overhelling voor pronk, eene neiging, die zeker bij bejaarde dames steeds belagchelijk wordt, maar die in een jong, lieftallig vrouwtje nog al te verschoonen is. De inkomsten van haren man, die niets meer dan handelsbediende bij een' rijken linnenkoopman te Dublin was, reikten niet toe, om hare kostbare tooizucht te voldoen, en weldra stoorden gedurige krakeelen den huiselijken vrede. Patrick, dezen toestand niet langer kunnende verdragen, liet zijne vrouw in den steek, verliet Ierland, en begaf zich naar Manchester, waar hij weldra werk en onderhoud vond. Zich in die Engelsche fabrijkstad jaren lang met vlijt op het handelsvak toegelegd hebbende, geraakte hij eindelijk tot het bezit van een klein vermogen, met hetwelk ook tevens zijne eerzucht ontwaakte. Daar hij, bij de verandering van woonplaats, almede zijnen naam veranderd had, en daarenboven misschien vooronderstelde, dat het gedrag zijner vrouw hem van alle verpligting te haren opzigte onthief, gewende hij zich allengskens aan de gedachte, dat niets hem verhinderen kon, tot een tweede huwelijk over te gaan. Hij wierp dus zijn oog op de dochter van een' rijken bankier te Manchester, Miss elisa bradshaw, eene
aanminnige schoone

{==719==} {>>pagina-aanduiding<<}
van zeventien jaren en de afgod harer ouders. Den buigzamen Ier gelukte het, toegang in het gezin zijner uitverkorene te erlangen, en hij bevlijtigde zich nu, de liefde der bekoorlijke Miss te winnen. Daar haar hart maar al te ligt ontvlambaar was, viel hem deze onderneming niet moeijelijk. Intusschen, men kon vooruitzien, dat de ouders minder gemakkelijk in eene echtverbindtenis zouden bewilligen, en daarbij had o'flaherty zijne redenen, om bij het sluiten van zijn huwelijk de gewone formaliteiten te vermijden. Hij overreedde dus zijne jonge, door de tooverkracht der eerste liefde verblinde minnares, om heimelijk met hem naar Schotland te vlugten, waar de bekende smid van Gretnagreen hen snel door een' onverbreekbaren band vereenigen zou. De tot zulk eenen togt vereischte postchais werd gehuurd, en weldra (het was in December des vorigen jaars) bevond zich ons paar gelieven op weg naar Schotlands grenzen. De reis werd door geene verhindering gestoord, en welbehouden bereikten zij de deur van den smid. Daar de man voor het oogenblik van huis was, bragt men het paar echtkandidaten in eene zijkamer van zijn huis, en o'flaherty, die van ongeduld brandde den trouwknoop gelegd te zien, ging oogenblikkelijk op weg, om den baas huwelijkssmid te zoeken, wiens uitstapjes zich gewoonlijk tot de naburige kroeg den Panther bepaalden, die in den geheelen omtrek wegens de voortreffelijkheid van haar bier en van hare andere dranken beroemd was.
Terwijl o'flaherty al zijne Iersche welsprekendheid te werk stelde, om den smid te bewegen, zich van zijne flesch en zijn onderhoudend gesprek met Mistress snap, de waardin, te scheiden, kwam pijlsnel eene tweede postchais naar het algemeene trouwbureau te Gretnagreen aanrollen. Een heer van edel voorkomen en eene dame, wier gelaat onder een' zwart-kanten sluijer verborgen was, stegen uit het rijtuig en werden met de gewone beleefdheid ontvangen; men bragt hen in dezelfde kamer, waar reeds het bekoorlijke Manchester meisje de terugkomst van haren minnaar verbeidde.
Middelerwijl had de smid, hoezeer met groote zelfverwinning, zich aan zijne flesch en aan vrouw snap ontrukt, en volgde met tragen tred o'flaherty, wien hij, om deszelfs ongeduld te matigen, op deze wijze toesprak: ‘Ik kan uit uwe onstuimigheid wel zien, dat gij uit Ierland

{==720==} {>>pagina-aanduiding<<}
komt. O, dat is een land, waarvoor ik eerbied heb! De Ieren zijn mijne beste klanten; zij komen hier bij dozijnen. Even als het mij plezier doet u bij mij te zien, zoo doet het u plezier, dat begrijp ik, spoedig geholpen te worden; en zie, zoo zijn wij opperbest met elkander tevreden. Wees gerust,’ dus troostte hij den gedurig ongeduldiger wordenden o'flaherty, ‘gij zult getrouwd zijn, eer gij het zelf nog denkt.’
Onder het aanhooren dezer heerlijke redevoering stuwde o'flaherty den smid voorwaarts, die zoo langzaam ging als een slak. De arme geluksridder, helaas! had niet het minste voorgevoel van den slag, die hem bedreigde; een slag, die evenwel van een' geheel anderen aard was, dan men zich misschien verbeeldt. De schoone dame, welke wij in de tweede postchais hebben zien aankomen, was niemand anders dan o'flaherty's eigene, door hem in Ierland verlaten vrouw, verzeld van eenen Engelschen officier. Het herkenningstooneel was hoogstaandoenlijk. ‘Hij is het!’ - ‘Zij is het!’ - ‘Het is mijn man!’ - ‘Het is mijne vrouw!’ - Mistress o'flaherty viel, gelijk de toestand zulks medebragt, in flaauwte. Nadat zij weder bijgekomen was, kon zij zich echter niet onttrekken, van haren kant in opheldering te komen.
Reeds waren bijna drie jaren sedert de vlugt van haren echtgenoot verstreken, toen Mistress o'flaherty, wier schoonheid nog steeds in jeugdelijke frischheid bloeide, door eene oude tante naar Londen ontboden werd, waar deze als weduwe en erfgename van een' rijken koopman in de City woonde. Daar de verlatene vrouw niets meer van haren man vernomen had, hield zij hem voor dood, en besloot eindelijk, aan het liefdegesmeek van een' jongen officier der garde te paard, wiens krijgshaftige houding en gunstig voorkomen haar ingenomen hadden, gehoor te schenken. De oude tante nogtans was eene strenge Methodiste, en had als zoodanig een' onoverwinnelijken afschuw van soldaten, welke zij als vrijgeesten beschouwde, die meer dachten aan de genietingen dezer wereld, dan aan hunne eeuwige zaligheid, aan welk laatste wel iets zijn mag. Naardien alzoo onze beide gelieven de hoop moesten opgeven, om immer de toestemming der tante te verwerven, sloegen zij den weg in naar de smidse van Gretnagreen, waar zij zich thans bevonden.
O'flaherty had zichzelven zoo veel te verwijten, dat hij

{==721==} {>>pagina-aanduiding<<}
zich met deze verklaring zijner vrouw wel tevreden moest houden, vooral daar deze nog daarenboven betuigde, dat in den tusschentijd hare eer niet de geringste kwetsuur geleden had en zij geen haarbreed van het pad der deugd was afgeweken. Aan deze verzekering zijner vrouw schonk o'flaherty trouwhartig geloof, of hield zich ten minste alsof hij er geloof aan schonk, hetgeen in den grond op hetzelfde neêrkwam.
Onder dit over- en weder-spreken echter geraakte de jonge schoone van Manchester in de uiterste woede. Zij overlaadde haren reisgezel met de bitterste verwijtingen. ‘O hoe schandelijk!’ riep zij; ‘mij zoo laaghartig te bedriegen! Wat zal ik nu beginnen? Hoe kan ik het wagen, mijne familie weder onder de oogen te treden? Reddingloos ben ik verloren. Alléén, ver van mijn vaderland,’ ging zij onder eenen stroom van tranen voort, ‘wat zal er van mij worden? wie zal mij beschermen?’
‘Dat zal ik doen, Miss,’ riep de Heer barton, de gardeofficier, van wien wij reeds gesproken hebben, en die niet zonder aandoening de wanhoop en schoonheid van het bedrogen meisje kon aanzien. ‘Ik bied u hart en hand. Neem zonder vrees aan, wat een ridderlijk man u biedt! De uniform, welke ik draag, staat u borg voor de heiligheid van mijn woord.’
Ook eliza had, te midden harer tranen, het goede voorkomen van den officier bemerkt. Thans sloeg zij hem met nog meer oplettendheid gade, en voelde zich weldra gunstig voor hem gestemd. Haar toestand daarenboven was van den bedenkelijksten aard; elk oogenblik tijdverlies kon dien erger maken. Menige dame van meer ondervinding zou, in gelijke omstandigheden, juist zoo gehandeld hebben als dit jonge meisje deed, dat, na eenig aarzelen, al blozende den voorslag van den Heer barton aannam.
De smid, die op het sluiten van twee huwelijken gerekend had, en thans moest vreezen dat er niet één tot stand zou komen, ging snel aan het werk en koppelde het zoo plotseling eens geworden paar naar alle Schotsch regtskrachtige vormen aan elkander.
Beide de paren, met hunnen veranderden toestand tamelijk tevreden, vervoegden zich nu in de herberg den Panther, waar zij met ijverige dienstvaardigheid opgenomen werden door Jufvrouw snap, die van het in de smidswoning

{==722==} {>>pagina-aanduiding<<}
gebeurde reeds behoorlijkerwijs verwittigd was geworden, en dus van tijd tot tijd, met onuitsprekelijke verbazing, handen en oogen ten hemel hief. Hare verwondering belette haar evenwel niet, voor een smakelijk avondeten enz. te zorgen; want Mistress snap was eene vrouw, die in het waarnemen harer kasteleinspligten door niets verhinderd kon worden. Allen waren met den afloop der zaak vergenoegd, en zelfs in de oogen van Mevrouw barton bemerkte men den volgenden ochtend geen spoor meer van de tranen, welke zij den vorigen dag gestort had.
Hier eindigt het door den Oakhamptons Herald medegedeelde Dagverhaal uit Wallis, waaraan wij dit verhaal ontleenden.


Brief van burger Talleyrand.

In hoedanigheid als Minister der Fransche Republiek zond talleyrand den 7 September 1797 aan buonaparte, destijds nog Generaal, een berigt over den vier dagen te voren (den 18 Fructidor) uitgevoerden coup d'état. De voornaamste plaats in dit verslag luidt als volgt: ‘Gij zult in de proclamatiën lezen, dat er sedert lang eene ware zamenzwering ten behoeve van het Koningschap op touw gezet was. Reeds omhulde zij zich niet meer; zij was voor de oogen der onverschilligsten zigtbaar. Het woord Patriot was tot een' schimpnaam geworden; alle republikeinsche inrigtingen waren in minachting gebragt; Frankrijks onverzoenlijkste vijanden stroomden hoopsgewijs weder in het land; zij werden er opgenomen en geëerd. Een huichelend fanatismus had ons plotseling in de 16de eeuw teruggebragt. Tweedragt heerschte in het Directoire; in het Wetgevend Ligchaam zaten lieden, die letterlijk naar de instructiën van den Pretendent gekozen waren en al wier voorslagen royalistische gezindheid ademden. Door al deze omstandigheden gedreven, heeft het Directoire de zaamgezworenen doen grijpen. Om hierbij tevens de hoop en de lasteringen te verijdelen van hen, die nog steeds het omverwerpen onzer staatsregeling bedoelen, is reeds op den eersten dag de onverwijlde doodstraf bepaald tegen elk, die het Koningschap, de Constitutie van 1793, of orleans mogt terugroepen.’ - De patriottische ijver van den burger talleyrand voor de republikeinsche staatsregeling en tegen den Pretendent (lo-
{==723==} {>>pagina-aanduiding<<}
dewijk XVIII), als ook tegen orleans, moet des te stuitender voorkomen, wanneer men bedenkt, hoe ijverig diezelfde staatsman, eenige jaren later, de republikeinsche inrigtingen door de zoodanige hielp vervangen, welke hem
veroorloofden den Vorstentitel te voeren, - wanneer men hem onder de eersten ziet, die, in 1814, den Pretendent op den troon hieven, en wanneer men zich herinnert, hoe hij, weinige jaren geleden, als Ambassadeur van lodewijk-filips van Orleans gestorven is.


De oranjerie te St. Petersburg.

Dit sieraad van het Taurische paleis, in de Keizerstad van het Noorden, is in een kruidkundig opzigt een der merkwaardigste stookhuizen van geheel de wereld, en zulks te meer, wanneer men het barre klimaat in aanmerking neemt, aan hetwelk de hovenierskunst bijna alles met geweld moet afdwingen. Een Duitsch geleerde schrijft over deze inrigting onder anderen het volgende: ‘Tegen het eind van Februarij bezocht ik ook de wijdberoemde oranjerie van deze Noordsche residentiestad, en werd niet slechts verrast door hetgeen ik daar zag, maar waande mij plotseling onder eene zuidelijke luchtstreek verplaatst te zien. Ongeveer dertig groote en kleine zalen stonden gepropt vol met de heerlijkste prachtbloemen, exotische planten, edele moesgroenten en vruchtboomen van alle soort. In de eerste plaats trokken de wijnstokken mijne oplettendheid; zij genieten hier dezelfde zorgvuldige kultuur als aan den Rijn en aan de Moezel, en derzelver jonge druiven beloofden, reeds in het begin van Julij ten volle rijp te zullen worden; men hoopte niet minder dan 50 centenaars van de kostelijkste druifsoorten op de keizerlijke tafel te zullen kunnen leveren: de wijnranken en derzelver bladeren waren alle zoo zorgvuldig weggebogen, dat het zonnelicht bijna op elke druifbes vallen kon. Hetzelfde mogt men zeggen van de perzik- en abrikozenboomen. Deze beloven tegen het eind van Mei eenen oogst van 20,000 stuks, en dat van eenen geur en smaak, alsof zij niet door gekunstelde warmte, maar door den koesterenden straal der zuiderzon rijp gestoofd waren. De aardbeistoven, die in 15,000 potten stonden, verzorgden nu reeds (in Februarij) den keizerlijken disch met hare liefelijke

{==724==} {>>pagina-aanduiding<<}
vrucht. Deze lekkernijen vindt men echter ook dikwijls, omstreeks denzelfden tijd, op de tafels der grooten in deze Keizerstad, en een bordvol wordt met 15 tot 20 roebels betaald. In vollen bloei stonden rozen, hyacinten, anjelieren, violieren, viooltjes, auricula's enz., in 10,000 potten, en vormden binnen deze muren de lagchendste lente, terwijl buiten dezelve de natuur nog met ijs en sneeuw ompantserd is, en de adem van het noorden huilt en brult. In dezen geurigen doolhof verloor ik mij even zoo tusschen bloemen en geboomte, als in ernstig gepeins over kunst en natuur, doch kon het, ondanks al mijn mijmeren, met mijzelven niet eens worden, of de mensch meer de natuur, dan wel de natuur den mensch beheerscht.’


Gepast antwoord.

Zeker Italiaansch Vorst, met een Fransch gezant op een balkon van zijn paleis staande, verhaalde hem, hoe een zijner voorouders eens een' gezant gedwongen had, van datzelfde balkon naar beneden te springen. ‘Ongetwijfeld, uwe Hoogheid,’ hernam de Franschman, ‘droegen de gezanten in dien tijd nog geene degens.’


Alles op zijn' tijd.

Een voornaam Prelaat liet zich, in een oogenblik van verstrooidheid, op een' vrijdag eene kom bouillon brengen. Toen hij er een paar teugen uit gedronken had, herinnerde hem zijn bediende, dat het immers vastendag was. De Prelaat gaf den ontijdigen vermaner eene oorveeg, terwijl hij hem daarbij toeduwde: ‘Schurk, waarom hebt gij mij dat niet vroeger gezegd, of - later?’


Het schrikkelijkste van een' te vroegen dood.

Zeker gierigaard lag op het uiterste; de bij hem geroepen geneesheer verklaarde, dat hij nog hoogstens tweemaal vierentwintig uren te leven had. ‘Dat zou toch vreeselijk wezen,’ riep de stervende; ‘binnen drie maanden is het eerst Allerheiligen, en tot dien tijd toe heb ik mijne huur vooruit betaald!’

No. XII. Mengelw. bl. 612. r. 13 v.b. moet zijn: grijnzenden lach!






{==725==} {>>pagina-aanduiding<<}

Mengelwerk.

Waar dat te vinden is, wat alle menschen zoeken. Een Schuitpraatje.


Door J. Boeke. (*)

Niet zonder eenigen schroom ben ik thans voor u opgetreden. Ik vrees namelijk, dat gij misschien ook van mij zult zeggen, of denken althans: ‘als men hem den vinger geeft, neemt hij de geheele hand.’ Want daar gij vroeger een paar gesprekken, die dan toch nog tusschen gestudeerde personen (zoo als men ze noemt) gehouden werden, met welwillendheid hebt aangehoord, durf ik thans mij vermeten, uwe aandacht voor het aanhooren van een schuitpraatje te vragen. Gij ziet, dat ik sterk op uwe welwillendheid en inschikkelijkheid reken. Mogt ik niet misgerekend hebben! Dat gij dit gekeuvel regt interessant zult noemen, durf ik niet hopen. Ik zal al weltevreden zijn, als gij het niet eenzelvig en vervelend oordeelt, zoo als doorgaans de schuit- en wagengesprekken zijn, en als gij ten slotte erkent, dat ik, door de mededeeling, niet onaangenaam noch nutteloos u een uurtje heb bezig gehouden.

‘O hoe schoon!’ riep onwillekeurig eene dame uit, terwijl zij met merkbare verrukking vooruit en rondom zich zag. En inderdaad hare verrukking was niet vreemd. Gij kent zekerlijk den Vechtstroom, M.H.! Ik behoef dus de plaats, waar zij op dit oogenblik was, slechts te noemen, om u hare bewondering te doen billijken. De middagschuit op Utrecht, in wier stuurstoel zij, benevens nog drie of vier heeren, gezeten was, had voor de tweedemaal

{==726==} {>>pagina-aanduiding<<}
op zijne lange vaart aangelegen, den dorstigen passagiers gelegenheid gegeven om zich aan de Nieuwersluis met groote plassen van slappe thee of koffij te laven en was weêr even aan de lijn. Daar draaide zij den hoek om, en opende voor het gezelschap, dat in den stuurstoel de bedompte roef ontweken was, het heerlijke uitzigt op den bekoorlijken stroom, zoo als die daar zachtkens heenvliet tusschen Over-Holland met zijn rijk, over het heldere water hangende, schijnbaar daarop drijvende geboomte en het niet minder loof- en lommerrijke Hunthum met zijn' fraaijen, deftigen koepel. Het was een heldere, heerlijke dag in den voorzomer. Liefelijk en niet meer brandend straalde de reeds dalende zon op het groen, dat de frissche lentekleur nog niet verloren had. Een zacht zuiderkoeltje temperde de warmte, zonder kracht genoeg te hebben om het heldere water, waarin de blaauwe lucht zich spiegelde, te doen golven. Bijkans onmerkbaar doorsneed het langwerpige vaartuig de spiegelgladde oppervlakte, slechts door de golven achter zich de vrij snelle vaart doende blijken, waarmede het zijnen stillen weg vervolgde. Het gezelschap in den stuurstoel had dus volle gelegenheid om dit schoone natuurtooneel, (indien het althans een natuurtooneel mag heeten, waar de mensch zooveel tot verfraaijing aanbragt) te beschouwen en te genieten, en de uitroep der dame toonde, dat althans niet allen daarvoor ongevoelig waren. - ‘Ja, Mevrouw,’ zoo beantwoordde terstond een der heeren, een jong mensch, student zoo 't scheen, den uitroep der dame, die echter tot hem het minst gerigt was. ‘Ja, Mevrouw, op een van die buitenplaatsen is 't met een inkomen van eenige duizenden nog al uit te houden.’ - ‘Dat mag wel zijn,’ was het wederantwoord, ‘maar men zou toch ook, met zulk een rijkelijk inkomen, op een dier heerlijke lusthoven wel ongelukkig kunnen zijn.’ - De student zette groote oogen over
dit hem onverwacht gezegde, maar liet er evenwel terstond op volgen: ‘Ook dat kan wel zijn, intusschen ik voor mij zou 't op dien koop wel willen wagen; maar, als ik vragen mag, wat meent UEd. met dat hoogernstige gezegde?’ - ‘Och niets bij-
{==727==} {>>pagina-aanduiding<<}
zonders,’ hernam de dame, ‘ik dacht slechts daarbij, dat al dat schoone en bekoorlijke de tevredenheid niet geven kan, zonder welke toch wel geen geluk mogelijk is.’ - S. ‘Dacht ik het niet, ik wil wedden dat het boek, waarin straks door u gelezen werd, u deze aanmerking voor den geest bragt; maar, neem mij niet kwalijk, ik hou dat voor een van die duizendmaal herhaalde gezegden, die wèl beschouwd geen steek houden. Ik zou denken, dat wie met een gezond ligchaam, een gevulde geldkist, een wèl voorzienen kelder en bekwamen kok of keukenmeid zulk een bekoorlijk buiten bewonen kan, en een paar vlugge paarden op zijnen stal heeft staan (want er valt hier weinig te wandelen) dat die nog al ligt tevreden en gelukkig zou kunnen zijn; maar die vergenoegdheid, welke, zoo men blieft te zeggen, zelfs de bewoners van hutten en stulpen zoo gelukkig kan maken, zal men wel met eene lantaarn dienen te zoeken.’ - De dame zweeg hierop stil, waarschijnlijk geërgerd door den vrijen toon en de onbeleefde wijze, waarop het jonge mensch tot haar sprak. Doch nu vatte een der heeren, een reeds eenigzins bejaard man, het woord op, zeggende: ‘Gij schijnt de waarde der tevredenheid niet hoog te stellen, Mijnheer! en het geluk van haar al vrij onafhankelijk te achten. Nu, gij zijt zeker de eenige niet, die zoo denkt. Ik hou dat echter voor eene dwaling, en wel voor eene dwaling, die veel kwaad doet en te bejammeren is. Ik voor mij ben het met die dame ten volle eens: zonder tevredenheid geen wezenlijk geluk; maar vergenoegdheid kan zelfs te midden van menige ontbering waar geluk doen smaken, hoewel ik daarom juist niet beweren wil, dat die tevredenheid onder
geringen en behoeftigen zoo doorgaande en bij voorkeur gevonden wordt.’ - ‘Dat zoudt gij althans van het tegenwoordige geslacht ook moeijelijk kunnen volhouden, Mijnheer!’ (viel hier een der anderen in, een oud heer, dien ik C. zal noemen.) ‘Vergenoegdheid! tevredenheid! gij vindt die in onze dagen bij geringen zoo min als bij aanzienlijken. Men spreekt veel van tijdgeest en kenmerken des tijds. Maar zoo er iets is, waardoor onze tijd zich kennelijk on-
{==728==} {>>pagina-aanduiding<<}
derscheidt, dan is het de ontevredenheid die algemeen heerscht, waaraan geheele volken, gelijk, bijzondere personen, lijden, en waarvan de kennelijke blijken overal in de oogen springen. Wend uwen blik waarheen gij wilt, overal ziet gij hare sporen, overal hoort gij haar dof gemor. De middelen en wegen tot genot vermeerderen wel met elken dag, maar de begeerten wassen ook en nog sterker. Overal werkt en heerscht een gevoel van onvoldaanheid. In het burgerlijke, staatkundige en kerkelijke is misnoegdheid, zoeken en jagen naar verandering. Zucht naar standverheffing is algemeen. Ieder vermeent eenen hoogeren rang waardig te zijn dan hij inneemt, en zoo hij dien niet bereiken kan, neemt hij althans er den schijn van aan. En dan al die uitvindingen! Reeds vliegt men voor betrekkelijk weinig geld geheele landen door, en nog gaat het niet snel genoeg, nog zoekt men onophoudelijk die snelheid en onkostbaarheid te vermeerderen. De eene ontdekking verdringt de andere. Alles blijk van ontevredenheid, Mijnheer! De tevredenheid schijnt van de aarde geweken in onze dagen!’ - ‘Een donker tafereel voorwaar van onzen tijd,’ (hernam de vorige spreker, dien ik A. zal noemen) ‘maar vergun mij te twijfelen of uwe blijkbare ontevredenheid over onzen tijd wel veel gegronder is, dan de ontevredenheid die, zoo gij zegt, overal heerschende is. Zeker erken ik in dat opgehangen tafereel veel waarheid, maar hou 't mij ten goede, ook veel overdrijving.’
C. Bewijs mij dat, zoo gij kunt.
A. Dat voldingend te bewijzen vermeet ik mij juist niet. Ik wil zelfs beginnen met u toe te stemmen, dat er blijkbaar onder enkele menschen en geheele volken veel onvergenoegdheid aanwezig is, maar ik ben overtuigd, dat zulks thans niet zooveel erger is, dan in vorige dagen. Reeds ten dage van salomo was het, naar 't mij uit zijne schriften voorkomt, niet veel beter. Ja! men ontwaart thans wel vele kennelijke blijken van onvoldaanheid en misnoegen. Maar de tevredenheid is ook niet zoo opzienwekkend van aard. Ook te dezen opzigte it het waar:

{==729==} {>>pagina-aanduiding<<}
het kwade springt in 't oog en maakt gerucht, het goede gedijdt in stille verborgenheid. De juichtoon der tevredenheid klinkt niet zoo schel en luid als de klaagtoon van het misnoegen. Er is stellig dus meer tevredenheid, dan men oppervlakkig zou denken. Bovenal echter en grootelijks dwaalt gij, naar mijn inzien, als gij het blijkbare zoeken en trachten naar vooruitgang in 't algemeen als bewijs van ontevredenheid wilt doen gelden.
C. Eilieve, waarom zou men dan zoo driftig naar meerder trachten, als men vergenoegd was met hetgeen men had, waarom altijd zoeken vooruit te gaan, als men zich weltevreden voelde op de plaats waar men staat?
A. Vooreerst moet ik u hierop antwoorden, dat het bij velen, die ijverig zoeken mede vooruit te gaan, niet zoozeer de zucht is om meerder te verkrijgen, maar wel om te behouden wat zij hebben, en zulks bij de bestaande concurrentie niet te verliezen. Ten andere ligt dat streven naar vooruitgang en volmaking in den aard van 's menschen geest, en behoort tot zijnen waarachtigen adel, tot zijne edelste voorregten. Juist daarom tracht de mensch onophoudelijk naar volmaking en vooruitgang, in 't geen hij is, doet en bezit, omdat hij alleen van alle bewoners der aarde een volmaakbaar schepsel is, omdat hij eene rede bezit, waaraan het eigen is, uit het bestaande tot ideën van iets volkomeners zich te verheffen, en te trachten om die ideën te verwezenlijken. Acht gij het koesteren van wenschen, het trachten naar hare verwezenlijking, bewijzen van ontevredenheid te zijn, dan verwondert het mij niet, dat gij die overal meent te aanschouwen, dan kunt gij lang vruchteloos naar vergenoegdheid zoeken, maar de hemel beware ons! dat zij dan immer algemeen worde! - Welk een akelig drabbig moeras zou dan het menschdom worden? Neen, Mijnheer, tusschen vergenoegdheid en verzadiging, tusschen tevredenheid en volle bevrediging is een hemelsbreed onderscheid! Trouwens waar verzadiging is, daar is ook walging niet verre, daar is verveling onvermijdelijk, en waar is grooter contrast dan tusschen verveling en geluk?

{==730==} {>>pagina-aanduiding<<}

C. Gij spreekt vrij beslissend, Mijnheer! intusschen ik misken het ware in het door u aangevoerde niet, en gevoel wel, dat ik mijn gezegde over de algemeene onvergenoegdheid op die wijze niet voldoende kan staven; maar eilieve! wees zoo goed en wijs mij dan het onderscheid tusschen verzadiging en vergenoegdheid eens wat nader aan.
A. Dat onderscheid ......
C. Ja, 't welk gij hemelsbreed geliefdet te noemen. - Hoe! aarzelt gij?
A. Ja eenigzins, want ik ondervind op 't oogenblik, dat het iets anders is eene waarheid levendig te gevoelen, iets anders haar ook duidelijk en bestemd voor anderen uit te drukken. Maar kom aan, wat hebt gij er tegen, wanneer ik de vergenoegdheid of tevredenheid (want tusschen die beide woorden zullen wij nu maar eens niet spitsvondig onderscheiden) wanneer ik die beschrijf als het doorgaande overwegende gevoel van onze voorregten. Ik geloof althans, dat wij dan haar wezen vrij juist en bepaald uitdrukken. Zeker valt dan het genoemde onderscheid duidelijk in het oog. Verzadiging toch onderstelt volle bevrediging van alle wenschen en begeerten. Vergenoegdheid niet. Zij sluit het gevoelen van gemis en onvolkomenheid niet buiten. Zij is dus met het koesteren van wenschen bestaanbaar. Zij onderstelt die zelfs. Zij vordert slechts, dat de bewustheid en het gevoel van hetgeen men bezit bestendig de overhand hebben boven het gevoel van 't geen men mist, dat het genot van 't geen men is en heeft door het ontbrekende niet weggenomen noch verstoord worde. Welnu, wat zegt gij daartegen, Mijnheer?
C. Daar valt, zoo 't mij voorkomt, niet veel tegen te zeggen.
A. Nu dan zal er, dunkt mij, ook wel niet veel te zeggen zijn tegen mijne stelling, dat vergenoegdheid de bron van wezenlijk geluk, ja eigenlijk met dat geluk eenzelvig is. En even duidelijk komt het mij dan voor, dat het ware geluk derhalve niet in de uitwendige omstandigheden en zoogenaamde geluksgoederen gelegen, maar in-
{==731==} {>>pagina-aanduiding<<}
tegendeel daarvan onafhankelijk is, en slechts op den bodem van deugd en godsvrucht welig tieren kan.
Ik zou u dat toch gaarne nog wat nader hooren staven, dat geluk en vergenoegdheid, zoo als gij zegt, hetzelfde zijn, en het geluk van de uitwendige omstandigheden onafhankelijk is, zeî hierop de student. En ik (viel hierop een der heeren in, die de vriend en reisgezel van den spreker was, en dien ik door B. zal aanduiden,) ik zou wel bewijs verlangen voor uwe stelling, dat de bron der vergenoegdheid in godsvrucht en deugd gelegen is, want ik hou het er voor, dat zij grootendeels van ons gestel en van onze verbeelding afhangt.
Het schijnt, vriend! (hernam A.) dat gij lust hebt om mij aan het praten te brengen. Enfin! als gij 't verlangt, wij zitten er hier gemakkelijk genoeg toe, en behoeven daarom het genot der heerlijke gezigten, die zoo afwisselend onder het voortvaren zich aan ons opdoen, niet te verliezen. Trouwens dat zou ook jammer zijn! Ik zal dan eerst beproeven, u, Mijnheer student (want dat zijt gij zeker) te overtuigen, hoewel ik wel verwacht, dat gij, wien het dispuutcollegie niet vreemd zijn zal, dapper zult opponeren. Maar ik vertrouw ook, dat ik bij Mevrouw wel ondersteuning zal vinden. ‘Gij zult mijne zwakke hulp wel niet noodig hebben,’ was het beleefde antwoord der dame, wier welgevallen in het aangevangene gesprek duidelijk merkbaar was.
Sta mij toe, zoo begon A. nu, u eens te ondervragen, Heer student! (dat zal u toch trouwens wel niet geheel vreemd zijn.) Gij hebt daar straks een bekoorlijk buitenverblijf, eene gevulde geldkist, een' goeden kok, een span eigen paarden opgenoemd, als bestanddeelen van uw geluk, maar zoudt gij eer en aanzien daartoe niet noodig rekenen?
S. Eene zonderlinge vraag! alsof men rijk zou kunnen zijn zonder gerespecteerd te worden. Maar ik beken, dat ik daarvoor niet ongevoelig ben. Des noods echter zou ik, zoo 't mij voorkomt, ook zonder eereposten of titels het kunnen stellen.

{==732==} {>>pagina-aanduiding<<}

A. Maar ook zonder achting?
S. Neen, waarachtig niet, maar die zou ik mij zoeken waardig te maken!
A. Het verblijdt mij dat woord van u te hooren; het neemt eene vrees, die ik te uwen aanzien begon te koesteren, weder weg. Maar zeg mij, zoudt gij zonder het span paarden gelukkig kunnen zijn? ‘Ik denk ja,’ (hernam glimlagchend de student.)
A. Maar ook zonder het buitenverblijf?
S. 't Zou zeker een groot gemis zijn, maar dat echter door reizen te vergoeden ware.
A. Maar zoudt gij, met het buiten en wat er bij behoort, ook zonder gezondheid gelukkig kunnen wezen?
S. Neen gewisselijk niet. - ‘Dat mag dan ten opzigte van Mijnheer waar zijn, (viel hier de dame in) maar dat men toch zonder gezondheid gelukkig kan wezen, daarvan heb ik in de stad het bewijs voor oogen, in eene van mijne vriendinnen, die reeds sedert ettelijke jaren aanhoudend in eenen ziekelijken toestand verkeert, en nogtans een voorbeeld is van opgeruimdheid en blijmoedigheid. En die toch doorgaande opgeruimd en blijmoedig is, zal ook wel voor zich niet ongelukkig wezen.’
A. Dat ben ik ten volle met u eens, Mevrouw, en daarvan wenschte ik juist den Heer student te overtuigen. Vergun mij daarom nog eene vraag: Zoudt gij met uw buiten, uwe gezondheid, uwe paarden, uwe rijkdommen, uw aanzien, gelukkig kunnen zijn zonder opgeruimdheid, zonder vergenoegdheid?
S. Neen zeker niet, maar ik blijf maar beweren, dat, als ik eerst al dat verlangde bezat, de vergenoegdheid wel volgen zou, dat zij met al dat goede mij zeer gemakkelijk zou vallen.
A. Goed, maar dan erkent gij reeds, dat deze goederen niet het geluk zelf zijn, maar slechts de middelen om het te verkrijgen en te smaken.
S. Nu ja, en gij zult mij toch toestemmen, dat met het bezit van die middelen het smaken van geluk gemakkelijk, en zonder dezelve verbaasd moeijelijk, zoo niet

{==733==} {>>pagina-aanduiding<<}
onmogelijk is. Of denkt gij, dat men tevreden en gelukkig zijn kan, als men den eenen dag niet weet, waarvan men den volgenden leven zal, en aan het noodigste gebrek heeft?
A. Gij noemt daar een uiterste, waartoe vlijt en eerlijkheid zelden zullen vervallen. Ik wil mij ook geenszins tot een' verdediger van het geluk der eigenlijke armoede en behoeftigheid opwerpen. Integendeel, ik bid van harte den wijzen agur na: ‘Heer, armoede noch rijkdom geef mij niet, maar voedt mij met het brood van mijn bescheiden deel!’ Ik wil alleen wat afdingen van de waarde dier goederen, die gij als zoo zekere middelen tot geluk beschouwt. Gij denkt daarbij alleen aan het genot, dat zij kunnen verschaffen, maar gij vergeet de bezwaren, die zij uit eigen aard medebrengen. Ons spreekwoord veel koeijen veel moeijen is niet uit de lucht gegrepen, maar wordt door de ondervinding bezegeld. Maar zoo zijt gij, jonge menschen. Gij hebt nog geen denkbeeld van de zorgen en beslommeringen, die rijkdom en een groote staat medebrengen. Bedenk maar alleen, hoeveel dienstboden bij het houden van een buiten en van equipage noodzakelijk worden, denk aan het verdriet dat deze u kunnen berokkenen, aan de zorg en het toezigt noodzakelijk daaraan verbonden, en gij zult reeds begrijpen, dat het niet alles genot is wat die goederen geven, dat zij dikwerf wezenlijk verdriet en kwelling kunnen veroorzaken. - ‘Wat ten minste de dienstboden betreft, hebt gij volmaakt gelijk, Mijnheer,’ viel hier de oude heer in, ‘die berokkenen een' mensch wat ergernis en verdriet; ik zeg altijd: gelukkig moge hij zijn die ze houden kan, nog gelukkiger is degeen die er buiten kan.’ - ‘Althans,’ zeide de dame, ‘als die zijn gelijk van dien ouden heer, van wien ik daar straks in den Ring van gijges las.’ - ‘O,’ zeide A., ‘nu begrijp ik de aanleiding tot uwe, ook mij wat onverwachte, aanmerking van straks, waaruit ons gesprek ontstaan is; ik ken dat boek, dat op eene aangename wijze zooveel menschen- en
karakterkennis biedt, hoewel de teekeningen soms wat sterk gekleurd zijn. Gij meent zeker in 't eerste deel, waar hij dien ouden heer in zijnen fraaijen koepel op het

{==734==} {>>pagina-aanduiding<<}
heerlijke buiten een onzigtbaar bezoek geeft, en zoo levendig voorstelt, hoe de beklagenswaardige eigenaar van al dat schoone door zijnen koetsier en tuinman als om strijd wordt bestolen, door zijn' knecht en meiden bespot en geplaagd, en door dagdieven geërgerd, zoodanig, dat hij eindigt met zijner overledene vrouw de rust des grafs te benijden. Nu, maar zoo zijn toch gelukkig ook alle dienstboden niet, en dat velen hunner niet beter zijn, is waarlijk niet minder aan de wijze, waarop zij behandeld worden, dan aan hen zelven te wijten. Doch wij moeten nu niet afdwalen. Ik ben met u, Heer student! nog niet ten einde. Trouwens ik durf u raden om in een verloren oogenblik het genoemde boek eens in te zien, en den man met zijnen ring in gedachte te vergezellen bij de bezoeken, die hij op onderscheidene buitenplaatsen onzigtbaar aflegt, terwijl hij bijkans overal, in plaats van het verwachte geluk, of verveling of verdriet ontmoet. Den Don Quichot van cervantes kent gij zeker. Nu! denk dan eens aan zijnen sancho, hoe diep ongelukkig hij zich voelt als hij het doel van zijne wenschen bereikt heeft en Gouverneur geworden is; hoe hij aan zijnen ezel vertelt, dat hij zoo gelukkig was, toen hij slechts voor hem behoefde te zorgen, maar niet dan zorg en verdriet heeft ondervonden sints hij tot een' hoogen staat geraakt was.’
S. Wat helpen al die verdichtselen!
A. Zij leeren de waarheid door de ondervinding van alle tijden bekrachtigd, en door den vromen camphuizen zoo kernachtig uitgesproken als hij zegt:

Hoogheid weert geen onrust, 
Veel goed geen smart, al 's werelds waanbehagen 
Geen inwendig knagen. 
Laagheid brengt geen onlust 
(Daar deugd maar is) en geenerlei uitwendig 
Maakt iemand ellendig. 


Dat laatste zult gij misschien niet toestemmen. Maar zeg mij, zoudt gij, bij het volle bezit van al die uitwendige goederen, die gij als de middelen tot geluk zoo hoog waar-
{==735==} {>>pagina-aanduiding<<}
deert, ook waarlijk gelukkig kunnen zijn met eene bloedschuld op uwe ziel, gebukt onder hopelooze droefheid over een onvergoedbaar verlies, of in bestendige vrees voor een steeds dreigend gevaar?
S. Neen zeker, maar dan althans zonder die goederen ook niet.
A. Dat is nu nog de vraag niet. Het is mij genoeg, van u de erkentenis te hebben, dat al uwe geluksgoederen te zamen het geluk niet zeker noch onvoorwaardelijk geven kunnen, dat tot het smaken daarvan iets inwendigs, iets wat van die goederen onafhankelijk is, vereischt wordt. Want dat onmisbare inwendige is juist de gemoedsrust en tevredenheid. Is 't niet zoo?
S. Althans zoodanige onrust, als waarvan gij daar gewaagdet, is met het smaken van geluk onbestaanbaar en moet verwijderd.
A. Goed, maar kunt gij die verwijderd houden door uwe geluksgoederen. Kunt gij ziekte, pijn, verliezen, rampen, den dood, evenzeer als de bedelaars en landloopers door uwe knechts van uw buiten laten afjagen? Kunt gij ze als de dieven laten wegschrikken, door de aankondiging: hier liggen voetangels en klemmen? Of moet gij het niet toestemmen: ‘Hoogheid weert geen onrust, veel goed geen smart, al 's werelds waanbehagen geen inwendig knagen?’ en stemt gij dat toe, dan ......
‘Heidaar! hoofden, Heeren! past op de lijn!’ riep eensklaps waarschuwend de schipper, doch te laat voor een man, die uit de schuit boven op de roef was komen zitten om naar het gesprek in den stuurstoel te luisteren. De overkomende lijn wierp zijn' hoed in het water. De schipper, misschien zich bewust, dat hij, al luisterende, wat laat gewaarschuwd en het ongeluk mede veroorzaakt had, toonde zich zeer bereid om het zooveel mogelijk te herstellen. Na eenig oponthoud kreeg de man dus zijn hoofddeksel druipnat terug. Natuurlijk beklaagde men zijn ongeval, maar hij zeide met een vrolijk gezigt: ‘O, dat beteekent niets, ik ben maar blijde dat ik zelf niet door de lijn meêgenomen ben en mijn' hoed terug heb. Ik zal mijn

{==736==} {>>pagina-aanduiding<<}
slaapmuts maar zoo lang gaan opzetten, en den hoed intusschen te droogen hangen.’
Kijk (zeî de student, terwijl de man naar voren ging om te doen wat hij gezegd had) die houdt zich goed!
B. Ja, dat is de regte manier om in dergelijke ongevallen ligt zich te troosten. Ik wil wel wedden, dat dit een opgeruimd, vergenoegd mensch is. Althans zijne weinige woorden van daar even toonen, dat hij de kunst verstaat van het te zijn. Hij geeft mij terstond en ongezocht een voorbeeld en bewijs aan de hand om mijn gevoelen, dat aanstonds te berde komen moet, te staven.
A. Wel ontwikkel dat dan nu maar eens voor ons, en los alzoo mij eens af; ik heb waarlijk al lang genoeg gesproken.
B. Maar gij waart immers nog met Mijnheer en train?
A. Ja, maar ik meen te kunnen rekenen dat ik afgehandeld en mijne stelling bewezen heb. Immers heeft mijn opponens mij moeten toestemmen, dat van de goederen, in wier bezit hij het geluk stelt, een of ander zonder wegneming van het geluk kan gemist worden, dat zij alle te zamen het geluk niet onvoorwaardelijk kunnen doen smaken, dat wroeging, vrees en dergelijke inwendige smarten, met geluk onbestaanbaar, door die goederen niet kunnen voorgekomen of weggenomen worden, dat zonder tevredenheid geen geluk mogelijk is; wat kan ik al veel meer verlangen? 't Is waar, ik zou nog vrij wat kunnen zeggen, om nader aan te wijzen, dat een ruim bezit van die zoogenaamde geluksgoederen het bezit en behoud der tevredenheid eer moeijelijk dan gemakkelijk maakt, maar tot mijne vooropgezette stelling behoort dat niet regtstreeks, en ik zit hier ook niet te redenvoeren of te verhandelen. Ik wil dus hopen, Mijnheer overtuigd, althans tevreden gesteld te hebben, en durf u gerust, uit ons aller naam (hier zag hij rond en ontmoette bij allen toestemmende blikken) verzoeken, om ons uwe meening, dat de tevredenheid niet zoozeer uit godsvrucht en deugd voorkomt, als wel uit ons gestel, en vooral uit onze verbeelding, wat nader uiteen te zetten. Ik beloof u, dat ik mijne bedenkingen niet zal

{==737==} {>>pagina-aanduiding<<}
achterhouden, want ik heb niet ontveinsd, dat ik in die meening niet met u instem.
B. Ja, dat verwacht ik wel. Mij dunkt ik merk reeds, hoe gij er u op spitst om mij overstaag te redeneren. Nu, gij zijt het spreken voor anderen ook meer gewoon dan ik, ik sta zelfs in beraad, hoe ik beginnen moet.
A. Ik wil u gaarne op den weg helpen. Gij wilt de bron der tevredenheid in het gestel vinden, wees dus slechts zoo goed ons te zeggen, welk gestel, of liever (want dat bedoelt gij zeker) welk temperament gij als zoo hoog bevoorregt beschouwt, het Sanguinische, het Cholerische of het Melancholische?
B. Die leer der temperamenten is mij wat vreemd en die kunstwoorden nog meer, doch uwe vraag kan ik daarom wel beantwoorden; ik zou denken dat de ondervinding ons leert, dat wij de meeste vergenoegdheid aantreffen onder menschen van een gezond, lugthartig, bloedrijk gestel. Deze toch zijn van nature vrolijk en blijmoedig, zij hebben, zoo als men teregt zegt, een ligt mutsje op, zij bezien alle zaken van den gunstigsten kant, tillen niet zwaar aan de lasten des levens, trekken zich niets sterk aan, zorgen niet verre vooruit, hebben alzoo steeds stof tot opgeruimdheid en den meesten aanleg tot vergenoegdheid. Moet gij dat niet toestemmen?
A. Ja en neen. Ik zou kunnen toestemmen, dat iemand van een Sanguinisch temperament, den meesten natuurlijken aanleg heeft tot vergenoegdheid en meer dan de vurige Cholericus of de koude en drooge Melancholicus; zonder daarmede nog in uw gevoelen te treden; want gij hebt beweerd, niet dat het eene gestel natuurlijk geschikter is dan het andere voor het bezit der vergenoegdheid, maar dat zij uit het gestel voortkomt. Doch ook dat eerste zelfs stem ik niet onbepaald u toe. De bloedrijke mensch is wel doorgaans lugthartig en vrolijk, stapt wel ligt over zaken heen, waartegen de zwaarmoedige als tegen een' berg opziet, maar hij kan toch niet over alles heenstappen, wat ons hier in 't leven zoo al tegenkomt, hij is hartstogtelijk en daardoor ook voor matelooze droefheid en diepe neêr-
{==738==} {>>pagina-aanduiding<<}
slagtigheid vatbaar. En zulke uitersten zijn onbestaanbaar met de vergenoegdheid, die iets blijvends en duurzaams, eene doorgaande gezindheid of stemming is, en niet eene vlugtige voorbijgaande aandoening. Ik zou dan althans een gemengeld temperament als nog gunstiger voor de vergenoegdheid beschouwen. Voor levendig genoegen is toch ook de Cholericus zeer vatbaar, en gelijkmatigheid is bij den Melancholicus eerder dan bij den bloedrijken te verwachten.
B. Gij drukt nu toch sterk op dat doorgaande en duurzame der vergenoegdheid, dunkt mij, dat hebt gij straks zoo niet op den voorgrond gesteld.
A. Dat was dan omdat ik er minder aanleiding toe kreeg, niet omdat ik het niet als een wezenlijk kenmerk der vergenoegdheid beschouw. Ik heb haar immers straks toch reeds beschreven als een doorgaand overwegend gevoel van onze voorregten. Juist daardoor verschilt zij van 't geen wij blijdschap en vrolijkheid noemen, waardoor wij meer eene voorbijgaande aandoening of toestand uitdrukken, en heeft zij meer overeenkomst met opgeruimdheid en blijmoedigheid als doorgaande stemming. Maar, lieve vriend! voelt gij dan ook niet, dat gij, door te stellen dat de vergenoegdheid in het gestel zetelt, als een echte Materialist voor den dag komt, en tot het resultaat zoudt moeten komen, dat God sommige menschen tot vergenoegden, anderen tot ontevredenen geschapen heeft?
B. Nu, gij althans weet, dat ik het een zoo min ben, als ik het andere beweren wil. Ik kan niet genoeg, al wat gij zeidet, ontkennen of wederleggen, ik ben echter nog meer door u overreed dan overtuigd, maar ik zie in, dat ik het verkeerd heb aangepakt, door met het gestel te beginnen. Ik hoop u gemakkelijker te overtuigen, dat de grond der vergenoegdheid in 's menschen verbeelding ligt, en zijt gij dat eerst met mij eens, dan zult gij den grooten invloed van het gestel op de vergenoegdheid ook wel moeten erkennen.
C. Ik geloof dat u dit bewijs niet moeijelijk zal vallen, Mijnheer. Hoe ouder ik word, des te duidelijker begin ik

{==739==} {>>pagina-aanduiding<<}
in te zien, dat men alleen in verbeelding en door zelfbedrog, op deze wisselvallige aarde, onder een menschdom zoo als het tegenwoordige is, bij zooveel aanleiding tot ergernis en droefheid, tevreden en gelukkig zijn kan.
A. Ik weet niet, of gij door zulk toestemmen mijn' vriend wel zeer in de hand werkt, en of hij wel veel reden heeft om met uw schijnbaar hulpbetoon in zijn' schik te wezen. Bij u zelven schijnt althans die gelukkige werking der verbeeldingskracht door de jaren aanmerkelijk verzwakt. Doch ik verlang u te hooren, vriend B.! Hou u echter, als ik 't verzoeken mag, aan de gegevene bepaling van het wezen der tevredenheid. Anders, dat merktet gij zoo even, bewijst gij niet wat gij bewijzen wilt.
B. Wees gerust A., ik zal juist van de door u gegevene bepaling uitgaan. Zij werkt mij allezins in de hand. Gij beschreeft immers de vergenoegdheid als een doorgaand, levendig en overwegend gevoel van onze voorregten?
A. Juist zoo beschreef ik haar.
B. Welnu, het is juist de verbeelding, die alleen dat gevoel bij ons levendig maakt en ook alleen levendig houden kan. Trouwens wij gaan daarbij uit van de onderstelling, dat alle menschen zekere voorregten bezitten, niet waar?
A. Zeker, want dat is zoo!
S. Ja, maar die voorregten zijn dan toch nog al ongelijk verdeeld.
B. Minder ongelijk dan 't oppervlakkig schijnt. Denk slechts aan 't geen mijn vriend u straks deed opmerken ten aanzien van de bezwaren en lasten, die onafscheidelijk met de zoogenaamde geluksgoederen verbonden en een aanmerkelijk tegenwigt zijn van het genot dat zij geven kunnen, en aan het daarbij aangehaalde waarachtige spreekwoord. Ik herinner mij daarbij eene geestige vergelijking van sterne, (die zelfs in zijne preken zijne geestigheid niet verloochent) tusschen een' geringen boer en een' rijken heer. ‘Beide (zegt hij) hebben hunne eigene genoegens, dezelfde huiselijke verpligtingen, en kunnen dezelfde vreugde en troost aan hunne kinderen hebben. Voor beiden heeft de zon evenveel licht en warmte, de lucht evenveel

{==740==} {>>pagina-aanduiding<<}
verfrissching. De bloemen en kruiden der aarde rieken even aangenaam voor den een als voor den ander, en beide kunnen een gelijk aandeel hebben aan alle schoonheden en weldaden der natuur. Heeft de rijke meer geregten, de boer heeft eene betere maag; leeft de rijke meer in weelde en heeft hij meer bekwame doctors, de boer bezit meer gezondheid en sterkte en heeft hunne hulp minder noodig; zoodat (laat hij er op volgen) de zaak wel overwogen, de schaal nog ten voordeele van den landman zou overslaan.’ Doch ik mag het als toegestemd beschouwen, dat alle menschen hunne eigene voorregten bezitten. Maar 't geen ik wil doen opmerken is, dat het de verbeelding is die het overwegend gevoel daarvan aanbrengt. En dat zult gij toestemmen als gij bedenkt, hoe zeer zij onze voorregten, goederen en genietingen verhoogt en vermeerdert. Immers is het de verbeelding, die aan alles eene eigene bekoorlijkheid bijzet, en het in zoo gunstig licht aan ons vertoonen kan, dat wij de gebreken niet opmerken, ja dat zij zelfs voor ons oog in volkomenheden veranderen.
A. Ja, dat is waar, vriend, dat vermag zij, ik heb dat aan mij zelven en aan anderen dikwerf opgemerkt, maar nooit frappanter voorbeeld daarvan gezien, dan in een' man, dien ik voor eenige jaren op reis ontmoette, een waar toonbeeld van vergenoegdheid, ook in zijn geheele voorkomen. Met gulle openhartigheid verhaalde hij mij, dat hij tolgaarder was aan een der tolhekken op den Gelderschen straatweg. Met warmte roemde hij zijn gelukkig lot, zijne nette woning, zijn aardig tuintje, dat hem bloemen en groenten, zijne koe, die hem dagelijks versche melk en boter gaf, vergeleek zijn kommerloos leven met dat van zijnen aanzienlijken inspecteur, ja van den Koning zelven, en wist de vergelijking ligt te zijnen voordeele te doen uitvallen. Dat hij midden op de heide woonde, alle nachten eenige malen moest opstaan om het hek te ontsluiten, en zonder verlof niet langer dan 24 uren zijne woning mogt verlaten, dat waren kleinigheden, waarvan hij slechts in 't voorbijgaan gewaagde, en waaraan men, zoo hij zeide, gemakkelijk zich gewende. Ik verheugde

{==741==} {>>pagina-aanduiding<<}
mij innig in den man, en dacht er niet aan om hem tegen te spreken, maar wenschte in stille zijn gelukkig gemoedsbestaan mij zelven en alle menschen toe. - Doch ga voort, B., en neem mij niet kwalijk, dat ik u in de rede ben gevallen.
B. Ik mag er u integendeel wel voor danken. Het treffende en aan de wezenlijkheid ontleende voorbeeld, door u bijgebragt, is het krachtigste bewijs voor mijne stelling. Doch de verbeelding wekt en verhoogt het gevoel onzer voorregten ook daardoor, dat zij ons de genoegens, die wij eens gesmaakt hebben, in de herinnering bij herhaling doet genieten, en in de genoegens van anderen, zelfs die door tijd of afstand van ons verwijderd zijn, ons vergunt te deelen. Bovenal echter verhoogt de verbeelding onze vergenoegdheid, ons innerlijk geluk, door het genoegen, hetwelk zij ons reeds bij het vooruitzigt op iets goeds, dat wij verwachten, te smaken geeft, een genoegen zoo groot, dat het zelfs niet zelden datgeen overtreft, 't welk bij het ontvangen of dadelijk bezitten van het verwachte goed door ons ondervonden wordt. Trouwens dat is niet vreemd. Alle dadelijk genot is of kort en voorbijgaande van aard, of zoo het duurzaam van aard is, verliest het ras het bekoorlijke der nieuwheid, wordt eenzelvig, terwijl gewoonte den prikkel des genots afstompt. Maar de verbeelding doet ons het afwezige zoowel als het tegenwoordige genieten, en breidt de grenzen van ons genot over het verledene en toekomende uit. De genoegens, die zij geeft, zijn altijd nieuw, altijd frisch, bieden telkens als verjongd zich ons aan. Zij omhult daarenboven de altijd onvolkomene wezenlijkheid met eenen idealen glans en gloed, neemt alzoo dat gebrekkige voor ons weg, of vermindert althans het gevoel daarvan aanmerkelijk, doet ons alles in een gunstig en aangenaam licht beschouwen, en maakt ons alzoo tevreden met onze omstandigheden en met de menschen, die ons omringen. Ja in de verbeelding ligt de grond der vergenoegdheid, dat zult gij mij moeten toestemmen; maar dan ook niet kunnen ontkennen, dat het ligchamelijk gestel op haar grooten invloed oefent. Wie toch weet niet

{==742==} {>>pagina-aanduiding<<}
hoe grootelijks de ligchaamsgesteldheid de werking der verbeeldingskracht wijzigt, hoe duidelijk de gezonde of ziekelijke toestand daarop invloeit, welk een hemelsbreed onderscheid de vertraagde of versnelde omloop van het bloed op de denkbeelden, uitzigten en gemoedsaandoeningen te weeg brengt? Wie bemerkte niet vaak de zwaarmoedigheid en naargeestigheid, door de ziekelijke gesteldheid der buiksingewanden veroorzaakt, de opgeruimdheid, de blijde verwachtingen en bemoedigende hoop van teringachtige lijders. Waarlijk ik gevoel nu, dat ik mij straks te spoedig uit het veld heb laten slaan. Gij kunt, dunkt mij, uwe toestemming niet weigeren aan mijn gevoelen, dat de bron der vergenoegdheid in 's menschen verbeelding vooral, maar ook in zijne ligchaamsgesteldheid is te zoeken.
A. Het spijt mij, dat ik u die goede meening omtrent onze eenstemmigheid met u, zoo vol vertrouwen door u geuit, niet kan laten behouden, althans wat mij betreft. Evenwel erken ik gaarne, dat gij omtrent den invloed der verbeelding veel waars hebt gezegd. Maar uwe voorstelling was hoogst eenzijdig. Gij schijnt niet te bedenken, dat men even goed zou kunnen beweren, dat verbeelding de grond is der onvergenoegdheid. En toch is het niet minder waar, dat de wezenlijke lasten, bezwaren en droefenissen dezes levens door de verbeelding vaak bovenmatig worden vergroot en verzwaard; dat de verbeelding het tegenwoordige als met een nachtelijk floers kan omhullen, en bij het wezenlijke leed der tegenwoordigheid ook met het mogelijke der toekomst ons kan belasten, en alzoo den mismoedigen geest ganschelijk nederbuigen. De verbeelding kan zoo ligt tot inbeelding worden, en die, gij weet het, is erger dan de derdendaagsche koorts. De verbeelding helt eigenaardig tot het buitensporige over, billijke verwachtingen doet zij in ijdele luchtkasteelen ontaarden, die de vruchtbare kweeksters zijn van teleurstelling en mismoedigheid. De verbeelding is het, die door de kleuren en beelden, waarmede zij de tooneelen, die zij schept, oppronkt, onze neigingen en begeerten prikkelt en onverzadelijk maakt. Zij kan door hare verderfelijke mislei-
{==743==} {>>pagina-aanduiding<<}
dingen ons de grootste aanwezige voorregten doen voorbijzien en de wezenlijkste genoegens vergiftigen. Zij, zij alleen is voor velen het graf der vergenoegdheid, zij doet menigeen, die de rijkste stof tot haar had, verdrietig en mismoedig zuchten, zij verleidt de menschen tot de rampzaligste buitensporigheden, en voert hare slagtoffers niet zelden tot in de treurige bewaarplaats der krankzinnigen.
B. Nu draaft gij toch wat sterk door.
A. Neen waarlijk niet, maar ik behoef mij ook op die rampzalige uitersten niet te beroepen. Wilt gij de schadelijke werking der verbeelding op de vergenoegdheid zien in dagelijksche voorbeelden, denk dan maar aan de ongegronde klagten, die men zoo vaak juist van de meest bevoorregte en rijkst gezegende menschen hoort, over leed en bezwaar, dat toch duidelijk geheel of grootendeels ingebeeld is; denk aan de morrende ontevredenheid met de wereld en menschen, zooals zij zijn, van menigen dichter of romanlezer; aan de soms belagchelijke kleinigheden, waardoor bij ons zelven en bij anderen vaak eene welgegronde opgeruimdheid en vergenoegdheid eensklaps wordt gestoord en weggenomen. Is het niet de verbeelding, welke die onaangename kleinigheden buitensporig vergroot, welke den dichter en romanlezer de idealen voorspiegelt, die zij vruchteloos in de wezentlijkheid zoeken en wier gemis hen zoo mismoedig maakt? Ja ik zou een voorbeeld tot bewijs zeer nabij voor oogen kunnen stellen, indien de oude heer (hier zag hij den ouden heer vragend aan, die glimlagchend hem toeknikte) het mij ten goede wil houden. Wat anders toch dan de verbeelding is het, die Mijnheer zoo ontevreden doet zijn met de menschen, en bijzonder de dienstboden van onzen tijd. Hare werking is het, die allen in een ongunstig licht aan hem voorstelt, omdat hij misschien door eene bittere ondervinding sommigen als slecht heeft leeren kennen. Dat is nu slechts in een bijzonder punt, maar zoo werkt de verbeelding ook in 't algemeen, en zoo wordt zij het graf der vergenoegdheid, als wier bron gij haar aan ons voorsteldet.
B. Met uw verlof, ik ontken niet, dat de verbeelding

{==744==} {>>pagina-aanduiding<<}
uitsporig worden en nadeelig op de vergenoegdheid werken kan. Het spreekt van zelf, dat zij bestuurd en goed geregeld moet worden.
A. Daarom hebt gij dat dan straks zekerlijk verzwegen, want gij althans hebt het niet uitgesproken, dat de verbeelding regeling en bestuur noodig heeft. De onwillekeurige wijziging toch, die de werking der verbeelding door de gesteldheid des ligchaams ondergaat, zult gij wel niet voor hare regeling willen doen doorgaan. Dan, ja, zou de vergenoegdheid geheel van onzen ligchamelijken toestand afhankelijk zijn. Maar ik heb u doen gevoelen, tot welke gedrogtelijke gevolgen die stelling heenvoert. Dan zou onze vergenoegdheid geheel van onzen wil onafhankelijk zijn, en zoo wij er nog iets aan konden toebrengen, zouden wij het middel daartoe in het diëet en in de apotheek moeten zoeken. Bloedzuigers en aderlatingen, bloed verdunnende en buikzuiverende middelen zouden dan al de geschiktste wapenen zijn, die ons ter bestrijding der ontevredenheid overbleven. Neen vriend, zulk eene ongerijmde stelling kunt gij niet willen volhouden.
B. Dat wil ik ook niet, ik voel en stem toe, dat de verbeelding, om de vergenoegdheid uit te werken, regeling en bestuur noodig heeft, maar gij zult immers ook haren vermogenden invloed op de vergenoegdheid niet ontkennen?
A. Geenszins, ik erken ten volle, dat de verbeelding als een der krachtigste middelen tot vergenoegdheid dienen kan, maar ik ontken dat zij de eigenlijke bron en grond daarvan is, juist omdat nog iets anders en hoogers haar moet regelen en besturen. En waardoor anders kunnen wij haar waarlijk regelen en besturen, dan door dat heerlijk vermogen, dat Godsgeschenk, dat als waarteeken van onze hemelsche afkomst en bestemming ons gegeven is, 't zij wij het rede of verstand en geweten noemen. Dat alleen kan, dat moet, gelijk alle lagere vermogens, zoo ook de verbeelding besturen, en daarom beweerde ik reeds bij den aanvang van ons gesprek, dat in godsvrucht en deugd (of in godsvrucht, want daarvan is deugd onafscheidelijk) de

{==745==} {>>pagina-aanduiding<<}
eigenlijke grond der vergenoegdheid is gelegen. - ‘En zoudt gij dat dan nu niet nog wat nader willen aanwijzen, Mijnheer?’ vroeg de dame, die aanhoudend hare levendige belangstelling in het gevoerde gesprek had doen blijken.
A. Gaarne zou ik dat, want ik zelf ben innig overtuigd van de waarheid der uitspraak van den vromen ouden dichter:

Tot vrolijk leven 
Wordt hij gedreven, 
Die op God door Christus bouwt. 


En van deze:

O lag het hart van die Gods wegen loopen 
Voor uwe oogen open, 
Gij vondt daarin geschreven: 
Vrolijk, vrolijk is ons leven. 


En niets wensch ik vuriger, dan dat al mijne medemenschen in die overtuiging deelen, en bij ondervinding hare waarheid erkennen mogten; maar, schoon ik mij mijne roeping en bediening, die mijn vriend u reeds zal hebben doen raden, voor niemand schaam en nooit of nergens haar hoop te verzaken, mag noch wil ik toch vergeten, dat ik hier niet op mijn kansel sta, noch onder mijne katechisanten zit, en daartoe zou ik, naar ik vrees, bij eene ontwikkeling mijner laatste stelling in groote verzoeking geraken. De dom, die ik daar van achter de boomen reeds van zeer nabij zie te voorschijn komen, herinnert mij waar ik ben, en ons allen, dat wij ons moeten gereed maken de schuit te verlaten. Ik heb toch misschien van uw geduld reeds wat te veel gevergd. Maar de zaak is belangrijk. Ben ik schuldig geworden aan onbescheidenheid en misbruik van uw geduld, werp dan een deel dier schuld op mijnen vriend B., die met Mijnheer den student mij aan 't praten bragt. B. heeft, als een waar vriend, reeds meer gezamenlijk met mij gedragen, en zal ook hieraan zich niet onttrekken, niet waar?
B. Wees daaromtrent gerust, vriend, maar onder ééne voorwaarde.

{==746==} {>>pagina-aanduiding<<}

A. En die is?
B. Dat gij ons nog die kernachtige regels van uwen camphuizen laat hooren, die gij nog onlangs als eene treffelijke beschrijving der ware vergenoegdheid voor mij opzeidet.
A. O gaarne, ik kan ons gesprek niet beter besluiten.

Genoeg heeft niemand van de menschen, 
Dan die, in 't aardsche doorgestreên, 
En met zulks als hij heeft tevreên, 
Gerust en stil, heeft wat hij wil, 
Wil wat hij heeft, kan wat hij poogt en doet, 
Doet wat hij kan, een heer van zijn gemoed. 









Herinneringen aan eene reis naar Stokholm, ter gelegenheid van de vergadering der Scandinavische natuuronderzoekers in julij 1842, door J. van der Hoeven.

(Vervolg en slot van bl. 711.)

Zevende Hoofdstuk.


Nog iets over Koppenhagen. Terugreis over Kiel en Hamburg.

Koppenhagen beviel mij nu nog meer dan te voren. Er is daar veel meer leven dan te Stokholm, en de stad zelve is, hoezeer in ligging met Stokholm niet te vergelijken, zeker fraaijer. De regte, breede straten in het noordoostelijke gedeelte der stad zijn over 't geheel met groote, hooge huizen versierd, en, behalve de groote nieuwe Koningsmarkt (Kongens Nytorv), is de Frederiksplaats, welke in het midden der vorige eeuw onder de regering van frederik V is aangelegd, bijzonder schoon, eene achthoekige ruimte, welke met vier aan elkander gelijke paleizen omgeven en aan vier zijden open is, waarop vier regte straten uitloopen. Een standbeeld van frederik V te paard uit brons, in 1768 door saly vervaardigd, prijkt op het midden van die plaats op een marmeren voetstuk van 19 voet hoogte. Minder schoon is het standbeeld van christiaan V, eveneens te paard, uit lood gegoten, 't geen op de nieuwe Koningsmarkt is op-
{==747==} {>>pagina-aanduiding<<}
gerigt. Bij de nieuwe haven en vooral in de havenstad (Christians Hav) wordt men aan Hollandsche steden herinnerd. Het raadhuis in het westelijke gedeelte der stad, in 1815 voltooid, prijkt aan den hoofdingang met eene schoone rij van zuilen, en draagt op het frontispice dit opschrift: Med Lov skall man Land bygge, 't geen de woorden zijn, waarmede het Jutlandsche wetboek van 1240, door waldemar II ontworpen, aanvangt, en die in eene Latijnsche vertaling dus luiden: Legibus regna fundanda sunt. Het koninklijk paleis Christiansborg is in 1830 voltooid en naar het plan van hansen opgetrokken op dezelfde plaats, waar het voormalige gebouw, in den brand van 1794 vernietigd, geplaatst was. Hoe schoon en imposant het ook is, zoo konden oude lieden, zich het vroegere herinnerende, er geen behagen in
vinden, en in hunne lofspraken over het eerste deden zij mij aan den tempelbouw der onder zerubbabel wedergekeerde Joden denken, toen vele der priesters en Leviten en hoofden der vaderen, die oud waren en het eerste huis gezien hadden, hun luid geween met de stemmen der juichenden en zich verblijdenden vermengden. De Koning bewoont dit paleis niet, maar een van de sedert dien brand tot gebruik des koninklijken geslachts ingerigte vier paleizen der Frederiksplaats.
In Christiansborg vindt men, in dertien ruime zalen in de bovenste étage, het koninklijk Museum van schilderijen. In Koppenhagen zelf verhaalden mij velen, dat deze verzameling meer uitgestrekt dan uitgezocht is, en ontrieden mij, dezelve bij den korten tijd mijns verblijfs te bezigtigen; anderen beweerden later, dat dit oordeel te ongunstig was. Een schoon sieraad van dit slot zal het Thorwaldsche Museum zijn, 't geen in een der vleugels van hetzelve werd ingerigt. In het hoofdgebouw van het slot aan de noordwestelijke zijde is het Museum van noordsche oudheden in zeven kamers geplaatst. Wij zagen hier eene groote menigte van steenen messen, bijlen, pijlspitsen, halssieraden van barnsteen, veelligt drieduizend jaren oud, kalender-staven en oude kerk-altaren van de dertiende eeuw. In gezelschap van Prof. molbech, een' der Bibliothecarissen, bezigtigde ik de uitgebreide koninklijke boekerij, aan de zuidzijde van het Christiansborger slot. De geschreven catalogus bestaat uit bijkans 200 folio banden. De bibliotheek telt tusschen de drie- en vierhonderdduizend banden. Jaarlijks worden 7000

{==748==} {>>pagina-aanduiding<<}
thalers tot aankoop besteed. In de groote benedenzaal, van 125 el lengte, staan theologische en letterkundige werken. Ook de schat van boeken uit de natuurlijke geschiedenis is zeer rijk.
Digt bij het Christiansborger slot ligt de beurs aan de haven, een zeer lang smal gebouw, met een' toren, wiens spits door vier om elkander geslingerde draken of slangen gevormd wordt. In de omgangen vindt men allerlei winkels, niet ongelijk aan de Bazars van Londen, doch minder prachtig. In de hoofdzaal hangt eene groote schilderij van den Deenschen historieschilder höier, waarop christiaan IV is voorgesteld, als jonge Prins, den beroemden sterrekundige tycho brahé op het eiland Hveen in 1592 bezoekende, en hem met eene gouden keten versierende. Daar onder de regering van dezen christiaan IV de beurs gesticht is, en niemand den invloed van wis- en sterrekundige wetenschappen op zeevaart en handel ontkennen zal, komt mij het onderwerp aan deze plaats welgekozen voor, al wordt men dan ook daarbij onwillekeurig herinnerd, dat tycho brahé weinige jaren na dat hem gemelde onderscheiding te beurt viel, genoodzaakt werd zijn ondankbaar vaderland te verlaten.
Bij de Drieëenigheidskerk (Kjöbmagergade) is het observatorium boven een' ronden toren, dien men beklimt langs een' spiralen breeden opgang zonder trappen. De Koppenhagers zullen niet vergeten u te verhalen, dat peter de groote, tijdens zijn verblijf aldaar in 1716, eenmaal met eene koets met vier paarden dezen toren op- en afgereden is. 't Geen mij meer trof, was de anecdote, die mij een Deensch geleerde verhaalde. Peter de groote met frederik IV op dezen toren staande, vroeg hem, of, zoo hij beval een' zijner onderdanen van daar neder te storten, zulk een bevel zou worden opgevolgd? De Deensche Koning moest zulks ontkennen. ‘Mijne magt is grooter,’ antwoordde peter. Frederik vroeg hem daarop, of hij op dien toren zich zou durven te slapen leggen met het hoofd op de knieën van een' zijner onderdanen? Peter aarzelde te antwoorden. ‘Dat zou ik gerust durven doen,’ hernam daarop de Deensche Koning; ‘mijn vertrouwen op mijne onderdanen is grooter.’
Koppenhagen telt ruim 120,000 inwoners, en is derhalve, als hoofdstad van een rijk, 't geen slechts anderhalf millioen inwoners telt, (het eigenlijk Denemarken met Slees-
{==749==} {>>pagina-aanduiding<<}
wijk) eene zeer volkrijke stad. De Universiteit alhier, in 1478 door christiaan I opgerigt, telt thans tusschen 700 en 800 studenten. Wij hebben vroeger bij ons verblijf te Kiel opgeteekend, dat velen daar meenden, dat de Koppenhaagsche Universiteit te zeer boven die van Kiel bevoordeeld werd. Hier waren er weêr, die meenden, dat de onkosten der Kielsche Universiteit, bij het betrekkelijk geringe nut, dat zij sticht, wel konden worden uitgespaard en dat voor de kleine bevolking van het rijk eene enkele Universiteit volstaan kon. ‘Wanneer men echter bedenkt, (ik gebruik hier de woorden van den beroemden hausmann, Reise durch Skandinavien, I.S. 24, omdat ik liefst een' vreemde laat spreken over een gevoelen, dat ook in ons land op de handelwijze der regering niet zonder invloed is geweest) wanneer men echter bedenkt, dat het nut eener Universiteit zich niet alleen tot het onderrigt der studerende jeugd beperkt, maar het voordeel mede in rekening brengt, hetgeen eene goed bezette Universiteit voor de wetenschappen en daardoor voor de geheele menschheid stichten kan, hetwelk juist bij kleine Universiteiten het voornaamste voordeel is, bij eene in eene residentie of groote handelstad gevestigde daarentegen ligtelijk eene ondergeschikte waarde heeft; wanneer men verder in het oog houdt, dat de Universiteit te Kiel menigen jongeling uit de Deensche Hertogdommen het studeren mogelijk maakt, die buiten staat zou zijn de veel kostbaarder Universiteit der hoofdstad te bezoeken; wanneer men eindelijk het voordeel
berekent, dat de Hoogeschool van Kiel, niettegenstaande hare geringheid, voor de stad en de omliggende streken door vermeerdering van den omloop van geld aanbrengt; - dan moet men de humaniteit des Konings zegenen, die de groote offers niet ontziet, welke ter instandhouding der Kielsche Universiteit geëischt worden.’
De Professoren zijn in vier faculteiten verdeeld. In de theologische faculteit heeft men drie gewone en twee buitengewone, in de regtsgeleerde vier gewone en een buitengewone, in de geneeskunde zes gewone en twee buitengewone, in de wijsgeerige acht gewone en elf buitengewone Professoren, in het geheel dus negenendertig, waarvan drieentwintig gewone. Onder de letterkundigen zijn oehlenschlager en madvig algemeen bekend, en in die zelfde wijsgeerige faculteit is de beroemde oersted Hoogleeraar der Natuurkunde, die door eene der gewigtigste ontdekkin-
{==750==} {>>pagina-aanduiding<<}
gen van den lateren tijd zijnen naam onsterfelijk gemaakt heeft; eene ontdekking, waardoor het geïsoleerd staand verschijnsel van het magnetismus met de algemeen werkende kracht der elektrieke vloeistof in verband gebragt werd. Oersted had de goedheid mij zelf in de verzameling der natuurkundige instrumenten rond te geleiden, en de naald te toonen, waaraan hij het eerst in 1819 de schommeling en afwijking, door eene kolom van volta voortgebragt, had waargenomen. Met de Universiteit is eene polytechnische inrigting verbonden, waarvan oersted Directeur is, en die in 1829 werd opgerigt. Hier is eene ruime werkplaats voor allerlei oefeningen, die onder een' afzonderlijken opzigter staat. Het theoretisch onderwijs wordt door oersted, zeise en forchhammer, allen Professoren der Universiteit, gegeven, en zekerlijk kan dergelijk onderwijs aan eene industrieschool of polytechnisch instituut niet vollediger of grondiger gegeven worden, dan wanneer het met eene Akademie verbonden is. Men kan dan van de leeraars, die daar onderwijzen, en van de werktuigen en verzamelingen, die daar gevonden worden, voordeel hebben; terwijl men, zoo men in een klein land, gelijk Denemarken, deze school van de Universiteit verwijderd had, zich
met geringere hulpmiddelen en misschien ook met middelmatige onderwijzers zou hebben moeten vergenoegen.
Had ik in Zweden reeds met genoegen opgemerkt, hoe lofwaardig de ijver was, waarmede de hooge Regering den bloei der wetenschappen tracht te bevorderen, ik vond dit, en nog meer veelligt, in Denemarken. Christiaan VIII is zelf een beoefenaar der natuurkundige wetenschappen, en moet vooral in natuurlijke geschiedenis vele kundigheden bezitten. De beoefenaars der wetenschappen te beschermen en te vereeren, houdt hij voor een' der eersten zijner koninklijke pligten. Alles, wat den bloei der wetenschappen bevorderen kan, bevordert den roem zijner regering en van zijn land; daarop mag niet bezuinigd worden. Oersted verhaalde mij daarvan merkwaardige voorbeelden. Op een verzoek om noodige gelden voor eene wetenschappelijke onderneming had hem een Minister toegevoegd: ‘Wij zijn wel een klein volk, maar dumm wollen wir doch nicht werden.’ Mij komen daarbij de woorden van gleim in het geheugen: ‘Dumm machen lassen wir uns nicht.’ Dat is de troost van een klein volk, dat zijne sterkte gevoelt! In het tegen-
{==751==} {>>pagina-aanduiding<<}
woordig Europa verstikt men dien vrijen geest te dikwerf, en, alleen op materiéle belangen ziende, vergeet men, dat menschen nog iets anders zijn dan getallen. Die groote woorden van den geschiedschrijver von müller mogen ook wij (een klein volk, even als de Deenen), ons wel gestadig herinneren: Die grössten Dinge sind durch kleine Völker geschehen; sie bedurften der Anstrengung. Door dien geest werden onze vaders groot, en Nederland, een naauwelijks zigtbare plek op de wereldkaart, trok aller oogen tot zich en verspreidde licht in het rijk der wetenschappen over den ganschen aardbol.
Een groot gedeelte van mijnen tijd bij mijn tweede verblijf te Koppenhagen besteedde ik aan het bezigtigen der ontleedkundige verzameling van eschricht, waarin een groote schat van voorwerpen aanwezig is, die op de walvisschen betrekking hebben. Het koninklijk museum van natuurlijke geschiedenis, in het jaar 1801 uit eene vereeniging van verschillende verspreide verzamelingen opgerigt, is in een voormalig grafelijk paleis in de Stormgade geplaatst. Prof. reinhardt, wiens zoon, de Candidaat reinhardt, op de vergadering te Stokholm geweest was en mij in Koppenhagen met verpligtende dienstvaardigheid rondgeleidde, woont bij deze verzamelingen. Men ziet hier vele Groenlandsche dieren, vooral visschen, die in andere Europesche Musea zeldzaam zijn. Bij reinhardt bragt ik eenen aangenamen middag door in gezelschap van schouw en hornschuch, en bezocht met den laatste ook nog den ijverigen Entomoloog westermann, wiens verzameling van vlinders en kevers door rijkdom der soorten en schoonheid der exemplaren uitmunt.
Ook het bij Koppenhagen gelegen dorp Lyngby werd door mij in gezelschap van Prof. molbech bezocht, daar wij eene uitnoodiging hadden bij den Prof. in de regten k.r., welke aldaar zijn buitenverblijf heeft. Wij vonden eene kleine, bescheidene woning, eene hupsche, beschaafde familie en een ongedwongen onderhoud. Lyngby ligt in eene fraaije streek, anderhalf mijl ten noorden van Koppenhagen. Hier heeft men een meer, heuvelen, bosschen en velden en vriendelijke landhuizen van inwoners der hoofdstad. Hier kan men gelukkig leven; hier

‘Nunc veterum libris, nunc somno et inertibus horis 
Ducere sollicitae jucunda oblivia vitae.’ 



{==752==} {>>pagina-aanduiding<<}

Bij Lyngby ligt ook het eenvoudig lustslot Sorgenfrie, door christiaan VIII als Prins bewoond en nog een geliefd verblijf des Konings, hoezeer het huis te klein is om een koninklijk gevolg te herbergen. In het park en de tuinen kan men vrij rondwandelen. Deze plaats is eene der meest bezochte plekken, waarin de inwoners van Koppenhagen zich 's zomers verlustigen. Reeds viel de avond, eer wij afscheid namen van onzen vriendelijken gastheer. Schoone zielen leert men eerst regt schatten, wanneer men hunnen omgang geniet in de vrije natuur, en waar de adem der frissche landlucht al het stof der stedelijke begrippen en beperkingen wegblaast. Er is dan in de vreugde een ernst en in den ernst eene opgeruimdheid, die ons het leven onder nieuwe vormen vertoont, en wij verblijden ons, dat wij op Gods schoone aarde te midden van vriendelijke menschengestalten omwandelen.
Ik moest Koppenhagen verlaten, hoezeer ik het ongaarne deed. De reeds welbekende stoomboot, Christiaan de achtste, bragt mij naar Kiel terug. Stormachtig was de nacht; onder regen- en windvlagen kwamen wij te Kiel. Hier bleef ik met Prof. hornschuch tot den volgenden dag, met wien ik, toen het weder 's middags weder opklaarde, de schoone wandelingen langs de haven bezocht. De vorige bekenden, Prof. pfaff, behn en ratjen, werden weder opgezocht. In gezelschap van hornschuch bragt ik den volgenden middag bij boie door. Wij begeleidden onzen vriend tot aan de overzijde der haven, waar een rijtuig hem wachtte, waarmede hij naar een landgoed in Holstein vertrekken zou, om daar in eenen vriendenkring eenige dagen door te brengen, alvorens hij naar Greifswalde terug zou keeren. Gelijke stemming des gemoeds had ons aangetrokken, en, hoe kort de kennismaking ook was, het afscheid was hartelijk en niet zonder smartelijk gevoel, dat echter door de gedachte, van door eenen goeden genius nog wel eens weder bij elkander gebragt te zullen worden, verzacht werd.
Van Kiel naar Hamburg werd mij de reize veraangenaamd door het gezelschap van den wakkeren Geneesheer nagel uit Altona, en in Hamburg bewees Prof. lehmann mij al die hulpvaardigheid, welke ik, bij de treurige berigten, die mij van huis waren toegezonden, zoo zeer behoefde, om mijne terugreis te kunnen bespoedigen.
En zoo heb ik weder op deze reis, gelijk zoo dikwijls

{==753==} {>>pagina-aanduiding<<}
vroeger, vriendelijke, belangstellende, welwillende menschen aangetroffen, die, zoo ik naar mijne ondervinding oordeelen mag, overal te vinden zijn. Met meerdere liefde voor de wetenschap bezield, wier beoefening menschen aan elkander verbindt, als door de deelneming aan eene geheimzinnige broederschap; met dankbaarheid voor het voorregt, menschen persoonlijk te hebben leeren kennen en liefhebben, wier namen met eer in de wetenschap prijken en door geheel ons werelddeel met achting worden genoemd, keerde ik van deze, gelijk van vroegere reizen, tot mijn vaderland en tot mijne bezigheden weder. Van de treurige en hartbrekende gewaarwordingen, die mij daar wachtten, melde ik in deze herinneringen niet. Zij betreffen mij bijzonder, en zijn voor 't algemeen, waaraan ik deze aanteekeningen thans mededeel, van geen belang. Mogt slechts 't geen ik onder de levendige indrukken van het oogenblik opteekende, en hier wel niet in den vorm, maar toch in den ongetooiden stijl van brieven mededeelde, niet van alle belang ontbloot zijn! Mogt het onze landgenooten voor eenigen tijd verplaatsen bij volken, die, uit denzelfden grooten volksstam gesproten, ons in wetenschappelijken zin thans schijnen vooruit te streven! Ik kan het niet ontveinzen, dat het een bedenkelijk en bedroevend teeken is, dat men bij ons tegenwoordig oude godsdienstverschillen opwarmt, en aan vroegere vormen, ik weet niet welk heil, verbonden acht. Mogt men toch deze kleingeestigen met geen antwoord verwaardigen, die het licht der wetenschap zoo gaarne zouden uitdooven! Mogten alle mannen, die het met wetenschap en waarheid wèl meenen, in geslotene rijen zich moedig scharen tegen deze door eene zekere modezucht onzer dagen bij aanzienlijke standen, waar vroeger voltaire in de mode was, begunstigde en steeds stouter wordende vrienden der schemering, en, terwijl zij elke ware overtuiging van braven eerbiedigen, toch onbewimpeld toonen, wat waarde in hunne oogen die
duisterlingen hebben! Niet regtzinnigheid kan Nederland redden, maar echte wetenschappelijke zin.

‘Dumm machen lassen wir uns nicht; 
Wir wissen, dass wir's werden sollen! 
Vernunft heisst das von Gott uns angesteckte Licht, 
Das sie auslöschen wollen! 
Wir wissen, dass wir dumm, dumm wieder werden sollen, 
Und werden's ganz gewiss mit Gottes Hülfe nicht!’ 









{==754==} {>>pagina-aanduiding<<}

Het heilige graf te Jeruzalem.

(Vervolg en slot van bl. 718.)

Wij zullen de reizigers, wanneer zij Jeruzalem zijn binnengetreden, niet op hunne wandelingen, en met name robinson niet op zijne togten rondom de stad vergezellen. Wij zullen ook niet met hen blijven stilstaan bij plaatsen, welke nog slechts door overleveringen bestaan. Wij laten het den lezer vrij, met het boek van den een' of anderen reiziger in de hand, wiens verhaal hem het meeste uitlokt, hen naar verkiezing te volgen en van het verhaalde te gelooven zoo veel hij wil. Wij willen niet in het onzekere medezoeken, waar het huis stond, in een van welks zalen de Zaligmaker den laatsten maaltijd vierde en tot eene gedachtenis instelde. Men kan met geenerlei zekerheid de plek bepalen en aanwijzen, waar Hij den bangen zielenstrijd gestreden heeft. Konde men zelfs de plaats uitvinden, waar het snoodst verraad zijn beslag verkreeg, wij zouden er liefst niet heengaan. Wij zouden ook niet gaarne de wegen bewandelen, langs welke Hij werd heengeleid, om verhoord, bespot en veroordeeld te worden. De weg der smarte (via dolorosa) is uitgewischt op aarde; en wie zoude op Golgotha kunnen vertoeven? ....
Maar laat ons de reizigers vergezellen, wanneer zij de plaats gaan opzoeken, waar de verheven Lijder van den laatsten strijd gezegd wordt uitgerust te hebben. Van welke gezindte de reiziger, die het heilige graf bezoekt, ook moge wezen, kan het wel anders, of deze plaats moet gewaarwordingen van eenen bijzonderen aard opwekken? De Hertog van ragusa zegt: ‘ook aan den ongevoeligsten mensch deelen zich deze gewaarwordingen mede.’ - ‘Als ondanks zichzelven,’ vervolgt de krijgsman, ‘is men genegen, medegesleept door de gewaarwordingen van zijne geloofsgenooten, zich ook met hunne belangen bezig te houden, die als de onze worden.’
Dit ondervonden ook de Heeren poujoulat en de lamartine, van welke beide de laatste tevens eene korte beschrijving van het heilige graf geeft, zoo als het zich thans vertoont. Na in stilte eenige oogenblikken getoefd te hebben, voor de herinneringen, welke door afbeeldingen opgewekt worden, ging de laatste naar het inwendige der kerk,

{==755==} {>>pagina-aanduiding<<}
waar een steen als ten omkleedsel verstrekt van het verblijf des doods. Het is in twee afdeelingen verdeeld. In de eerste zou nog de steen overgebleven zijn, op welken de Engelen gezeten zijnde, tot de zoekende vrouwen gezegd hebben: Hij is hier niet; Hij is opgestaan. In het tweede gedeelte is het eigenlijke zoogenoemde heilige graf; een sarcophaag van wit marmer, bekleedt de rots, waarin oorspronkelijk het graf uitgehouwen zou geweest zijn.
Steeds brandende gouden en zilveren lampen verlichten deze grot, waar ook bij voortduring wierook ontstoken wordt. Hierdoor wordt de lucht wel met geurigen, maar zoelen wasem vervuld. Ofschoon de Dichter het tot eene voorwaarde gesteld had, dat elk alleen in dit gedeelte van het heiligdom zoude gaan, opdat elk ongestoord, aan eigene gewaarwordingen en aandoeningen overgelaten, zich naar de mate van zijn geloof de groote gebeurtenis zoude kunnen herinneren, kan men hem toch in gedachte vergezellen. Hij legt althans bloot, wat in zijne ziel omging. Hij zegt wel, ‘men kan niet opschrijven wat men dan gevoelt,’ maar laat ons evenwel niet geheel onkundig van hetgeen hij gevoelde, toen hij, knielend en gebogen, voor of op den steen lag, van waar eens een wonder voor onze oogen is opgegaan. Hij bad voor allen, die met een' nog zigtbaren of reeds onzigtbaar geworden band met hem verbonden waren. Hij bad het laatste voor zich. Met regt smeekte hij God om het licht der waarheid in de plaats, waar Hij, die de weg, de waarheid en het leven is, eerst door zijn leven en daarna door zijnen dood, getuigenis van de waarheid had afgelegd. (*) God schijnt hem verhoord te hebben; veel van hetgeen in de ziel des Dichters tot nog toe duister was geweest, gelijk hij zelf zegt, scheidde zich en week voor het licht. Hij
gevoelde zich als iemand, die, na lang een speelbal der winden en golven geweest te zijn en tegen stroom gedreven te hebben, in het gezigt van het strand in eene betere rigting geraakt. Het waren voor hem oogenblikken,

{==756==} {>>pagina-aanduiding<<}
nog bedekt met de nevelen der aarde, die echter eens zullen optrekken. God had zijn hart en zijne gedachten gepeild. - Genoeg, noch hij, noch iemand der zijnen, die allen hem voorgegaan waren, verlieten deze plaats dan met een' traan in het oog.
Gaarne stemmen wij den Dichter toe, dat hier, aan de grens, waar denkbeeldig twee werelden elkander raken en zich scheiden, waar de oude als begraven ligt, en een graf als de wieg van de nieuwe wordt; dat deze plaats veelsoortige gedachten moet opwekken, zoowel bij den wijsgeer, den zedeleeraar, den geschiedschrijver, maar vooral bij den Christen, want deze laatste alleen kan door het geloof bevatten, waarom juist in het graf de overgang van eene oude tot eene nieuwe huishouding moest plaats hebben. Hij slechts kan bevroeden, waarom de dood een ingang tot het leven moest worden. Doch laat ons ook anderen volgen, terwijl zij, elk op zijne wijze, de plaats naderen, van welke, waar zij ook eens moge gestaan hebben, met regt ook nu nog kan gezongen worden:

‘Hier rust Hij uit van al zijn lijden.’ 


Maar niet alleen de bewegelijke verbeelding van den Dichter wordt bij dit graf in verrukking weggesleept; de Krijgsman, wiens hart onder het harnas verstaald kon geraakt zijn, en wiens gevoel, te midden van zoo vele bloedige veldslagen, welke hij onder den wereldveroveraar had te strijden, afgesleten en verstompt moest schijnen, hoe nadert hij deze plaats? Brengt hij zijnen degen ten offer op het graf van christus? Hij offert zijn hart! Niet zoo overvloedig in woorden, als zijn voorganger, meldt hij slechts met weinige de gevoelens, die hem bezielden, toen hij de verschillende plekken bezocht, welke, in een klein bestek, aan zoo vele belangrijke punten, in de lijdensgeschiedenis van onzen Heer vooral, herinneren. ‘Wie zou te midden van dit heiligdom koud en ongevoelig kunnen blijven?’ - ‘Uit deze plaats,’ dus vervolgt hij, ‘stroomde het schitterend licht, hetwelk de wereld moest verlichten (joh. I:4); van hier heeft zich eene Godsdienst voortgeplant, gegrond op de verhevenste zedeleer en op eenen geest van liefde en vrede, te voren onbekend; eens Godsdienst, welke den mensch moet herstellen in de plaats, hem door God bij de schepping aan-
{==757==} {>>pagina-aanduiding<<}
gewezen, en welke aan de zwakheid en het ongeluk dienstbaar moest worden. Het bloed van christus heeft een nieuw tijdperk, eene nieuwe tijdrekening, eene nieuwe zedelijke wereld gegrondvest.’ En dat deze gewaarwordingen niet voorbijgaande, niet de opwellingen van het oogenblik waren, blijkt duidelijk uit de stemming, waarin de Krijgsoverste Jeruzalem verliet, nadat hij, om den krijgsman niet geheel te verzaken, vooraf nog het zwaard van godfried van bouillon had in handen genomen, met al den eerbied, zoo als hij zegt, welken de nagedachtenis van eenen Christelijken held verdient, die gedurende zijn leven zoo vele
blijken van dapperheid en deugd, als van beleid gegeven had.
‘Christelijke lezers (hooren wij de chateaubriand zeggen) zullen vragen, wat ik ontwaarde bij het intreden in dit ontzagwekkend verblijf?’ Ziet hier zijn antwoord: ‘Zulks te beschrijven, is mij ondoenlijk. Zóó veel kwam mij te gelijk voor den geest, dat ik denzelven niet op eenig bijzonder denkbeeld kon vestigen. Bijna een half uur bleef ik geknield in het kleine grafkamertje, zonder de oogen van den grafsteen te kunnen afwenden. Een der beide geestelijken, die mij herwaarts geleidden, knielde naast mij, het hoofd voorover op het marmer gebukt; de andere las, bij lamplicht, uit de Evangeliën die plaatsen voor, welke op het graf betrekking hadden. Tusschen elk vers sprak hij een gebed uit. Dit alleen kan ik verzekeren, dat het gezigt dezer grafstede mij mijne zwakheid slechts deed gevoelen, tot op het oogenblik, dat mijn leidsman, met paulus, uitriep? Dood, waar is uw prikkel? Graf, waar is uwe overwinning? Toen was het mij, alsof dood en graf hunne nederlaag, hier op deze plaats voltooid, met luider stemme bekenden.’
Maar wanneer men ook in zulk eene stemming naar de plaats gaat, waar eens de Heer gerust heeft, en opgewekt is om te zitten aan Gods regterhand, kan men echter niet nalaten te vragen, wanneer men voor den Tempel staat, die gezegd wordt thans de begraafplaats te bedekken: heeft hier waarlijk eens de Heer den slaap des doods geslapen?
De Heer von schubert, en ook van 's gravenweert, houdt het er voor, dat het heilige graf nog op dezelfde plaats gevonden wordt, waar het van ouds gestaan heeft. De laatste zegt: ‘Ik aarzel niet, den Golgotha en de spe-
{==758==} {>>pagina-aanduiding<<}
lonk in de kerk als de kruisigings- en waarachtige begraafplaats te erkennen.’ (3de D. bl. 27 en verv.) Traditie en joh. XIX:41 schijnen hem dit te bevestigen. Men zal weldra hooren, hoe robinson hierover denkt, en zijne gedane nasporingen zetten aan zijne meening over dit alles veel gezag bij. De geleerde Dr. g.h. von schubert, toen hij het doel zijner reis bereikt had, toen hij Jeruzalem had mogen binnenkomen, toen hij voor de kerk van het heilige graf stond, verlangde ook vurig binnengelaten te worden; maar hij kon zijn oogmerk niet dadelijk bereiken; de kerk was nog niet ontsloten, want tot nog toe bewaren de Turken de sleutels van dit heiligdom. Het is den Christenen slechts op zekere tijden vergund, binnen de kerk te komen. Maar die zich verwondert, hoe Turken de wacht houden aan deze plaats, hij wete, dat verkeerde krakeelingen van menschen, die een verdorven verstand hebben, aanleiding geven, dat de Turken den toegang tot het heilige graf moeten bewaken: zij moeten dikwijls door hunne zweepen den blinden ijver der zich onderling op eene onbehoorlijke wijze verdringende Christenen beteugelen. Dat het hier alles behalve geregeld toegaat, ja dat doorgaans alle eerbied verloren wordt, die in elk huis des gebeds behoort in acht genomen te worden, blijkt vooral ook uit hetgeen de Heer van 's gravenweert hiervan zegt. In plaats van stilte en eerbied, vindt men daar een aantal menschen, meestal Christenen, die heen en weder woelen en over hunne belangen spreken, als de
koopers en verkoopers in den ouden Tempel; kinderen, die spelen, zich vermaken en joelen als op de straat; bijna dagelijks eene Grieksche, Armenische of Roomsche processie, welke binnen de kerkwanden besloten moeten blijven, met banieren en reliquiën en beelden en plegtgewaden, aan het Heidendom ontleend, rondgaande; in één woord, de wereld, zoo als zij is, tegenover de wereld, gelijk de Zaligmaker haar wenschte te hervormen.
Gaarne zouden wij, met von schubert, ons aansluiten bij hen, die de dienst in de kerk volgden; maar dit belangrijk reisverhaal is vertaald, en kan dus in onze taal in zijn geheel gelezen worden, terwijl de beschrijving te uitvoerig is, om overgenomen te worden, en tevens voor een uittreksel niet wel geschikt, van wege den eigenaardigen stijl. Wij zullen derhalve ook den nacht niet met hem, wakende in de kerk, boven het heilige graf doorbren-
{==759==} {>>pagina-aanduiding<<}
gen. Eenig moet zeker zulk een doorgebragte nacht wezen, te midden van eenen tempel, te Jeruzalem, waar zoo vele herinneringen de ziel bezig houden! Eenen niet te beschrijven indruk moet de Godsdienstoefening maken, wanneer deze, te midden van den nacht, in onderscheidene talen en door verschillende tongen van Christenen gevierd wordt. Het oogenblik zal evenwel zielverheffender geweest zijn, toen de eerste lichtstralen uit het Oosten, na dezen nacht, door de vensters der kerk vielen. Zal het toen niet in de ziel van onzen reiziger geweest zijn, als toen het begon te lichten, tegen den eersten dag der week? Maar wij willen het onzen Lezeren overlaten, uit de pen des schrijvers met zijne eigene woorden te hooren, wat er gedurende dezen nacht in zijne ziel omging. Laat ons liever ook met deze reizigers in het graf vertoeven, dan ons in de reijen der zingenden mengen, die wel blijken van Godsdienstijver geven, maar toch door zinnelijke voorwerpen te verre afgetrokken worden van de stille aanbidding in geest en in waarheid, die den Christen het meest zoude voegen, op eene plaats, waar de heerlijkste vooruitzigten van de smartelijkste herinneringen niet kunnen gescheiden worden. Immers moest de Christus niet deze dingen lijden en alzoo in zijne heerlijkheid ingaan?
Von schubert heeft veel met deze weinige woorden uitgedrukt: ‘dat indrukken van vreugd en smart in het leven gevonden worden, welke de ziel zoo geheel vervullen, dat de mensch voor geene andere toespraak vatbaar is, maar, wanneer deze oogenblikken voorbijgegaan zijn, en de ziel rekenschap zou moeten geven, wat in haar omgegaan is, de mensch zou zeggen: ik herinner mij niet, wat er in mij omgegaan is.’ Het is mogelijk, dat bij sommigen de taal te arm is om te kunnen uitdrukken wat de ziel gevoelt, wanneer het hoogere haar geheel vervult, in tegenoverstelling van het alledaagsche. Bij anderen worden welligt zulke gewaarwordingen, die van boven zijn, als in het inwendige teruggedrongen, om aldaar tot eene betere toekomst bewaard te blijven, veilig te midden van het door omstandigheden noodzakelijke bejag der wereld.
Wij kunnen von schubert geen ongelijk geven, wanneer hij zegt: ‘Hoe weinig zou van dit alles het mijne gebleven zijn, indien ik slechts uit eigene kracht gevoeld en gebeden had, toen ik voor de eerste maal knielde en bad!’

{==760==} {>>pagina-aanduiding<<}

Na deze allen gevolgd te zijn en gehoord te hebben, mogen wij den Landgenoot, van wien wij reeds gesproken hebben, niet vergeten. Wij nemen zijn verhaal omtrent het heilige graf in deszelfs geheel over, als zijnde kort en der overneming wel waardig. Wij doen dit te eerder, dewijl men niet nagelaten heeft hem te gispen, waartoe hier en daar wel eenige aanleiding was; maar wanneer iemands misslagen vermeld moeten worden, dan vordert toch ook de billijkheid, het goede, hetwelk bij eenen schrijver gevonden wordt, niet opzettelijk voorbij te zien. Heeft de schrijver, hetgeen niet te loochenen valt, zich hier en daar al te zeer gestreeld gevonden door vorstelijke beleefdheden, in het verblijf, waar christus gezegd wordt gerust te hebben, of waar men althans de herinnering bewaren wil, gevoelde hij, met zijnen dienaar, dezelfde behoefte aan de eindelooze barmhartigheid des Vaders, in de verbeiding der opstanding, door christus jezus den boetvaardigen zondaar toegezegd. ‘Bij mijn eerste bezoek had een eerwaardig grijsaard, een Armenisch priester, de dienst verrigt, en hield de wacht bij de heilige plaats; wij hadden geen woord meer gewisseld. Ik ging voor, en bij dien aanblik rolden mij de tranen van de wangen; doch ik wend mij om, en ziet, daar vind ik de drie jongelingen, die mij vergezelden, een Konstantinopolitaan, een Hollander en een Syriër, een Roomschgezinde, een Protestant en een Grieksch Armeniër, zonder onderlinge afspraak, als door de Goddelijke majesteit van het oord getroffen, achter mij en met nedergebogene hoofden, geknield en biddende. Nimmer zal ik dit oogenblik vergeten. Zoo vereenigen zich dan alle gezindheden, die naar christus genoemd worden,
in de aanbidding van dien Heiland, welke den verwoesten tempel zijns ligchaams in drie dagen herbouwde, en dood en graf aan zijne volgelingen leerde beschouwen, niet als eene vernietiging van alles, maar als den noodwendigen overgang tot dat betere leven, waar niet naar de bekrompene en kleingeestige denkbeelden van laaghartige en hartstogtelijke menschen, maar naar de eindelooze barmhartigheid des Vaders, die in de Hemelen is, zal geoordeeld worden, waar al het onregt en het gejammer onzer kleine planeet zal ophouden, en de onsterfelijke geest, voor het eindelooze geschapen, zich eenen trapsgewijzen werkkring en een bestaan zal zien ontsluiten, waarvan wij hier den voorsmaak zelfs niet kunnen vermoeden.’

{==761==} {>>pagina-aanduiding<<}

Zulk eenen diepen indruk maakt het bezoeken van deze plaats op mannen van eene verschillende geaardheid en uiteenloopende gevoelens, naar derzelver stand en betrekking in de maatschappij. Deze plaats zoude het evenwel ook op den minder gevoelige maken, indien slechts een welgeplaatst hart in zijnen boezem klopt, indien zijn geest voor eenigen indruk van iets hoogers vatbaar is.
Maar het is ook waar, wat zal deze plaats alleen, wat de nadering tot de rots, waarin het graf zoude uitgehouwen geweest zijn, afdoen, indien dit alles slechts eene opwinding voor een oogenblik ware, zonder een vast vertrouwen, op het Evangelie als op eene onwankelbare rots gegrond, dat wat gebeurd is, indien niet aan deze plaats, dan toch te Jeruzalem, waarachtig is? Zoo wete dan zekerlijk het gansche huis Israëls, dat God hem tot eenen Heer en Christus gemaakt heeft, namelijk dien Jezus, dien gij gekruist hebt! Wat zoude er van het angstig kloppend hart worden, zonder deze verzekering: Vreest niet: Ik ben de eerste en de laatste: en die leve; en ik ben dood geweest en ziet ik ben levend in alle eeuwigheid.
Uit deze plaats zijn zeker reeds vele verzuchtingen opgeklommen, en reeds sedert eeuwen heeft men daarheen gestreefd, om haar te doen erkennen als die plaats, waar alle volken zullen komen en U aanbidden. En echter, in weerwil van de bewijzen, welke men meent gevonden te hebben, dat hier wezentlijk het graf van christus geweest is, schijnen zij eene voldoende geschiedkundige zekerheid te missen, en het wordt zelfs waarschijnlijk, dat een naauwkeuriger onderzoek het vermoeden, door jonas korte reeds in 1738 geuit, meer en meer bevestigen zal. De onlangs door eduard robinson bewerkstelligde nasporingen, met veel naauwkeurigheid gedaan, schijnen tot de uitkomst te leiden, dat er geene stellige (positive) bewijzen zijn, noch voor de echtheid van het graf, noch voor eenige der meest beroemd geworden plaatsen door het lijden van onzen Heer (*). ‘Alle moeite daartoe, nu of nog immer aan te wenden, zal te vergeefs zijn,’ zegt robinson.
Ook hij was te Jeruzalem gekomen met de hoop, om met

{==762==} {>>pagina-aanduiding<<}
eenige zekerheid te zullen ontdekken, hetgeen hij vurig gewenscht had te mogen vinden. Slechts één ding vond hij letterlijk vervuld: het uitgesproken vonnis over Stad en Tempel; zoo letterlijk vervuld, dat slechts eenige steenen (*), waarschijnlijk van de hoogste oudheid, en die dan meermalen getuigen van het verval van den Tempel en de Stad geweest zijn, als de enkele overblijfsels te beschouwen zijn, om aan te wijzen, dat daar ééns die merkwaardige Stad stond.
En dit blijft ook nu nog een merkwaardig punt in de geschiedenis, eene belangrijke plek voor hen, die wel niet meer naar Jeruzalem komen, om juist op den berg of daar te aanbidden, maar die zich toch diep getroffen gevoelen op de plaats, waar de voorzeggingen der eeuwen vervuld zijn, om den Heer als den Zaligmaker der wereld te belijden en daarbij zijnen dood te gedenken.
Wij zijn hen gevolgd, die ter plaatse, waar jezus eens zoude gerust hebben, hunne gewaarwordingen uitgestort hebben. Wij hebben ze vernomen. Laat ons ook, met stillen ernst, den gemoedelijken robinson vergezellen, op den eersten dag der week, na het feest der verrijzenis, naar eene opperzaal in een huis te Jeruzalem. Hij kon niet in de gewaarwordingen deelen van hen, die het graf binnentraden. (†) In eene opperzaal van dit huis, (§) afgezonderd voor het gemeenschappelijk gebed, vergaderden eenige der te Jeruzalem aanwezige Christenen. Onder deze waren elf bedienaars van het Evangelie, en tien van hen behoorden in Amerika te huis. Zij allen zaten aan, om, onder de teekenen van brood en wijn, den dood des Heeren te geden-
{==763==} {>>pagina-aanduiding<<}
ken, en zijne liefde door de instelling van dezen heiligen maaltijd te verkondigen. Waarschijnlijk was dit, sedert dat de Heer zijn avondmaal had ingesteld, de talrijkste vergadering van Protestanten van verschillende kerkgenootschappen te Jeruzalem gehouden, eendragtelijk, het brood brekende. Ook zij aten te zamen met verheuging in eenvoudigheid des harten. Allen namen deel aan deze heilige plegtigheid, in
de Stad, misschien niet verre van de plaats, waar zij in den gedenkwaardigsten nacht werd ingesteld, en in het gezigt van den Olijfberg. Protestanten, tot verschillende gezindten behoorende, beleden hier éénen Heer, één geloof, éénen doop, éénen God en Vader van allen.
Met weinige maar krachtige woorden, schildert robinson, de deelgenoot aan dezen geheiligden disch, zijne gewaarwordingen. Plaats, getal, plegtigheid, zegt robinson, alles maakte den diepsten indruk, en wijdde dit uur tot een, onvergetelijk voor het geheele leven. De gedachte, dat dit de eenigste maal in mijn geheele leven zou zijn, dat ik hier ter plaatse deze gunst deelachtig mogt worden, verwekte in mijn inwendige eenen niet uit te spreken plegtigen indruk.
Maar, zal robinson waarschijnlijk niet tot Jeruzalem wederkeeren, mag het voorregt, deze gedenkwaardige Stad binnen te treden, slechts weinigen te beurt vallen, het Jeruzalem, dat boven is, dat vrij is, staat open voor allen, die de zaligheid in geenen anderen zoeken, dan die genoemd wordt de christus! Want christus heeft ook eens voor de zonde geleden, hij regtvaardig voor de onregtvaardigen, opdat hij ons tot God zoude brengen, die wel is gedood in het vleesch, maar levend gemaakt door den Geest.


De schat, of de jonge blinde.

In een der westelijke Departementen van Frankrijk leefde, in het begin der omwenteling, een rijk bemiddeld heer, goed, liefdadig en bemind bij allen, die men te dier tijd zijne vassalen noemde, maar in het land bekend als iemand, zeer gehecht aan adellijke voorregten, en bijgevolg blootgesteld aan de aanvallen van alle nieuwigheidszoekers en van hen, die zijne fortuin, zijnen rijkdom en het geluk, waarin hij deelde, met nijdige oogen aanzagen. In dien tijd van woede der hartstogten was benijden haten, en op middelen bedacht

{==764==} {>>pagina-aanduiding<<}
zijn, om den rijke zijnen schat afhandig te maken, ten einde dien zichzelven toe te eigenen. Hierop doelden ook zekere personen, naburen van den Graaf de valbelle, naijverig op de onderscheiding en toegenegenheid, die men hem toedroeg, meer buiten twijfel voortspruitende uit het bezit zijner deugden, dan uit dat zijner rijkdommen.
De staatkundige gezigteinder verdonkerde van dag tot dag, en het regende uit het geheele district van aanklagten tegen den genoemden Graaf. Daar hij het lot vooruitzag, dat allen wachtte, die men voor verdacht aanteekende, had hij zijnen zoon, destijds twaalf jaren oud, naar eene der steden van Duitschland, het digtst aan de Fransche grenzen gelegen, doen vertrekken, onder voorwendsel van daar zijne opvoeding te voltooijen. Wat hem betrof, hij was op zijne landgoederen gebleven, om eenige zaken in orde te brengen, om eenige afgelegene eigendommen te verkoopen en te gelde te maken, ten einde hierdoor zijn bestaan en dat van zijnen zoon meerdere zekerheid te geven in eene plaats, waar hij zich geruster dan in zijn geboorteland zou kunnen ophouden.
Geslaagd zijnde in den verkoop van verscheidene gedeelten zijner goederen, had de Graaf de valbelle vele gelden bijeengezameld, die, gevoegd bij de sommen, door een wijs beheer verkregen, hem een vermogen deden bezitten van meer dan driemaal honderdduizend francs in goud en zilver. Daar het papieren geld in omloop werd gebragt, gaf deze omstandigheid aan dien schat eene nog grootere waarde; en daarom was de Graaf, die het onweêr reeds boven zijn hoofd meende te hooren losbarsten, van gedachten, dat hij dit belangrijk gedeelte van zijne fortuin niet bij zich houden moest, daar het te avond of morgen eene prooi van woede en plundering worden kon.
De Graaf, als welafgerigt en dapper jager, kende zeer juist het plaatselijke der bosschen in de omstreken van zijn kasteel. Hij had eene zeer digtbewassen plaats ontdekt in een woud, twee mijlen van zijne goederen gelegen. In het midden van een zwaar kreupelbosch, vol dorenachtige struiken, verhief zich een honderdjarige eik van eene ongemeene dikte, maar die, door den bliksem getroffen, de bovenste takken, welke zijne kroon uitmaakten, had verloren, en nu niet anders vertoonde dan een ontbladerde tronk, uitgehoold door regen en gewormte, en door klimop en duizende in-
{==765==} {>>pagina-aanduiding<<}
sekten zoodanig bedekt, dat de stam van den boom niet meer te onderkennen was.
Menigmaal had de Graaf de valbelle de natuurlijk woeste plek bewonderd, zonder ooit te kunnen denken, dat dezelve voor hem nog van eenig nut zou zijn. Zwanger gaande met de gedachte, om zich van het geld te ontdoen, dat hij in zijne koffers minder veilig dacht, kwam hij op het denkbeeld van den ouden eik zijnen geheelen schat toe te vertrouwen. Zelf echter in den nacht zulk eene belangrijke som weg te voeren, scheen hem niet mogelijk, en dus besloot hij, eenen ouden getrouwen bediende, wiens eerlijkheid, braafheid en gehechtheid hem van jaren her reeds bekend waren, in het geheim te nemen; en het uur, om het ontwerp des nachts uit te voeren, werd bepaald. Twee stevige valiezen werden met geldzakken en rollen gouds gevuld, en, in eene zeer zelden bezochte achterplaats van het kasteel, waarvan de uitgang naar het bosch geleidde, achter op eene cabriolet geladen. De Graaf en zijn getrouwe ambrosius maakten alleen de toebereidselen, terwijl de bedienden van het kasteel met andere bezigheden waren belast, en om middernacht bragt de cabriolet, door een sterk paard voortgetrokken, den Graaf en ambrosius tot aan de grens van het bosch.
De maan verlichtte nu en dan de streek, waar niet het minste gerucht de stilte voor een oogenblik stoorde. De twee reizigers klommen van het rijtuig, laadden de twee valiezen af, en verborgen een van dezelve in eenig kreupelhout, en, na de cabriolet op eene plaats gebragt te hebben buiten het schijnsel der maan, bonden zij het paard aan eenen boom, en droegen, ieder aan een handvatsel, het nog niet geborgen valies weg. Zij bereikten, na een half uur gaans, de plek, die aan den Graaf zoo wel bekend was. Hijgende en bezweet, hielden zij een oogenblik stil, om adem te halen. De Graaf vermeende eenig geschuifel in de bladeren te hooren, en waarschuwde zachtkens ambrosius, die, na geluisterd te hebben, niets vernemende, zeide, dat welligt het leger van een haas hier in den omtrek was, en het dus wel een dezer beesten, of eenig ander wild, konde wezen, dat dit gerucht veroorzaakt had. Dit zeggende, hield ambrosius zich met handen en voeten aan het klimop vast, hetwelk den eik bedekte, geraakte boven op den tronk, en, met een' langen stok de diepte peilende, bemerkte hij,

{==766==} {>>pagina-aanduiding<<}
dat de inwendige uitholing, zich verlengde tot aan de wortels van den boom, en dat zij meer dan genoegzaam was, om het pand te bevatten, dat men haar wilde toevertrouwen. De Graaf tilde nu het valies op, en ambrosius, het tot zich trekkende, liet het zachtkens in het hol van den eik nederzakken. Uit het doffe geluid, dat het valies, bij het op den grond komen, hooren deed, begreep hij, dat het op eene plek van mos en gedroogde bladeren was nedergekomen, en het alzoo ook voor alle scheuren of schaden geheel was bewaard gebleven. Dit eerste welgelukt zijnde, spoedde zich nu de Graaf en zijn bediende, om het andere valies te halen, dat zij aan den ingang van het bosch hadden achtergelaten. Zij vonden het op de bepaalde plaats, en haastten zich, om het naar den eik te brengen, ten einde het op dezelfde wijze, als met het vorige was geschied, in den ouden boom eene plaats te geven.
Dit verrigt hebbende, hief de Graaf de oogen ten hemel, en zeide, vol godsdienstig gevoel: ‘Nu, mijn God! geschiede, wat uw wil over mij heeft beschikt! Ziedaar het bestaan van mijn' zoon verzekerd, en wanneer ik mede een slagtoffer van de woelingen des tijds mogt worden, en gij, mijn ambrosius, mij zult overleven, dan kunt gij, na het bedaren van de staatsstormen, hier met mijnen zoon terugkeeren, en hem den schat ter hand stellen, dien ik aan uwe braafheid en de hoede des hemels toevertrouwe.’
Ambrosius, tot tranen toe bewogen, zoo wel door het vertrouwen, dat zijn heer in hem stelde, als door de duistere voorgevoelens, die hij over zijn eigen lot uitte, kon niets anders doen dan hartelijk de hand vastklemmen, die de Graaf hem toereikte; terwijl beiden zich weder in stilte op den weg begaven, die hen naar den uitgang van het woud leidde. Aldaar vonden zij paard en rijtuig terug, en in minder dan een uur tijds waren zij op het kasteel teruggekomen, zonder dat iemand iets van hunne afwezigheid had opgemerkt.
Ondertusschen waren er bij de geheime verrigtingen van voorzorg en vaderlijke bekommering getuigen geweest. Het flaauwe gerucht, dat de Graaf de valbelle had gehoord, was niet veroorzaakt geworden door een haas, zoo als ambrosius meende. In die tijden van goddeloosheid en verzaking van alle beginselen waren er echter nog stillen en godsdienstigen in den lande, gehecht aan het geloof en de

{==767==} {>>pagina-aanduiding<<}
eerdienst hunner vaderen, die allen hoon, alle gevaar en vervolging trotseerden, om de inspraak van hun geweten ongehinderd op te volgen. In het dorp, waar de Graaf de valbelle woonde, leefde een behoeftig man, die als hoefsmid, zoo veel mogelijk, in zijn levensonderhoud voorzag. Bij de geboorte zijner dochter had hij zijne vrouw verloren, en jacques noirot (dit was zijn naam) was niet hertrouwd, maar had het voornemen opgevat, om zijne dochter op te voeden, zoo als hare moeder zou hebben gedaan, indien God haar in het leven gespaard had. Met geitenmelk werd de kleine maria gevoed, en dag aan dag werd zij lieftaliger en ontwikkelde zich al meer, tot belooning der zorgen, die haar vader, zoo onvermoeid, aan haar besteedde.
Zoo lang maria nog klein was, nam noirot een kind van het dorp, om den blaasbalg der smederij te trekken; maar toen zijne dochter den ouderdom van zeven jaren had bereikt, leerde hij haar den blaasbalg hanteren, en de kleine kweet zich verwonderlijk wel van deze niet ligte taak. Noirot kon daardoor de drie stuivers bezuinigen, die hij dagelijks aan zijn' kleinen blaasbalgtrekker geven moest.
Alles ging in de schamele stulp rustig voort, en noirot won door zijnen arbeid wat hij behoefde, want zuinigheid en het blijmoedig dragen van ontberingen waren karaktertrekken van dezen eerlijken en braven man. Zijne vaderlijke teederheid werd echter op eene zeer harde proef gesteld. Op zekeren dag, dat hij bezig was de as van een wiel te smeden, vlogen er van onder den hamerslag eenige brandende ijzeren splinters niet alleen in het aangezigt van maria, maar kwetsten gelijktijdig hare beide oogen. Op het luidkeels geschreeuw van het kind liep noirot naar haar toe, nam haar op den arm, en zag, als wanhopig, dat het gloeijende ijzergruis hare oogen had geraakt en het arme kind naar alle waarschijnlijkheid blind zou zijn. En inderdaad, gedurende drie dagen en nachten had de ongelukkige kleine hevige koorts en was ter prooije aan de ondragelijkste pijnen. Hare kreten verscheurden het hart des vaders, en in zijne vertwijfeling deed hij de gelofte van, met het kind op den arm, te voet te zullen gaan naar de kapel de Notre-Dame-des-Sept-Douleurs, gelegen op een' berg, zes uren van het dorp, waar hij woonde. Toen de oogen van maria minder pijnlijk begonnen te worden, dacht jacques noirot er aan, om de voorgenomen bedevaart ten

{==768==} {>>pagina-aanduiding<<}
uitvoer te brengen. Maria begon de oogleden eenigzins te openen, maar een witachtig vlies bedekte de oogappels en onderschepte het licht: de arme maria was blind!
Noirot zamelde het weinige geld, dat hij, als de vrucht zijner spaarzaamheid, bezat, bijeen. Hij vertrouwde de voedstergeit aan eenen buurman, stak wat brood, kaas en vruchten in zijnen reiszak, hing de gewijde rozenkrans, die hare moeder had toebehoord, aan den hals van maria, en, haar op den arm nemende, begaf hij zich, bij het ondergaan der zon, op weg, eensdeels om niet anders dan bij nacht te reizen, ten einde de brandende zon maria niet zoude nadeelig zijn, anderdeels om daardoor de ontmoeting voor te komen van ligtzinnige spotters, die, ziende hem zijne vrome bedevaart volbrengende, hem welligt voor een' dweeper houden, en hem als een werktuig der geestelijkheid aanklagen konden.
Noirot bragt twee volle dagen op de reis door. Hij vond de kapel van hare sieraden en rijk aangebragte offers geheel ontdaan. Het gewijde beeld echter, eenvoudig van hout, was bewaard gebleven voor de roofzieke plunderzucht der omwentelingsgezinden en stond nog ongeschonden op deszelfs verwoeste altaar. Vol geloof en hoop stortte noirot zijne verzuchtingen uit.
Een arme kluizenaar, bevangen door de vrees van zijn kloostergewaad voor een wereldlijk kleed te zullen moeten verwisselen, was bewaarder geworden van de eertijds zoo druk bezochte, nu zoo eenzame kapel. Hij gaf eene schuilplaats aan noirot en zijn kind, herbergde hen een' dag in zijne kluis, en, na een gering godsdienstig offer ontvangen te hebben, liet hij hen vertrekken met de woorden: ‘Geloof en hoop!’
Wij hebben aangemerkt, dat noirot in den nacht reisde. Tot zijnent terugkeerende, trok hij het bosch door, waar de Graaf de valbelle en ambrosius bezig waren met het verbergen van hunnen schat. Terwijl hij nu zoo laat in den nacht in het bosch hoorde stappen en praten, dacht de arme noirot niet anders, of hij was in de handen van eene bende roovers gevallen, en, hoewel hij niets van eenige waarde voor de dieven bij zich had, meende hij toch, dat zij het hem als eene misdaad zouden kunnen aanrekenen van hen ontdekt te hebben, en verborg zich daarom, met zijne maria, op de afgelegenste plek, eenige schreden van den

{==769==} {>>pagina-aanduiding<<}
gekloofden eik. Hij legde het kind het diepste stilzwijgen op, en naauwelijks had hij zich in het kreupelhout verscholen, of hij zag den Graaf en ambrosius, bij het licht der maan, naderen, hunne valiezen in den boom nederlatende en ze bedekkende met mos en verdorde bladeren. Eene kleine beweging van maria werd door den Graaf de valbelle gehoord; maar, daar het gerucht zich niet herhaalde, zette hij zijne verrigting voort, van welke de minste bijzonderheid door noirot gezien en door maria gehoord werd.
Ziedaar nu jacques noirot bezitter van een in alle opzigten hoogstbelangrijk geheim; hij weet, dat de Graaf de valbelle aanzienlijke schatten verborgen heeft, om de terugkomst van zijnen zoon en eene betere orde van zaken af te wachten. In de oogen van de nu regerende partij was dit eene misdaad. Het buiten omloop stellen van baar geld, het in handen van vreemden te geven, of te begraven, was een dier feiten, die de ongelukkigen, aan wie men ze, regtens of onregtens, te last legde, niet zelden naar het schavot sleepten. Hoe het zij, noirot, ware hij minder godsdienstig en braaf geweest, kon in den staat van behoefte, waarin hij verkeerde, gemakkelijk in verzoeking zijn gekomen, om zich, gedeeltelijk of geheel, den schat toe te eigenen, van welken een ongehoord toeval hem het bestaan had aangewezen. Hij deed het niet. Neen! zeggen wij liever, tot lof en eere van den regtschapen man: deze strafbare gedachte kwam niet eens bij hem op. Na het vertrek van den Heer de valbelle en ambrosius herstelde hij zich eenigermate van de ontsteltenis, waarin hij gebragt was, nam vervolgens zijn kind op den arm, en bereikte weldra zijn dorp, waar hij met het aanbreken van den dag aankwam.
Inmiddels breidde zich het schrikbewind over geheel Frankrijk uit, en ieder dag vergrootte de lijst der slagtoffers, die met hun bloed hunne gehechtheid aan hunne beginselen verzegelden. Het duurde niet lang, of de Graaf de valbelle werd gevat en voor de revolutionaire regtbank gebragt. Rijk, van adel, vader van eenen uitgewekene, godsdienstig en braaf, dit was genoeg ter uit den weg ruiming van eenen man, die sedert twintig jaren de weldoener zijner dorpelingen en een voorbeeld van den adelstand heeten mogt. Acht dagen waren naauwelijks, na de gevangenneming van den Graaf verloopen, of de Moniteur kondigde

{==770==} {>>pagina-aanduiding<<}
zijnen dood aan, op den 16 van Messidor, het tweede jaar van de Republiek, een en onverdeelbaar....
Het vernemen dezer schrikwekkende tijding vervulde de harten van al de bewoners van het dorp, dat den Graaf de valbelle had toebehoord, met droefheid en angst. Zij beminden hunnen heer als een' vader, maar de vrees, in die gruwzame dagen sterker dan de dankbaarheid, sloot hunne lippen, en voor niets ter wereld zouden zij de minste blijken hebben gegeven van de smart, die aller ziel zoo pijnlijk griefde. Men sprak den naam van den Graaf zelfs niet eens meer uit, en een vreemdeling, in het dorp komende, zou bezwaarlijk hebben kunnen te weten komen, aan wien het kasteel had toebehoord, welks poorten en vensters alle gesloten waren, en waarin zich thans geene menschelijke stem meer hooren deed. Al de bedienden waren vertrokken, en ambrosius, die alleen was gebleven, verscheen nimmer buiten hetzelve.
In eene schamele hut hielden zich echter nog twee goede en meêlijdende harten dikwijls bezig met in stilte de deugden en het ongeluk van den goeden, niet meer in leven zijnde, landheer op te sommen, en met gebeden ten hemel op te zenden voor de zaligheid zijner ziel en voor het behoud van zijnen zoon. Ook de jeugdige maria had den boom in het woud en den schat, dien hij verborg, niet vergeten; maar ter naauwernood durfde zij een woord over dit onderwerp reppen, uit vrees van door een' kwalijkgezinde beluisterd te zullen worden, die, bij ontdekking van den schat, denzelven zou wegvoeren en, zoo het heette, aan de natie ter hand stellen.
Weldra werden het mobilair van het kasteel en het kasteel zelf verkocht, als ook de heerlijke goederen en al de eigendommen van den Graaf de valbelle. Een kruidenier, uit eene kleine stad in de nabijheid, kocht hetzelve, en liet het sloopen, om die afbraak te verkoopen, die den prijs van den aankoop ruim vergoedde.
In deze noodlottige omstandigheid kwam ambrosius te voorschijn, maar verzwakt en ziekelijk, eenige maanden slechts het verlies van eenen heer overlevende, dien hij gedurende zijn leven met de meeste zorg, getrouwheid en toegenegenheid had gediend. Er bleven dan nu geene getuigen meer over van het pand, aan den boom in het woud toevertrouwd, behalve noirot en de jeugdige maria; maar wel-
{==771==} {>>pagina-aanduiding<<}
dra, helaas! was het arme blinde kind het eenige levende wezen, dat het aandenken hiervan konde bewaren. Haar vader, door eene hevige ziekte, het gevolg van zwaren arbeid, aangetast, stierf, na eenige dagen lijdens, en verliet het leven onder het hartverscheurend bewustzijn van zijne blinde dochter over te laten aan de zorg van eene aanverwante, eene vrouw van een zeer somber karakter, gemelijk en lastig, en weinig geschikt om het leven eener arme wees te veraangenamen. Een der laatste woorden van jacques noirot was geweest: ‘Maria, denk aan God, aan uwen vader, en aan den eik in het woud!’ Na deze woorden, alleen begrijpelijk voor zijne dochter, blies hij den laatsten adem uit.

(Het vervolg en slot hierna.)





Onderscheid tusschen den Franschman en den Engelschman.


Door Lytton Bulwer.

Men kan de verschillende soort van nationale ijdelheid der bewoners dier beide landen best leeren kennen, door de lofredenen, welke de Franschman verspilt over Frankrijk, te vergelijken met de sarkastische bitterheid, waarmede de Engelschman over zijn land spreekt.
Eenige maanden geleden deed ik eene reis naar Parijs. Ik ontmoette er eenen Franschen Marquis, behoorende tot de legitimisten: hij sprak met mij over den tegenwoordigen staat van Parijs, met de tranen in de oogen. Ik dacht het wellevend te zijn, zijne gevoelens toe te stemmen; ik zag echter aan zijn gelaat, dat hij meende beleedigd te zijn. ‘Intusschen, Mijnheer,’ zeide hij, ‘onze gedenkteekens zijn heerlijk!’ - ‘Ik beken het.’ - ‘Wij hebben ontzettende vorderingen in de beschaafdheid gemaakt.’ - Er was geen reden dit tegen te spreken. - ‘Onze schrijvers zijn de grootste schrijvers van de wereld.’ - Ik zweeg hierop stil. - Eindelijk: ‘Welk een ellendige Inchtstreek is de uwe, vergeleken bij die van Frankrijk!’
Ik keerde naar Engeland weder, met eenen Franschman, die twintig jaren vroeger ons land bezocht had; hij bewonderde de verfraaijingen, welke hij in Londen opmerkte. Ik bood hem een' onzer vaderlanders aan. Welk eene schoone

{==772==} {>>pagina-aanduiding<<}
straat is de Regent-street! riep de Franschman. - Bah, Sir! hout en steen! antwoordde de Patriot. - Ik wenschte wel de discussiën van het Parlement bij te wonen, zeide de Franschman. - Het is der moeite niet waard, Sir! zuchtte de Patriot. - Ik wil toch uwen staatsmannen de eer gegeven hebben, die hun toekomt. - Babbelaars! Ik verzeker het u. Tegenwoordig bezitten wij niets groots. - Waarlijk! dat verwondert mij; ik hoop echter toch uwe auteurs, uwe geleerden te zien. - Inderdaad, Sir, hernam de Patriot deftig, ik geloof niet dat wij er één hebben. - De beleefde Franschman stond een oogenblik als verstomd; toen zich herstellende, zeide hij, een snuifje nemende: Ondertusschen gij behoort tot eene groote, zeer groote natie. - Dit is ontegenzeggelijk, hernam de Engelschman, zich trotsch oprigtende.
Dus is de Engelschman toch trotsch op zijn land; maar waarop dan eigenlijk? Op zijne gedenkteekenen? Hij bezoekt ze nimmer. Op zijne wetten? Hij berispt ze onophoudelijk. Op zijne staatslieden? Volgens hem zijn het kwakzalvers. Op zijne schrijvers? Hij kent hunne werken naauwelijks. Maar hij is om eene voldingende reden trotsch op zijn land: het heeft hem voortgebragt!


Middel van financiéle verbetering.

In de vorige eeuw deed in Frankrijk zekere Heer d'elbée den voorslag, om de toen zoo algemeene zucht der dames, om zich te blanketten, op de volgende wijs als een middel ter stijving van de schatkist te bezigen. Blanketsel, zeide hij, is voor duizenden eene behoefte geworden. Elke actrice verbruikt jaarlijks, door elkander genomen, 50 potjes van dit smeersel. Voegt men hierbij hetgeen de dames van adel, de vrouwen en dochters der financiers en der gegoede burgers bezigen, zoo kan men veilig op een jaarlijksch verbruik van ruim twee millioenen potjes rekenen. Als men nu voor het verkoopen van blanketsel een uitsluitend privilegie wilde verleenen, zoo kon men elk potje, dat drie livres kost, aan eene belasting van 25 sous onderwerpen. Dit zou, na aftrek der kosten van invordering, eene zuivere inkomst van twee millioenen opleveren, met welke men dan, zoo men wilde, de nageblevene behoeftige gezinnen van verdienstelijke officieren zou kunnen ondersteunen.



{==773==} {>>pagina-aanduiding<<}

De eerste aardappelen in Duitschland.

Johannes matthaeus, Hoogleeraar der Geneeskunde te Herborn omstreeks het jaar 1621, heeft de eerste aardappelen in het Nassausche gepoot. Hij had die uit Engeland ontvangen en behandelde ze als een tot sieraad bestemd gewas, hetwelk hij daarom ook in een' pot voor zijn venster ten toon stelde. Toen nu de dochter van een aanzienlijk burger der stad, juist ten tijde dat de plant haren bloesem ontwikkeld had, bruiloft zou houden, verzocht haar vader om deze zeldzame bloem tot tooisel der bruid. Matthaeus gaf ze, en het lieftallige bruidje droeg de aardappelbloem aan haren boezem. In het jaar 1630 wist men reeds eenigzins beter, waartoe het gewas dienstig kon zijn. ‘Toenmaals,’ zoo als een gelijktijdig schrijver verhaalt, ‘aten de Edelen de knollen van het solanum tuberosum op het dessert, omdat zij nog zeer zeldzaam waren.’


Miskend nut van sommige diersoorten.

De Heer brodley heeft, in een klein geschrift, bewezen, dat een paar musschen, om hunne jongen te voeden, wekelijks ongeveer 400 rupsen dooden. Hieruit volgt, dat deze bijna overal vervolgde dieren meer nut dan schade doen. Hetzelfde is misschien, in zekere mate, met de mollen het geval. Ook de veldduiven heeft men in Schotland met opzigt hiertoe gadegeslagen, en tot opzettelijk onderzoek in elk jaargetijde geslagt. Zelfs in den zaai- en in den oogsttijd vond men in hunne kroppen slechts ter naauwernood voor de helft korrels graan. Drie vierde deelen van het jaar voeden zij zich met onkruidzaden, wurmen en rupsen.


Aardige dubbelzinnigheid.

Een student at bij een' Professor in de Ontleedkunde, die als uiterst gierig bekend stond. Naardien hem meer beenderen dan vleesch werden toegediend, nam hij eene groote kluif en bekeek die zeer oplettend. ‘Wat doet gij daar?’ vroeg de Professor. ‘Mij valt, Heer Professor, daar juist uwe theorie van de zamenstelling der beenderen in, en nu wilde ik eens zien, wat daar aan is!’



{==774==} {>>pagina-aanduiding<<}

Gepaste gelijkenis.

Bij menig diplomatisch feestmaal herinner ik mij robert walpole, die, wanneer hij in de kamer der Pairs iets wilde doordrijven, zijne vermoedelijke tegenstanders bij zich te eten vroeg en daarbij den champagne rijkelijk stroomen liet. ‘Ik heb dit,’ zeide hij eens in vertrouwden vriendenkring, ‘van de mandemakers geleerd, die hunne twijgen eerst bevochtigen, om ze buigzaam en alzoo ter bearbeiding geschikter te maken.’


Twee menschkundige opmerkingen.

Niets strekt eener Vrouwe zoo zeer tot eer, als haar eigen geduld; niets zoo zeer tot oneer, als het geduld haars Echtgenoots.
Kinderen worden alleen door de Moeder goed verpleegd, Mannen alleen door hunne Vrouw.





De bevrijding van het Neder-inn-dal, ao. 1430. (*)


In 't land der Graauwbunders hief Engaddin's slot 
Zijn tinnen ten hemel en tartte het lot, 
Het woeden der stormen, den tand van den tijd, 
Aan braafheid en onschuld ten zetel gewijd. - 
De burgtheer begroette daar vrolijk den dag, 
Bij 't bleeken der starren, met vriendlijken lach, 
En toonde zich, 's avonds, de maan in haar pracht, 
Dan werd haar het welkom der slotjeugd gebragt. 
Het aanzijn was leven - het leven een lust - 
't Ontwaken verblijdend - de sluimer gerust - 
In onschuld en eenvoud genoot reeds het hart 
De vreugde des hemels en kende geen smart. 
 
Maar de afgrond benijdde aan de onschuld haar deel 
En schonk aan Gardoval 't aloude kasteel: 
Dáár huist hij, de snoodaard, de slaaf van zijn lust, 
En blaakt van een vlam, die geen waterstroom bluscht; 
Die vlam zet zijn borst en zijn blikken in vuur, 
En blind is zijn oog voor het schoon der natuur; 
Voor reinheid, voor deugd is hij koud als een steen; 
Hem blaakt slechts de wellust, de wellust alleen. 

{==775==} {>>pagina-aanduiding<<}

Het nedrig Camogas droeg roem op een' schat, 
Een meisje, dat onschuld en schoonheid bezat; 
Maar naauw heeft Gardoval de landmaagd ontmoet, 
Daar rilt hem een koorts door het ziedende bloed. - 
‘De mijne!’ - Zoo klinkt het: - ‘De mijne, die roos! 
Voor heden en morgen - voor nu en altoos! 
Op, knechten en knapen! gehoorzaamt uw' heer! 
Verkondigt den vader, dat ik haar begeer! 
Een jonker, wiens adel gevierd wordt aan 't hof, 
Vraagt, waar het zijn' lust geldt, nooit slaven verlof. 
Op, knapen en knechten! brengt Bertha op 't slot! 
En weigert de grijskop, hij beev' voor zijn lot! - 
 
De vader verneemt het. - Hoe jaagt hem het hart! 
Maar plotsling ontveinst hij zijn gramschap en smart; 
Hij matigt de woede, die 't brein hem verhit, 
En huichelt zijn' afstand van 't waardig bezit. 
‘Te laag laat de burgtvoogd tot de onzen zich neêr! 
Te hoog voor een' landman - te groot is deze eer! 
Dan - 't weigren betaamt niet: gehoorzaam en stil, 
Naar 't woord van uw' meester, volbreng ik zijn' wil; 
Maar 't voegt, dat mijn kind voor den togt zich bereid'; 
Op mij rust de pligt; dat ik - zelf haar geleid'; 
Straks meld ik aan Bertha de keus van haar' heer, 
En morgen - dan zien wij, op 't burgtslot, ons weêr.’ 
 
De knechten vernemen dit antwoord, en gaan 
En doen het hun trotschen gebieder verstaan: 
‘Ha!’ - prevelt de booswicht, met duivelschen lach, 
‘Ha! - morgen verbeidt mij een hemelsche dag!’ 
 
Maar Adam snelt henen, bij 't opgaan der maan, 
En doet, in den omtrek, den gruwel verstaan, 
En pleit, zoo welsprekend, voor de eer van zijn kind, 
Voor regt en voor vrijheid, bij maagschap en vrind. - 
En vóór nog de burgtklok het nachtuur verkondt, 
Zijn allen vereend tot een heilig verbond, 
En gloeijen de harten voor vrijheid en wraak: 
Het straffen der snoodheid strekt allen tot taak. 
 
De vader keert weêr naar zijn hut in den nacht, 
En meldt aan zijn dochter het lot, dat haar wacht; 
En Bertha verneemt het en gruwt van de daad; 
Maar hoort naar haar' vader en stemt in zijn' raad. - 
En, vóór nog de morgen in glansen zich hult, 
Heeft elk der vereenden zijne eeden vervuld; 
Elk blikt op de slotpoort, zoo stevig gebouwd, 
Verscholen in 't donker van 't schaduwrijk woud. - 
Reeds meer dan een uur ging met wachten voorbij, 
En zie! daar naakt Adam, zijn kind aan zijn zij'; 
Zie! Bertha verschijnt als een bruid voor 't altaar: 
De roos op haar koonen - een bloemkrans in 't hair; 

{==776==} {>>pagina-aanduiding<<}

En speelnoots en meisjes verzellen de bruid, 
En volgen haar treden, of dartlen vooruit, 
En zingen een berglied, alom waar zij gaan, 
En doen dus den vrienden hun nadren verstaan. 
 
Reeds lang zag de wachter der slotpoort dien stoet, 
En roept, van den burgtwal, zijn' heer te gemoet': 
‘Zij komen! zij komen! de bruidstoet genaakt!’ 
En nu gloeit de snoodaard van 't vuur, dat hem blaakt. 
‘Vliegt henen, mijn knapen! - De banner in top! 
Laat zinken de valbrug! mijn knechten, doet op! 
Laat klinken trompetten en horen en fluit! 
Luid dreun' het in 't ronde: wees welkom, gij, bruid!’ - 
Hij zegt het. - Men schettert en jubelt en schalt; 
Daar ratelt de slotbrug, al krakende, en valt, 
En Bertha, bewust van de hulp, die haar beidt, 
Stapt moedig naar binnen, door Adam geleid; 
Haar volgen de maagden en knapen. - De gloed 
Van wraak en vergelding vaart allen door 't bloed; 
Zij nadren - zij toeven - zij staren op 't woud - 
Dan weêr naar de slotpoort, zoo stevig gebouwd. 
 
En nu wordt Gardoval hare aankomst gemeld: 
Straks zinkt ze in zijne armen, de prooi van 't geweld! 
Hij voelt het - hij duizelt - hij siddert en blaakt, 
En hoe! kan hij toeven, tot Bertha genaakt? 
Maar - wachten? - Onmooglijk! - Hij snelt uit de zaal; 
Wild dreunen zijn stappen door gang en portaal; 
Daar stuift hij naar buiten, de burgtpoort reeds uit! 
Zóó stort zich de gier op het lam, als zijn buit. - 
Daar staat zij: - zijn blikken zien vonklend haar aan; 
‘Slechts weinige stonden, zijn lust is voldaan; 
Één stap nog - en 't meisje, zoo schoon en zoo teêr, 
Vlijt zich, in zijne armen, wellustig ter neêr!’ 
 
Zóó droomt de vermeetle .... maar, Hemel! daar blinkt, 
Daar schittert een slagzwaard ..... Hij waggelt .... hij zinkt; 
Het staal trof de hartaâr; ter dood toe gewond, 
Klonk de aaklige noodgil het burgtplein in 't rond. 
‘Sterf, snoodaard!’ brult Adam - en heft weêr het zwaard; 
Het landvolk staat vast aan zijn zijde geschaard, 
En al wat niet zwicht voor hun geestkracht en moed 
Stort nevens Gardoval en plast in zijn bloed. 
En Bertha aanschouwt het, ontzet en vervaard; 
Hare eer was gewroken, hare onschuld bewaard; 
En viel haar belager, hij schonk, in zijn' val, 
Vier eeuwen van vrijheid aan Engaddin's dal. 
 
Zonk eens voor een' Romer, lofwaardig gezind, 
De troon der Tarquynen in 't bloed van zijn kind; 
De Zwitser bestemde den snoodaard voor ' t zwaard; 
Het Inn - dal werd vrij - maar zijn telg bleef gespaard. 
 
w.h. warnsinck, bz. 





{==777==} {>>pagina-aanduiding<<}

Mengelwerk.

Verhandeling, over de ontwikkeling der wijsgeerige begrippen;

(Vervolg van bl. 681.)

Eerste hoofdstuk.


Onderzoek naar den aard der wijsgeerige begrippen en naar eene wetenschappelijke beschouwing van de Geschiedenis der Wijsbegeerte.

Onder al de bepalingen, die men van de Wijsbegeerte gegeven heeft, is deze, dat zij de wetenschap is der begrippen, in hunne hoogste algemeenheid opgevat, niet alleen door hare juistheid, maar bijzonder door hare geschiktheid voor het onderwerp dat wij willen behandelen, voor ons het verkieslijkste. Hierdoor geeft men dadelijk te kennen, dat zij eenen wetenschappelijken vorm moet aannemen, dat zij zich met geene ijdele afgetrokkenheden bezig houdt, en van eene algemeene toepassing is.
Zonder eenen streng wetenschappelijken vorm kan immers het onderzoek naar den aard der begrippen in hunne hoogste algemeenheid geene plaats hebben. Terwijl deze algemeene begrippen ook geene ijdele afgetrokkenheden zijn, maar integendeel de zuivere opvattingen, die de menschelijke geest zich van de onzinnelijke en zedelijke zoo wel als van de zinnelijke zaken maakt. Deze begrippen zijn dus niet ledig, het zijn geene bloote verstandsvormen of bespiegelingen, maar zij bevatten eenen concreten inhoud, zoo als de zaken zijn, of eenen idealen, zoo als zij in hare volkomenheid moeten wezen. De Wijsbegeerte, als geene begrippen van haar gebied uitsluitende, maar het zinnelijke, onzinnelijke (intellectueele) en zedelijke omvattende, is daarom van eene algemeene toepassing, in

{==778==} {>>pagina-aanduiding<<}
het rijk der ervaring zoo wel, als in dat der bespiegeling en der zelfbeschouwing.
Om tot de juiste kennis van den aard der wijsgeerige begrippen te geraken, moet men het kenmerkend onderscheid der begrippen van de voorstellingen en de denkbeelden naauwkeurig in het oog houden; het zal dus hier niet ongepast zijn, dit onderscheid kortelijk aan te wijzen.
Eene voorstelling is een beeld, hetwelk de geest zich vormt uit de verschillende zintuigelijke aandoeningen, die hij met bewustzijn ontvangen heeft. De geest behoudt den indruk der voorstellingen, en kan dezelve door haar herinneringsvermogen voor zich herhalen. De voorstellingen zijn ook de stof voor de herscheppende verbeeldingskracht, die uit deze voorstellingen, door eene willekeurige zamenvoeging harer bestanddeelen, geheel nieuwe voorstellingen vormt en zich eene denkbeeldige wereld schept. De denkbeelden worden in den geest gevormd, door dat deze de voorstellingen, die hij verkregen heeft, ontleedt, en de verschillende bestanddeelen beoordeelt, om eene juiste kennis van dezelve te verkrijgen, en deze verschillende ontledingen weder tot een geheel terugbrengt. Het onderscheid tusschen eene voorstelling en een denkbeeld bestaat dus daarin, dat de eerste een voortbrengsel is van de zintuigelijke aandoeningen in den geest, terwijl het denkbeeld het gewrocht is van de verstandelijke werking van den geest op de voorstelling, die het heeft ontleed en weder zamengesteld heeft, om kennis van derzelver verschillende hoedanigheden en eigenschappen te verkrijgen. Eene voorstelling wekt in den geest vooreerst een eenvoudig denkbeeld op; dat is een zoodanig, hetwelk in zooverre bepaald is, dat het zich van alle andere onderscheidt, zonder dat deszelfs bijzondere eigenschappen duidelijk daarin zijn opgenomen. Men onderscheidt de denkbeelden mensch, paard, boom, van elkander, zonder verder op hunne verschillende eigenschappen te letten, alleen op den indruk van het geheel. Een zamengesteld denkbeeld daarentegen is zoodanig een, dat door zamenvoeging, ontleding of nadenken, in den geest ontstaat, waaruit een geheel van

{==779==} {>>pagina-aanduiding<<}
verschillende eigenschappen of van verschillende eenvoudige denkbeelden voortspruit, en waar zich dan ook de nevendenkbeelden van oorzaak en doel aansluiten. Zoodra men twee of meer denkbeelden in den geest vereenigt, verkrijgt men een zamengesteld denkbeeld, dat door deze werking van het denkvermogen eene meerdere bepaaldheid dan het eenvoudige bezit.
Zoo men van de verschillende denkbeelden al het onderscheidende, dat zij bezitten, aftrekt, en alleen hetgeen zij alle gemeen hebben beschouwt, verkrijgt men een algemeen denkbeeld. Naarmate het getal denkbeelden, waarop deze werking geschiedt, kleiner of grooter is, komt men tot het denkbeeld van soort of tot dat van geslacht, tot dat men eindelijk tot het wezentlijke algemeene denkbeeld opklimt, waaronder alle zinnelijke voorstellingen kunnen gebragt worden, namelijk dat van voorwerp, zaak of ding, dat aan alle denkbeelden toekomt; omdat zij alle hunnen oorsprong uit de buitenwereld ontleenen, en het algemeenste denkbeeld op een zamengesteld, dit op een eenvoudig en het eenvoudige op eene voorstelling kan teruggebragt worden; namelijk op eene omgekeerde wijze, zoo als de geest van de voorstelling tot het eenvoudige, zamengestelde en algemeene denkbeeld, was opgeklommen.
Terwijl dus een denkbeeld eene met volkomene bewustheid opgevatte en ontleede voorstelling door den geest is, is een begrip bovendien, niet alleen een min of meer duidelijk inzien en omvatten der zamenstelling van al de verschillende gedeelten van het denkbeeld en deszelfs betrekkingen in verband met andere beschouwd, waardoor de denkbeelden door den geest in derzelver aard en zamenhang begrepen worden; maar ook een min of meer duidelijk bewustzijn van de bestanddeelen der gedachten, die onvoorwaardelijk uit de rede of het zedelijk gevoel voortspruiten, en derzelver grond alleen in deze, en niet in de ervaring hebben; dat wil zeggen, dat zij niet uit de werking van den geest op de voorstellingen en denkbeelden geboren worden, maar uit den geest zelven, door eene onmiddellijke hem inwonende kracht (spontaniteit), voort-
{==780==} {>>pagina-aanduiding<<}
komen. Men kan dus de eerste middellijke begrippen noemen, terwijl de andere onmiddellijke zijn. Een begrip is derhalve het gewrocht van eene veel hoogere werkzaamheid van den geest dan een denkbeeld. De middellijke begrippen zijn de verstandsbegrippen; hoe algemeen en zuiver gedacht, kunnen deze altijd op een zinnelijk denkbeeld, en dus ook op eene bijzondere voorstelling, teruggebragt worden, omdat het verstand slechts in den zinnelijken kring werkt. De afgetrokkenste verstandsbegrippen, zoo als die der wiskunde, zijn slotsommen uit de ervaring afgeleid, en rusten op de vormen der zinnelijkheid van ruimte en tijd of uitgebreidheid en getal. De verstandsbegrippen kunnen ons dus niets van het onzinnelijke en zedelijke leeren, dewijl dit geheel buiten den kreits van het zinnelijke ligt; doch zij bezitten ook eene stellige gewisheid in den zinnelijken kring, waartoe zij behooren; omdat zij de onmiddellijke toepassingen zijn van de vormen van het verstand, waaraan hetzelve noodwendig verbonden is, welker toepassing in al derzelver deelen, om derzelver juistheid na te gaan, kan beoordeeld worden. Hieruit vloeit de
onomstootelijkheid der wiskundige waarheden voort.
De onmiddellijke begrippen, daarentegen, zijn de redebegrippen; zij kunnen geenszins op een denkbeeld en eene voorstelling teruggebragt worden. Zij zijn de zuivere en onmiddellijke gedachten van den geest, die zich boven het zinnelijke verheft en in zichzelven terugkeert. Het redebegrip heeft dus niets met het zinnelijke gemeens; want het is oneindig, onveranderlijk, en bezit het waarachtige zijn, terwijl al de zinnelijke denkbeelden en begrippen eindig, veranderlijk en voorbijgaande zijn. De redebegrippen zijn dus de gedachten van den geest, aangaande de onzinnelijke wereld der oneindigheid en zedelijke volkomenheid. Zij kunnen niet door de beschouwing der zinnelijke wereld ontstaan; echter moet de menschelijke geest in zijne ontwikkeling door zintuigelijke indrukken tot voorstellingen, door deze tot denkbeelden en middellijke begrippen gebragt worden, die dan de onmiddellijke of

{==781==} {>>pagina-aanduiding<<}
redebegrippen uit het innigste van den geest doen voortkomen, waar zij door de inwendige aanschouwing eenen graad van helderheid en zekerheid verkrijgen, die verre boven die der verstandsbegrippen verheven is. Het gevoel voor het schoone, ware en goede, rust op den onwrikbaarsten grondslag, op den menschelijken geest zelven, en op eene onmiddellijke overtuiging, die noch redenering noch bewijs behoeft.
Onder al de redebegrippen zijn die van het oneindige, van bestaan, van zelfstandigheid en van oorzakelijkheid, de hoogsten, en zij rusten op het besef van noodwendigheid of de onmiddellijke overtuiging van den geest, dat iets zoo moet zijn en niet anders wezen kan. Dit besef is zoo naauw met het begrip van het oneindige verbonden, omdat het noodzakelijke zoowel, als de vrijheid, er de eigenschappen van zijn. Het oneindige is noodwendig, omdat hetzelve het algemeene zijn en de mogelijkheid van het bestaan van alles in zich sluit; het is vrij, omdat al hetgeen zich in dit oneindige als bestaande voordoet, als niet bestaande zoude kunnen gedacht worden, en dus niet noodwendig daar is. De begrippen van bestaan, zelfstandigheid en oorzakelijkheid, staan ook met dat van het oneindige in de onmiddellijkste betrekking, omdat zij als wijzigingen van het algemeene grondbegrip zijn moeten aangezien worden. Bestaan is eene meer bepaalde uiting (manifestatie) van het algemeene en onbepaalde zijn, zelfstandigheid eene meerdere ontwikkeling van het begrip bestaan, als iets eigendommelijks, wezentlijks en op zichzelf bestaande, en de oorzakelijkheid is een noodwendig predicaat van het begrip zelfstandig bestaan, dat als zoodanig eene oorzaak in zichzelven, of buiten zich hebben moet.
De menschelijke geest heeft verder als kennend wezen eenen eigendommelijken aard, waardoor zijne kennis, die hij van de buiten hem bestaande voorwerpen en van zichzelven verkrijgt, op eene hem eigene wijze gevormd is. De geest heeft namelijk de inwendige en onomstootelijke overtuiging van zekere grondwaarheden, die hem als zedelijk wezen van natuur eigen zijn, en die, verre van uit de

{==782==} {>>pagina-aanduiding<<}
ervaring te zijn afgeleid, die ervaring a priori eene zekere rigting geven. Deze grondwaarheden zijn: 1o. de algemeene verstandswaarheden, zoo als, dat eene zaak niet te gelijk zijn en niet zijn kan, dat het geheel gelijk is aan al zijne deelen te zamen genomen, en verder al de wiskundige axiomata. Zij behoeven niet bewezen te worden, en dringen zich onwederstaanbaar aan ieder gezond menschenverstand op. 2o. Behooren hiertoe alle afgetrokkene of algemeene rede- en zedelijke waarheden; deze hangen van geene omstandigheden of van tijd en plaats af, maar zijn ook altijd en overal waar. 3o. Onder de grondwaarheden behooren ook de categoriën of vormen des verstands, namelijk de hoeveelheid (quantiteit), hoedanigheid (qualiteit) en betrekking (relativiteit), omdat zij onontbeerlijk zijn voor de kennis der zinnelijke voorwerpen, en omdat het verstand dezelve altijd op deszelfs denkbeelden noodzakelijk toepast. Even zoo is het 4o. met de vormen der zinnelijkheid, met de ruimte en tijd gelegen; alle voorstellingen moeten hierin noodwendig geplaatst worden, zij kunnen dus ook onder de noodzakelijke begrippen van den geest, en derhalve onder de grondwaarheden worden gerekend.
De begrippen van het oneindige, van zijn, bestaan, zelfstandigheid, oorzakelijkheid, de grondwaarheden van den menschelijken geest, de noodzakelijke vormen des verstands, en die der zinnelijkheid of ruimte en tijd, zijn dus de voornaamste begrippen, die het hoofdonderwerp der Wijsbegeerte uitmaken. Hiermede paren zich die, welke met de zelfbeschouwing in verband staan, namelijk die der juiste aard en grenzen van het kenvermogen en die der zedelijkheid, waaruit die van zedewet, deugd, onsterfelijkheid en eindelijk dat van God, voortspruiten, waarvan het laatste de hoogste slotsom en tevens ook het hoofddoel der wijsgeerige wetenschap is. Ofschoon nu alle menschen een meer of min duidelijk besef dezer opgenoemde begrippen bezitten, kan men evenwel dezelve, zoo als zij zich in hunne onmiddellijke opvatting voor het gewoon gezond menschenverstand voordoen, nog geene wijsgeerige begrippen noe-
{==783==} {>>pagina-aanduiding<<}
men; om zulks te worden, moeten zij, zuiver van alle nevenbegrippen, in hunnen aard doorgrond worden, en door de wetenschap der bespiegeling in hunne algemeenheid worden voorgesteld; alsdan worden zij eerst tot de waarde van een wijsgeerig begrip verheven.
De Geschiedenis der Wijsbegeerte kan ook die der wijsgeerige begrippen genoemd worden; men moet haar dan als het tafereel van de ontwikkeling in de kennis dier begrippen aanzien. Zij moet aantoonen, hoe de wijsgeerige beschouwing derzelve, gedurende geheel den loop van de lotverwisseling der wetenschap, zich heeft voorgedaan, om op het punt te komen, waarop thans de kennis dier aangelegene onderwerpen staat. Deze wijze van de Geschiedenis der Wijsbegeerte te beoefenen zal voorzeker vruchtbaarder zijn, dan zich voornamelijk met het uitwendige van dezelve, met de oppervlakkige kennis en de opvolging der verschillende stelsels, bezig te houden, zonder dat men een dieper' blik in hunnen onderlingen zamenhang slaat, dan de orde, waarin zij zich in den tijd plaatsten.
Men is echter over het algemeen tot nog toe niet volkomen overeengekomen, in welke betrekking de Geschiedenis der Wijsbegeerte tot die wetenschap zelve staat. In den tegenwoordigen tijd hebben zich daarover twee verschillende wijzen van zien geldend gemaakt, waarvan de eene meer den vorm, de andere meer den inhoud op den voorgrond stelt. Terwijl hegel (*) stelt, dat de opeenvolging der stelsels in de Wijsbegeerte in de Geschiedenis dezelfde is, als de opeenvolging in de logische afleiding der begripsbepalingen van de idée (het hoofdbegrip der wetenschap); dat, wanneer men de grondbegrippen der stelsels, die in de Geschiedenis der Wijsbegeerte verschijnen, zuiver ontdoet van hetgeen wat hunnen uitwendigen vorm, hunne toepassing op bijzonderheden en wat dies meer zij, betreft, men alsdan de verschillende ontwikkelingstrappen der idée zelve in hare logische begrippen ver-
{==784==} {>>pagina-aanduiding<<}
krijgt; dat omgekeerd, zoo men den logischen voortgang op zichzelven beschouwt, men daarin a priori, volgens deszelfs hoofdmomenten, den voortgang der geschiedkundige verschijningen kan bepalen. Terwijl hegel en zij, die zijne gevoelens volgen, zich meer toeleggen om den inhoud geldend te maken, die in de wijsbegeerte tot werkelijkheid gekomen is, en de vorm hier in het beschouwend subject valt; want men moet de zuivere begrippen der logische idée in datgeen weten te herkennen, wat de geschiedkundige vorm inhoudt; zoekt men van de andere zijde meer gewigt op het vormelijke te hechten, en stelt het hoofddoel van deze geschiedenis daarin, om kennis te verkrijgen, hoe en waardoor het menigvuldige der begrippen en leerstellingen, welke zij voorstelt, opeenvolgend ontstaan zijn, welke de personen, de methode en de middelen
waren, waardoor de aanleiding derzelve en hunne onderlinge afhankelijkheid ontstonden, en wat men nog meer van de geschiedkundige bijzonderheden hierbij zoude kunnen voegen. (*)
In beide gevoelens ligt iets eenzijdigs, doch zij kunnen, te zamen vereenigd, de ware beoefening van de Geschiedenis der Wijsbegeerte bevorderen. Men ontmoet in de opvolging der verschillende stelsels iets, dat min of meer aan alle gemeenschappelijk is, ten minste zal het doel, het onderzoek naar de waarheid, zulks wel zijn, iets, dat zich langzamerhand in alle duidelijker voordoet, in een woord, dat eene eigendommelijkheid der wetenschap in het algemeen uitmaakt, die bij het eene stelsel van dien kant en bij het andere van eene andere zijde zich doet kennen. Tegelijk blijft er in de wijsgeerige stelsels met het algemeene iets bijzonders, iets voorbijgaande, iets individueels bestaan, dat van de menschelijke beschouwing der waarheid niet is weg te nemen; waardoor het noodzakelijk wordt om de beoefening der Geschiedenis der Wijsbegeerte, wat den inhoud betreft, met die wat den vorm

{==785==} {>>pagina-aanduiding<<}
aangaat te vereenigen, om een juist begrip van dezelve te verkrijgen, en derzelver beoefening ter bevordering van de wetenschap zelve te doen strekken.
Vele der grootste wijsgeeren van den ouden en nieuwen tijd hebben de Geschiedenis der Wijsbegeerte met de grootste vrucht voor hunne eigene kennis en die der volgende tijden beoefend. Plato en aristoteles staan hierin zoo wel, als in hunne eigene bespiegelingen, op eenen hoogen trap van voortreffelijkheid, dien zij ook gedeeltelijk aan deze oordeelkundige beoefening dier geschiedenis te danken hadden. Met baco, leibnitz, kant en hegel was zulks ook het geval. Met andere niet minder geniale wijsgeeren, zoo als descartes, spinoza, locke moge het zulks zoozeer niet geweest zijn; dit neemt de nuttigheid dezer studie voor de wetenschap der bespiegeling niet weg. De oordeelkundige kennis van de gevoelens van anderen verkort den weg van ons eigen onderzoek. Door dat wij op de schouders onzer voorgangers staan, wordt onze gezigteinder op het veld der bespiegeling meer uitgebreid, en wij worden in staat gesteld om de klippen van éénzijdigheid en paradoxie te vermijden, waarop zoo velen vervallen, die zich voor oorspronkelijke denkers uitgeven, en die volhouden, dat zij de kennis alléén aan hunne eigene overdenking te danken hebben. De grondige kennis van de Geschiedenis der Wijsbegeerte alleen maakt den wijsgeer niet uit, maar zij is een zeer doelmatig middel om spoedig vorderingen in de wijsgeerige wetenschappen te maken.

(Het vervolg hierna.)



Dick Aberdaron.

(Uit de mededeelingen van een' Duitschen reiziger.)

Op eene wandeling, die ik gedurende mijn verblijf te Carnarvon in Noord-Wales (in het jaar 1840) door de stad deed, viel mijne aandacht op eenen man van eene zonderlinge, armoedige kleeding, met een' buitengewoon langen baard,

{==786==} {>>pagina-aanduiding<<}
die benevens een' dikken haarbos zijn gelaat bedekte. Ik ging hem voorbij, doch kon mij niet weêrhouden bij herhaling naar hem om te zien, zoozeer had zijn buitengewoon voorkomen mij getroffen. Bij eenig nadenken kwam ik tot het besluit, dat het een Jood was; want zulke baarden had ik in Engeland alleen bij de kinderen Israël's aangetroffen.
Eenige dagen later stiet ik in de levensbeschrijving van richard llwyd, bijgenoemd den Bard van Snowdon, op de beschrijving van een even armen als zonderlingen man, dien llwyd zich krachtdadig had aangetrokken. Oogenblikkelijk stond het beeld van den vermeenden Jood voor mijne oogen, en het werd mij duidelijk, dat dick aberdaron (zoo heette de gunsteling des dichters) er niet anders uit kon zien, dan de man, dien ik kortelings gezien had. Dick was echter, volgens het voor mij liggende boek, in 1780 geboren; het boek zelf was reeds voor drie jaar geschreven: hoe ligt ware het mogelijk, dat de man intusschen gestorven was! en hoe weinig waarschijnlijkheid bestond er, dat een toeval den man onder mijne oogen gebragt had, dien ik door die beschrijving zoo verlangend geworden was persoonlijk te leeren kennen!
Ik onderzocht dadelijk of dick aberdaron nog leefde, en of hij zich nog in de stad ophield; een en ander werd mij bevestigend beantwoord. Nu moest ik natuurlijk den zonderling zien. Het was mij echter ondoenlijk hem aan het huis te laten komen, waar ik mijn verblijf hield, want hij zag er zoo morsig en armoedig uit, dat de eigenares het niet met haar fatsoen overeen zou hebben kunnen brengen, zulks te veroorloven. Er schoot mij dus niets over, dan hem in zijne woning mijne opwachting te gaan maken, waarbij ik op het voordeel rekenen kon, hem in zijnen gewonen toestand, zijne wijze van zijn en handelen, naauwkeuriger te kunnen gadeslaan. Ik liet mij dus den weg naar zijne woning wijzen. - Alvorens mijne lezers echter bij mijnen nieuwen bekende in te leiden, moet ik hen met den persoon, dien ik hun voor wil stellen, voorloopig bekend maken.
De vader van onzen dick (de gewone verkorting van richard), robert jones geheeten, was timmerman en woonde te Aberdaron, een klein stadje in Carnarvonshire; hier werd dick in het jaar 1780 geboren, en ontleende van zijne geboortestad den naam aberdaron, waaronder hij in Wales algemeen bekend is. Zijn vader wilde hem tot zijn

{==787==} {>>pagina-aanduiding<<}
eigen ambacht opleiden, doch behalve ligchamelijke gebreken, welke den knaap tot handenarbeid ongeschikt maakten, waaronder een zwak gezigt behoorde, stelde zich hiertegen nog een groote hinderpaal in den weg, namelijk een in het oog loopend gebrek aan leerzaamheid en vatbaarheid voor alles hoe ook genaamd, behalve voor - talen. Hiervoor had hij van der jeugd af eene buitengewone geschiktheid getoond, hoe weinig deze gave ook door zijne omstandigheden en maatschappelijken toestand begunstigd werd, want vóór zijn negende jaar kwam hij zelfs niet zoo ver, dat hij den Bijbel in zijne moedertaal (het Welsch) leerde lezen: zijne moeder en een jonger broeder waren hierbij zijne leermeesters. Later trachtte hij Engelsch te leeren, doch vond dit zeer moeijelijk; als grond dezer moeijelijkheid gaf hij in rijpere jaren de omstandigheid op, dat in het Engelsch de orthographie niet juist bepaald is, en de uitspraak alle tien jaren verandert.
In zijn vijftiende jaar begon hij, onder leiding van een' zijner makkers, Latijn te leeren. Ofschoon hij met andere knapen niet ter schole kon gaan, wist hij toch dikwerf gelegenheid te vinden, om, wanneer de anderen weg waren, in de school te komen, en uit de boeken, welke hij daar vond, zou hij, naar men beweert, in ééne maand meer geleerd hebben, dan een ander in zes maanden leeren konde. In dezen tijd leerde hij mede schrijven, zonder eenig onderrigt; ook mist zijn schrift losheid en vloeijendheid, maar het is zeer duidelijk, en hij weet het op elke taal met dezelfde gemakkelijkheid toe te passen. Ongeveer in zijn negentiende jaar vond hij gelegenheid eene Grieksche Spraakkunst te koopen; door vlijtige studie bragt hij het in korten tijd zoover, dat hij Grieksch lezen, en zelfs homerus en hesiodus in het oorspronkelijk verstaan kon. Nu ging hij onophoudelijk vooruit; het volgende jaar werd hij met een uittreksel van buxtorf's Hebreeuwsche Spraakkunst bekend: dit bragt hem op het denkbeeld Hebreeuwsch te leeren, en de volgende regels, welke ik uit een zijner schriften aanhaal, mogen strekken, om de geestgesteldheid van onzen autodidact in haar eigenaardig karakter te leeren kennen. ‘Als mijne omstandigheden mij zulks toelieten, zou ik mij een weinig op de Hebreeuwsche muzijk toeleggen. Kort voor dat ik Hebreeuwsch leerde, zag ik in eenen droom johannes buxtorf. Hij stond op eenen muur tegenover

{==788==} {>>pagina-aanduiding<<}
mijns vaders huis, en zong met eene zachte stem Hebreeuwsche Psalmen, en speelde daarbij op de harp.’ Toen een vriend hem vroeg, hoe hij dan had kunnen weten en verstaan, in welke taal buxtorf zong, indien hij nog niet begonnen was Hebreeuwsch te leeren, gaf hij ten antwoord, dat hij toen reeds een weinig van het Hebreeuwsch wist: buxtorf had den twaalfden Psalm gezongen (hij zegde denzelven hierbij op), en een Hebreeuwsch boek voor zich gehad, terwijl zijne harp, die zeer groot was, de gedaante had gehad van die, waarmede de oude Barden van zijn vaderland worden afgebeeld.
Al deze taalkennis maakte richard zich in het ouderlijke huis eigen, niet slechts zonder eenige aanmoediging of begunstiging, maar zelfs onder den moeijelijksten strijd met hinderpalen, welke iedereen afgeschrikt zouden hebben, die niet met een volkomen onwankelbaar besluit vervuld was. Den tijd, welken richard met het aanleeren van talen doorbragt, had hij namelijk, volgens het gevoelen zijner betrekkingen, met houtzagen, veldarbeid, visschen en dergelijke bezigheden moeten doorbrengen. Maar in plaats van visch te vangen, ging hij op den oever in eene Grammatica zitten lezen, en in plaats van op het veld te arbeiden, verschool hij zich in een boschje om ongestoord te kunnen studeren. Zijne onbekwaamheid tot handenarbeid en zijne hartstogtelijke neiging om talen te leeren, haalde hem de gramschap zijns vaders op den hals, die van waarschuwingen tot bedreigingen, van bedreigingen tot slagen overging, toen hij hem op zekeren dag, dat hij aan den arbeid had moeten zijn, onder zijne boeken vond. Zijn oudere broeder deed desgelijks: in het kort, men behandelde hem op eene wijze, welke slechts in de armoede van het huisgezin en hunne volslagene onbekendheid met het voorwerp van richard's studiën verontschuldiging kan vinden.
In het jaar 1804 mogt richard zijnen vader op eene reis naar Liverpool in eene kleine boot vergezellen. Bij zijne aankomst in de stad was zijne eerste bezigheid eenen boekwinkel op te zoeken; hier trok hij de opmerkzaamheid van eenige personen, die, bemerkende dat hij taalkennis bezat, hem eenigen geldelijken onderstand gaven, en vervolgens met Engelsche, Latijnsche en Grieksche boeken voorzagen. Zijne vreugde over dit geluk was echter van korten duur: want op den terugtogt strandde het vaartuig en liep vol

{==789==} {>>pagina-aanduiding<<}
water, zoodat de boeken deels verloren gingen, deels bedorven werden. Grooter nog was het ongeluk, hetwelk hem te huis verbeidde: de strengheid, waarmede zijn vader hem behandelde, steeg in gelijke mate met zijn' dorst naat kennis, zoodat hij op zekeren dag, na eenige slagen met een rakelijzer ontvangen te hebben, het besluit nam zijne kleine boekverzameling bijeen te pakken en het ouderlijke huis te verlaten. Hier begint het tweede tijdvak zijns levens.
Richard sloeg, zonder een' penning reisgeld te bezitten, den weg naar Carnarvon in: hij zag zich dus genoodzaakt, een gedeelte zijner boeken te gelde te maken, en, terwijl zijn pakje hoe langer zoo ligter werd, bereikte hij eindelijk behouden het doel zijner reis. Hier verkocht hij weder eenige boeken, zoodat hem niets dan een paar Woordenboeken overbleven, waarvan hij besloten had zelfs in den uitersten nood geen' afstand te doen. Nu ging hij verder naar Bangor, waar hij het geluk had de opmerkzaamheid des toenmaligen Bisschops, Dr. cleaver, tot zich te trekken. Deze ontdekkende, dat zijne taalkennis voor iemand in zijnen stand iets geheel ongewoons was, bezorgde hem eene voegzame kleeding, moedigde hem tot voortzetting zijner studiën aan, schonk hem eenige kostbare boeken, en nam hem in zijne dienst, terwijl hij hem in den tuin en op het veld aan het werk stelde. Of richard van gevoelen was, dat deze werkzaamheden zijner studiën te veel afbreuk zouden doen, dan wel of eene andere omstandigheid zijne betrekking tot den Bisschop verstoorde, is onbekend; doch dit is zeker, dat hij, na een verblijf van twee maanden, aan het aanzoek eens geestelijken, om naar Anglesea te komen, gehoor gaf. Gedurende zijn verblijf aldaar maakte hij kennis met eenige Fransche uitgewekenen, die hem van eene Fransche Spraakkunst voorzagen; hieruit leerde hij met hunne hulp zooveel, dat hij niet slechts Fransch lezen, maar zelfs zeer goed spreken kan. Later heeft hij ook kennis aan het Italiaansch gekregen, en hij moet in staat zijn, zich in beide talen met dezelfde gemakkelijkheid uit te drukken, daar hij gewoon is de taal, waarin men hem aanspreekt, te blijven spreken, zoolang men dezelve niet verwisselt.
Op Anglesea trof de Bisschop van Bangor, bij een bezoek, dat hij bij dien geestelijke aflegde, onzen richard aan, en maakte van deze gelegenheid gebruik om hem te zeggen, dat hij zijne diensten niet meer noodig had. Spoe-
{==790==} {>>pagina-aanduiding<<}
dig na dit bezoek verliet richard ook dit gastvrije huis, en begaf zich naar Liverpool, waar dezelfde personen, die hem bij zijn eerste bezoek in die stad geholpen hadden, zich ook thans zijner aantrokken. Zij beproefden eerst hem geschikt werk te verschaffen; daar dit echter met houtzagen, hetwelk hij zeide geleerd te hebben, niet gelukte, bezorgde men hem eene betrekking, waarin hij al den tijd had om zijne letteroefeningen voort te zetten: men plaatste hem bij iemand, die tevens op zich nam zijn gedrag gade te slaan en hem aan zindelijkheid te gewennen. Naauwelijks echter had dick hier een half jaar doorgebragt, of hij begon onrustig te worden, en een' tegenzin in zijn' toestand te krijgen. Daar hij bij herhaling den wensch te kennen gaf om naar zijne geboortestad terug te keeren, voorzag men hem van eene kleine som gelds, en zoo verliet hij Liverpool weder met eenige Hebreeuwsche en Arabische boeken, welke men hem geschonken had.
Hiervan voorzien, trad hij het huis zijns vaders weder binnen, die (naar dick's eigen uitdrukking) ‘niet zoo boos jegens hem was, zoolang hij voor zijn onderhoud betaald werd, als toen hij met ledige handen bij hem studeerde.’ Maar zijn kleine schat was spoedig opgeteerd, en nu moest richard weder balken helpen zagen voor visschersbooten, ofschoon zijn vader ‘ze naderhand hiervoor niet gebruikte, maar het hout nutteloos liet verrotten.’ Spoedig ontstond er op nieuw misverstand tusschen richard en zijn' vader, en de vroegere barbaarsche behandeling begon op nieuw. Hij verliet dus ten tweedemale het vaderlijke huis en begaf zich naar Liverpool. Toen hij zich hier genoodzaakt zag, zijn' Hebreeuwschen Bijbel te verkoopen, besloot hij naar Londen te gaan, om - daar een' anderen Hebreeuwschen Bijbel te koopen, en te gelijk onderrigt in het Chaldeeuwsch en Syrisch te zoeken. Hij verliet in den zomer van 1807 Liverpool, met een klein pakje op den rug, en een' langen stok in de hand, om welken eene reiskaart gewikkeld was, terwijl hij de weinige boeken, welke hij had overgehouden, in de verschillende plooijen en zakken zijner kleeding gestoken had. Daar hij te Londen zijne wenschen echter niet vervuld zag, sloeg bij den weg naar Dover in, waarschijnlijk niet zonder voornemen om naar het vaste land over te steken. Doch hier nam zijn lot eene wending: door toedoen van een' welwillenden opzigter vond hij bezigheid op de

{==791==} {>>pagina-aanduiding<<}
koninklijke scheepswerf, welke hem een inkomen verschafte, waardoor hij niet alleen in al zijne behoeften voorzien, maar zelfs den Rabbi nathan, een' bekwamen Hebraïst, voor het onderwijs en de boeken, welke hij noodig had, betalen kon. Gedurende zijn verblijf te Dover had richard weder eenen droom, welken hij, van eene teekening vergezeld, het papier heeft toevertrouwd: ‘ik bevond mij in mijnen droom op eene vlakte, in de nabijheid der rivieren van Babylon, waar ik de harpen der kinderen Israël's aan de wilgen zag hangen (Ps. 137), en ik zag de wilgen tot eene buitengewone hoogte opgeschoten, en de harpen waren er in den nacht, onder hevige regenvlagen, aan opgehangen.’ - In 1810 keerde hij van Dover naar Londen, en van daar, met onderstand eener Letterkundige Maatschappij (*) naar Wales terug. Hier hield hij zich nu te Bangor, dan te Chester, dan weder te Liverpool op: in laatstgemelde stad was het inzonderheid william roscoe (†), die zich zijner aantrok; hij liet zich door richard zijne levensgeschiedenis verhalen, en gaf dezelve (in 1822) te zijnen voordeele uit, tegen een' prijs, welke hem in staat stelde hem wekelijks 6-8 schellingen te geven. Het kapitaal raakte intusschen op, en nu was dick weder aan de wisselvallige edelmoedigheid des publieks overgelaten.
Dit was alzoo de man, wien ik voornemens was een bezoek te brengen. Men bragt mij in eene kleine, onaanzienlijke straat, die den grootschen naam van Waterloostreet droeg. In het huis, hetwelk men mij wees, diende het vertrek, dat de onderste verdieping uitmaakte, tot woonkamer, keuken en waschhuis te gelijk; ik moest echter den trap op; op deszelfs bovenste trede stond ik reeds onder het dak, in eene ruimte door twee kleine vensters spaarzaam verlicht, welke zoowel tot slaapkamer der huisgenooten, als tot studeervertrek van dick diende. In de vensternis bij den trap lag een hoop boeken; voor het venster stond een klein, rond tafeltje, en een smal kinderbankje stond voor de studeertafel. Toen ik naderbij trad, verhief zich van de bank een

{==792==} {>>pagina-aanduiding<<}
menschelijk wezen, van welks uiterlijk het moeijelijk is eene beschrijving te geven. Het hoofd was met eene versletene bonten muts bedekt; deze werd echter dadelijk afgenomen. Nu zag ik bijna niets van het gelaat, daar hetzelve deels door het in hoogst kunstelooze lokken afhangend, zwart, doch sterk grijzend hoofdhaar, deels door den ruigen baard, welke zeker drie duim lang was, bedekt werd; daarenboven waren de oogen met een' bril gewapend, die met een breed, zwart lint tegen het achterhoofd was vastgebonden. De kleeding bestond vooreerst uit een bovenkleed, dat vroeger bruin van kleur scheen geweest te zijn, doch waarvan ik niet juist weet te zeggen, of het een mantel, schanslooper of jas moest verbeelden. Hieronder volgde iets, dat met een' rok eenige overeenkomst bezat, en daarna twee zwarte vesten, waarvan het een ter dekking der gaten van het andere moest dienen. Een over het tamelijk zwarte hemd ordeloos nederhangende das, blaauwe kousen en pantoffels voltooiden het gewaad.
Ik sprak den kleinen man, die zoo cynisch gekleed voor mij stond, in het Engelsch aan, en hij antwoordde mij, na eenige woorden Welsch gesproken te hebben, in die taal. Zijne stem vond ik buitengewoon hol en wanluidend; leest hij, dan geschiedt dit, vooral bij poëzij, op een' zingenden toon; hij spreekt zeer schielijk en levendig, en lacht daarbij op zulk eene wijze, dat ik het dikwerf naauwelijks van hoesten wist te onderscheiden.
Dick was bezig met een' brief te schrijven, waarin hij den Welschen geleerde en dichter jones te Oxford, die hem vóór eenigen tijd eenige geldelijke ondersteuning had toegezonden, verhaalde, dat hem dit geld ontstolen was: in de brief ging Engelsch, Grieksch en Hebreeuwsch bont door elkander. Naar aanleiding van het Hebreeuwsch in dezen brief toonde hij mij zijn Hebreeuwsch Woordenboek, zijn Hebreeuwsch oud Testament, en vervolgens zijn Grieksch nieuw Testament, van waar hij eindelijk tot homerus overging. Zoodra er van een boek gesproken werd, zocht hij hetzelve op, 't zij uit den hoop boeken in de vensternis, 't zij uit de zakken en plooijen zijner kleederen: want de ruimte tusschen zijne verschillende kleedingstukken is bij hem met boeken aangevuld, die hem in opvolgende lagen omringen; ieder boek heeft zijne vaste plaats, en richard is hier zoo naauwkeurig mede bekend, dat hij nimmer mistast, wanneer hij een boek te voorschijn wil halen. Zoo gaat

{==793==} {>>pagina-aanduiding<<}
het, als hij te huis is; wanneer hij echter uitgaat, hetgeen hij zooveel mogelijk vermijdt, wijl hij doorgaans den kinderen tot spot verstrekt en hierdoor in 't naauw gebragt wordt, pakt hij al zijne letterkundige schatten om en op zich, zoodat hij letterlijk eene wandelende bibliotheek is.
Toen wij in ons gesprek op homerus gekomen waren, bepaalde ik hem hierbij. Daar ik gehoord had, dat dick zich bij zijne letteroefeningen alleen met de taalvormen onledig hield, en in den inhoud geen belang stelde, zoodat hij op de vraag, wat hij van andromache wist, driemaal ten antwoord gaf: ‘Andromache wil zeggen: de strijd der mannen,’ deed ik hem dezelfde vraag, doch ontving ten antwoord: ‘Zij was hector's gemalin, en wilde hem bewegen niet ten strijde te trekken;’ bewijs genoeg, dat hij ook in de geschiedenis belang stelde. Onverwijld zocht hij nu hector's afscheid in de Ilias op, en vond het oogenblikkelijk; daarop begon hij mij hetzelve voor te lezen, op een' zingenden, nu rijzenden, dan dalenden toon, langzaam, maar met eene zekere vaardigheid, wanneer ik de talrijke verkortingen in zijnen homerus in aanmerking neem. Ik zeide hem, dat men in Duitschland het Grieksch bijna even zoo leest, als hij, en dat hij, daar de Engelschen het Grieksch geheel anders lezen, dus zeker geen' Engelschen meester gehad had. Hierop begon hij luide te lagchen, en antwoordde: ‘ik heb geen' meester gehad; het boek is mijn meester geweest.’ Ik bevond, dat hij een' onbegrensden eerbied voor homerus koesterde, en vroeg hem dus, wat hij wel van zijn' landgenoot shakspeare dacht, wanneer hij hem naast homerus stelde? Na een oogenblik zwijgens, waarin zijne verlegenheid mij bewees, dat hij zich met overdenkingen en vergelijkingen van dezen aard niet veel plaagde, antwoordde hij: ‘Homerus is oneindig grooter dan shakspeare; hij maakt zulke beredeneerde vergelijkingen, en ik geloof, dat hij ook veel meer wist, dan shakspeare ooit geweten heeft. Hij was een
groot oudheidkundige; homerus en hesiodus waren beide zeer geleerde onderzoekers der oudheid; hij wist ook van de Joden, en van Jeruzalem, en van de Wijzen uit het Oosten.’
Dat homerus iets van de Joden geweten had, bewees dick mij nu uit de Odyssea, waar poseidon, uit Aethiopië terugkeerend, odysseus van de bergen van Solymer (Jeruzalem) ontdekt. Nu vielen wij in ons gesprek op poseidon:

{==794==} {>>pagina-aanduiding<<}
dezen houdt onze autodidact voor lucifer, en waarom? omdat poseidon bij hesiodus en homerus den aardberoerder heet, die de metalen deuren van den Tartarus sluit, terwijl jesaia (Hoofdst. XIV) den zoon des dageraads, lucifer, even zoo schildert: ‘Die u zien zullen, zullen u aanschouwen, en zeggen: Is dat de man, die de aarde beroerde? die de koningrijken deed beven? Die de wereld als een woestijne stelde, en derzelver steden verstoorde? die zijne gevangenen niet los liet gaan naar huis toe?’ Poseidon houdt de deuren der benedenwereld gesloten en laat er de gevangenen niet uit, ‘poseidon,’ zeide dick kugchende, ‘is pluto's eerste Minister.’ Dit tot proeve van 's mans mythologische navorschingen.
In het voorbijgaan moet ik nog melden, dat ik onzen taalkenner ook eene vraag in het Duitsch deed, welke hij mij wel niet in het Duitsch, maar toch juist beantwoordde, ten bewijze, dat hij ook met onze moedertaal bekend is.
Dick heeft reeds groote boeken geschreven, namelijk een Hebreeuwsch-Grieksch-Engelsch Woordenboek, dat echter nog slechts in handschrift bestaat. Zijne neiging om talen te leeren gaat vergezeld van de zucht om derzelver kennis aan anderen mede te deelen, en hij houdt het voor zijnen pligt zijne diensten overal aan te bieden, waar hij begrijpt, dat ze wenschelijk kunnen zijn. Hij klaagt echter bestendig, dat hij in dit opzigt zoo dikwerf in zijne verwachtingen bedrogen wordt, en dat hij zooveel onverschilligheid omtrent zijne studiën opmerkt, alsmede, dat hij, wegens zijn streven naar kennis en waarheid, zelfs veracht en vervolgd wordt. ‘Ik kan niet verwachten,’ schreef hij eens aan roscoe, ‘dat ik in Carnarvon sterk aangespoord zal worden om in het Grieksch en Hebreeuwsch onderwijs te geven: want ik ben overtuigd, daar om mijne geleerdheid zoo gehaat en veracht te zijn, dat men mij als een' mensch beschouwt, die geen de minste aanmoediging verdient.’ Op een' ander' tijd scheen richard het voor niet onwaarschijnlijk te houden, dat hij, uithoofde zijner godsdienstige gevoelens, in gevaar was van vervolgd te worden. ‘Ik verheug er mij over,’ zeide hij, ‘dat ik waardig geacht word voor de zaak der waarheid te lijden, waarvoor ik bereid ben mijn leven op te offeren, hetzij mijn ligchaam verbrand, of tot de afgrijselijkste folteringen veroordeeld worde.’ Dit gezegde, hetwelk tegelijk de vastheid zijner beginselen en

{==795==} {>>pagina-aanduiding<<}
de zwakheid zijner oordeelskracht verraadt, is met de vlugheid en scherpzinnigheid, welke hij in het aanleeren van talen aan den dag legt, naauwelijks overeen te brengen. Bij zijn volslagen gebrek aan alles wat men savoir-vivre noemt, blijkbaar in zijne kleeding en manieren, en zijn zwak gezigt, is het niet te verwonderen, dat hij geene gelegenheid vindt om als onderwijzer op te treden. Zonder twijfel zoude hij, indien het hiertoe kwam, eene eigendommelijke methode kiezen; zijn gevoelen over de thans gevolgde leerwijze is ten minste zeer ongunstig, daar hij van oordeel is, dat men de jonge lieden opzettelijk in de war brengt, om hen des te langer op school te honden. Men vroeg hem eens, hoe hij het bij het aanleeren eener taal aanlegde? - Hij gaf ten antwoord, dat het er op aankwam, welk eene soort van taal het was. - ‘Hoe zoudt gij het aanleggen om eene nieuwere taal te leeren?’ - ‘Wanneer het b.v. Spaansch was, zou ik een Spaansch Woordenboek nemen en onderzoeken, welke woorden in dezelve met die eener andere, mij reeds bekende taal: Latijn, Fransch, Italiaansch, b.v. overeenkomen. Deze zou ik dan doorschrappen en alleen zulke woorden laten staan, welke uitsluitend tot die taal behooren, en dan zou ik, met behulp eener Grammatica, spoedig in staat zijn, eenige kennis van dezelve op te doen.’
Nopens zijne godsdienstige gevoelens is het moeijelijk tot eenige zekerheid te geraken, daar hij zich hierover niet gaarne in gesprek wikkelt. Zooveel weet men echter, dat hij zich een' tijdlang bij de Joden gevoegd en de Synagoge bezocht heeft; doch hij gaf aanstoot door zijne uitdrukkingen, hierop volgde eene woordenwisseling en zijn Jodendom had een einde. Overigens plagt hij ook later nog, wanneer men hem vroeg waarom hij zich niet liet scheren, te antwoorden, dat zulks om den Messias was, de Messias was nog niet verschenen; men wil zelfs weten, dat hij niet alles wat in den Bijbel staat voor waar houdt; ‘de arme richard,’ zeide mij een zijner stadgenooten, die mij zulks mededeelde, ‘is te beklagen: hij heeft ze niet alle vijf bij malkander!’
Ik overtuigde mij bij dit bezoek, dat hij zich in zijnen toestand geenszins ongelukkig gevoelt, en het werd mij uit de eerbiedige wijs, waarop hij met zijne boeken te werk gaat, duidelijk, dat hij, indien hem grooter geldsommen ten dienste stonden, dezelve alleen ter aanschaffing van boeken zou besteden, en dat het zijne laatste zorg zou zijn, zich

{==796==} {>>pagina-aanduiding<<}
wat meer genoegens en gemakken des levens te bezorgen. Niettegenstaande zijne behoeftigheid, vraagt richard zelf nimmer om iets; wordt hem echter eenig geschenk aangeboden, dan neemt hij hetzelve met eenige aarzeling aan, terwijl hij gewoonlijk de woorden bezigt: ‘I am not worthy (ik ben het niet waardig);’ ook pleegt hij, om eene beleefdheid te beantwoorden of zijne erkentelijkheid te betoonen, boeken, waarop hij hoogen prijs stelt, ten geschenke aan te bieden; hij heeft dezen karaktertrek op een der reepjes papier, waarop hij gewoon is zijne gedachten neder te schrijven, dus geteekend: ‘wanneer mij eene beleefdheid of gunst bewezen wordt door een' persoon of personen, eenen vriend of vriendin, enz. is het mijn verlangen en de natuurlijke neiging mijns harten hun zulks door deugd en goede werken te vergelden, niet met kwaad; en wanneer men mij iets opdroeg, zou ik mij bevlijtigen zulks naar mijne beste krachten te verrigten.’
In zijne levenswijze is hij uiterst sober; hij koopt zich voor eene kleinigheid eenige spijze, zijn drank is water of ten hoogste melk; beschonken heeft men hem nimmer gezien. Doorgaans is hij in het bezit van eenige schellingen, die hij zorgvuldig bij elkander houdt, zorg dragende ze nimmer alle uit te geven, zelfs wanneer hij genoodzaakt mogt zijn, eenige boeken voor zijne onmisbaarste behoeften te verkoopen.
Dit is de arme autodidact, de levende polyglotte van Walles. Dit vreemde en buitengewone exemplaar van ons geslacht levert, ook uit een zielkundig oogpunt beschouwd, veel stof tot denken op. Men heeft hem reeds als een tastbaar bewijs willen aanvoeren, hoe weinig verstand er tot het aanleeren van talen gevorderd wordt. Maar, zonder in aanmerking te nemen, dat den taalvorschers hierdoor een slecht compliment gemaakt wordt, behoort men in het oog te houden, dat uit gebrek aan talent en bekwaamheid, zelfs aan gewone vatbaarheid voor andere dingen, geenszins volgt, dat het juist beperktheid van geestvermogens is, welke dezen mensch op talen doet vallen; veeleer heeft hij zich in dezen beperkten kring zoo verdiept, dat hij zijn' geest daarin als het ware geheel noodig heeft, en op andere dingen niet kan laten werken. Men heeft richard's talent bij eenige geleerden willen wedervinden, maar mijns inziens te weinig in aanmerking nemende, dat richard een autodi-
{==797==} {>>pagina-aanduiding<<}
dact is, die in een' nederigen, gedrukten toestand tot eene verwonderlijke taalkennis geraakt is. Daarbij moet men dick's nationaliteit niet uit het oog verliezen, daar het volk van Walles zich in het algemeen door ongewone weetgierigheid en leeslust, levendigheid van geest en ondernemingszucht onderscheidt. Dichters uit de mindere volksklasse, handwerkslieden, die geschiedkundige tijdschriften in het licht geven, aardrijksbeschrijvingen zamenstellen, enz. zijn onder hen geene zeldzaamheid: dick stelt deze nationale zucht naar kennis in zijne aanwending op talen voor.
Het is merkwaardig, dat het eenige voorbeeld, hetwelk zich dezen zoon van Walles naar de rigting van zijnen geest ter zijde laat stellen, den verwanten bodem van Bretagne toebehoort.
Toen jacques cambry in het jaar 1794 het Departement Finisterre bereisde, bevond zich onder de personen, die hem berigten omtrent den grond hunner geboorte mededeelden, een zekere leclect te Plougasnou, een man zonder vermogen, die hem de omstandigste berigten over den toestand en de voormalige zeden zijns vaderlands wist te geven; hij was Archivarius der kapel van Plougasnou geweest, en kende al hare papieren. Cambry schildert hem als een' zeer schuchter, maar zeer kundig mensch, als een' zonderling, die eerst na veel moeite vertrouwelijk met hem werd.
Deze leclect behoort, naar cambry's gevoelen, tot die Bretons, die hunne moedertaal het best verstonden; hij had dezelve bijna tweeëntwintig jaren lang met de grootste volharding, bijna zonder zich eenige afwisseling te gunnen, meestal zonder boeken, beoefend, en was, zonder vreemde hulp, alleen door eigen nadenken over zijne moedertaal, zoover gekomen, dat hij eene soort van Taalphilosophie had uitgevonden en tot een geregeld stelsel gebragt, waaraan men, hoe zonderling het op het eerste gezigt ook schijnen moge, voor 't minst de verdienste eener oorspronkelijke verbeelding niet kan ontzeggen.
Leclect onderscheidt twee tijdvakken der taal: een vóór en een ná de verdrijving uit het Paradijs; tot het eerste behoort de vorming der vocalen, in het tweede kwamen de consonanten er bij. Er zijn vijf grondwoorden: dat zijn de vijf vocalen. De woorden a, e, i, o, u duiden niets anders aan dan de grootheid, schoonheid en verhevenheid van God; in deze uitroepingen drukte de eerste mensch zijn gevoel

{==798==} {>>pagina-aanduiding<<}
uit, omgeven als hij was van al de wonderen der schepping, en van de tegenwoordigheid Gods: de engelen in den hemel hebben geen andere taal.
Uit het Paradijs verdreven, was adam genoodzaakt in het zweet zijns aanschijns te arbeiden. Deze levenswijze noopte hem nieuwe woorden te smeden: hij vond de consonanten uit, en verbond dezelve met zijne grondwoorden, welke door deze vereeniging veranderden en ontaardden, gelijk 's menschen oorspronkelijk reine toestand door de zonde veranderd geworden was. En terwijl zich de taal van vader op zoon voortplantte, veranderde zij onder de verschillende hemelstreken door de vermenging der volken, welke zich van het oorspronkelijke geslacht gescheiden hadden; doch de grondwoorden hebben in de verschillende zamenstellingen hunne eerste beteekenis behouden.
Tot zulk een stelsel, waarin de vocalen als eene taal op zichzelve aangezien worden, moet de eigenaardigheid der Welsche en Bretonsche talen noodwendig leiden: want in beide heeft elke vocaal de beteekenis van een zelfstandig woord, zoodat het Welsch eenige zinsneden aan kan wijzen, die geen' enkelen consonant bevatten.
Terwijl dick aberdaron zich op het aanleeren van velerlei talen heeft toegelegd, en er zich zooveel mogelijk heeft eigen gemaakt, is leclect van Plougasnou bij zijn Bretonsch gebleven, en heeft getracht dit grondig te leeren doorzien en te ontleden. De een heeft de naar uitbreiding strevende (extensive), de ander zich innerlijk versterkende (intensive) taalstudie gekozen; de een op hetzelfde voorwerp een empirisch, de ander een bespiegelend talent aangewend. Maar in het drukkende hunner omstandigheden, de sterkte hunner neiging, de standvastigheid hunner rigting, zelfs in de zonderlingheid hunner karakters komen beiden tamelijk wel overeen. En eindelijk zijn zij, schoon door tijd en ruimte gescheiden, elkander aanvullende broeders in de ééne Celtische volksfamilie.





Les burgraves van Victor Hugo en de romantiek.

(Het onderstaande is een uittreksel uit een' brief, gedagteekend Parijs den 11 Maart 1843.)

Het voornaamste letterkundige onderwerp dezer dagen is

{==799==} {>>pagina-aanduiding<<}
Les Burgraves, door victor hugo, welke waarschijnlijk eerstdaags, als het eigenlijke publiek wordt toegelaten, uitgefloten zullen worden. De gebreken van dit stuk zijn onherstelbaar; het is uiterst langwijlig, en het slechtste, dat hij tot hiertoe geschreven heeft. Hij moet volstrekt geen gehoor hebben, want de verzen, welke hij maakt, zijn onverdragelijk hard en onaangenaam; het talent, hetwelk hij vroeger bezat, schijnt volkomen uitgeput te zijn, zoo als men aan zijnen ‘Rhijn’ reeds bemerken kon. De Romantiek schijnt hier haren tijd gehad te hebben; het goede, dat zij heeft te weeg gebragt, bestaat daarin, dat zij de slaafsche navolging der oude pedante regelen, waaraan de taal en de letterkunde onderworpen waren, verbroken heeft; de verwachting, welke men van haar voedde, heeft zij echter in geenen deele vervuld, en in korten tijd zal zelfs de herinnering der werken, welke zij heeft voortgebragt, en wier verschijning aan de eene zijde zooveel geestdrift, aan de andere zooveel woede heeft opgewekt, verdwenen zijn. Had zich de nieuwe school vergenoegd met aan de oude regels den oorlog te verklaren, dan had zij eene duurzame zege weg kunnen dragen; maar zij heeft zich grootelijks aan de taal vergrepen, en door buitensporige, onfransche uitdrukkingen zich den schijn van grooter diepte willen geven, dan zij bezat: vandaar de terugwerking. Wat er nu komen zal, is niet vooruit te zien: de oude school is dood, de nieuwe stervende, en de weg voor eene geheel natuurlijke en ongekunstelde letterkunde ligt open; de gevolgen zullen bewijzen, of zij zich zal weten te vestigen. Er wordt ongeloofelijk veel gedicht, ten minste in versmaat geschreven, maar niemand leest verzen: het ontbreekt niet aan talent, maar aan diepte, welke de aanmatigende en krampachtige stijl der meesten te vergeefs tracht te vergoeden.





Een zeldzame trek uit de Fransche omwenteling.

De Fransche omwenteling zou de rijkste bron voor de geschiedenis van den menschelijken geest en het menschelijke hart zijn, bijaldien niet de Fransche litteratuur de zonde beging, deze bron aanhoudend troebel en onrein te maken. Het is bekend, hoe de vloed van gedenkwaardigheden uit dat gewigtige tijdvak zich onder de pen van sommige schrij-
{==800==} {>>pagina-aanduiding<<}
vers geheel in het romantische verloopt, en hoe een door geloofwaardige getuigenissen gestaafde trek tot model dient, naar hetwelk honderd dergelijke geteekend worden. In een zeer onlangs te Parijs in het licht gegeven werk komt eene merkwaardige psychologische daadzaak voor uit den tijd, toen de guillotine onophoudelijk in werking was. Wij willen hier het geval mededeelen. Dat het niet verzonnen is, daarvoor schijnt de betrekking van den verhaler, een bekend man, tot de personen, welke het betreft, borg te blijven. Is het geval op zich zelf eene belangrijke bijdrage tot de natuurlijke geschiedenis van het menschengeslacht, zoo komt datgeen, wat er aanleiding toe gaf, voor als een regt kenmerkende trek van het Gallische volkskarakter.

De Markies de custine deelt, als inleiding tot zijn boek: la Russie en 1839, eenige berigten omtrent zijne familie mede. Hij is de zoon en kleinzoon van twee slagtoffers der revolutie. Zijn grootvader, de bekende Generaal custine, beklom in het jaar 1793 het moordschavot; zijn vader was in 1792 als diplomatieke agent van lodewijk XVI in Brunswijk en te Berlijn geweest, en had zich, door het verdedigen van zijnen vader, zelf op de lijst der beschuldigden gebragt. Hij werd in het begin van 1794, destijds vierentwintig jaren oud zijnde, ten dood veroordeeld. Zijne jonge, beminnenswaardige gemalin, delphine de sabran, had hem kort te voren een eerste kind, eenen zoon, den schrijver van het bovenvermelde boek, gebaard. Met niet weinig persoonlijk moedsbetoon had zij, doch te vergeefs, alles beproefd, eerst om haren schoonvader, daarna om haren gade te redden; een plan tot ontvlugting had zij, door des laatsten edelmoedigheid verhinderd, moeten opgeven. - De veroordeelde is in de Conciergerie gebragt; de uitvoering van het doodvonnis moet op den volgenden morgen plaats hebben, en nu willen wij den schrijver zelven verder laten spreken.
Mijne moeder bezocht mijnen vader voor de laatste maal, des avonds ten 9 ure, in de Conciergerie. Dit aandoenlijk tooneel werd door een voorval gestoord, hetwelk zoo zonderling is, dat ik langen tijd getwijfeld heb, of ik het wel behoorde te verhalen. Immers klinkt het als een verdichtsel van eenig tragi-komisch genie als shakspeare, en evenwel is het volkomen waar. In alles toch overtreft werkelijkheid

{==801==} {>>pagina-aanduiding<<}
de dichting. Gevoelt de lezer zich er door, op eene onaangename wijs, uit de stemming gerukt, waarin hij gebragt was, zoo is zulks niet mijne schuld. Ons wezen bestaat uit tegenstrijdigheden.
Haarzelve meester en zoo bedaard mogelijk trad mijne moeder bij mijnen vader binnen, omarmde hem zwijgend, en bleef drie uren aan zijne zijde. Zij spraken zeer weinig met elkander; mijn naam alleen, de naam van hun kind, ontviel somwijlen hunne lippen, en bij dezen naam brak haar, brak hem het hart. Hij bad haar, hem te sparen, en zij maakte van mij geen verder gewag. - In dien tijd des heldenmoeds was de gang ten dood een schouwspel, bij hetwelk de slagtoffers er eene eer in stelden, niet zwak voor hunne beulen te verschijnen. Mijne moeder begreep en waardeerde in haar hart de behoefte van mijnen vader, den jongen, schoonen man, vol geest en gevoel, den man nog onlangs in het bezit van zoo veel aardsch geluk, om tegen den volgenden dag zijne volle bedaardheid te behouden. Deze laatste proef van een edelaardig karakter te geven, was thans, zelfs in de oogen eener van natuur zwakke vrouw, heilige pligt. Middernacht was nabij; zij vreesde, dat haar gestel eene langere worsteling niet verduren zou, en was op het punt om op te staan en voor eeuwig afscheid te nemen.
Mijne ouders waren in een vertrek bijeen, dat tot voorzaal aan verscheidene gevangenkamers diende. Het was vrij ruim, maar laag en donker. Zij zaten voor eene tafel, waarop eene vetkaars brandde; de eene zijde van het vertrek had vensters, achter welker glasruiten men van tijd tot tijd de troniën der wachters zag verschijnen. Op eenmaal hooren beide eene kleine deur opengaan, welke zij nog niet opgemerkt hadden, en uit dezelve treedt een man met een lantarentje in de hand. Het is een gevangene, die een' anderen gevangene wil gaan bezoeken; maar allerzonderlingst is 's mans kleeding. Hij draagt een' korten kamerjapon, of eigenlijk een lang beddejak, met zwanenvel bezet, een ding dat reeds op zich zelf een' belagchelijken naam voert (un pet en l'air); voorts eene witte onderbroek en kousen, als ook eene groote, spits toeloopende slaapmuts, met een' geweldig grooten, vuurkleurigen strik van lint (une fontange). Langzaam trad of liever gleed hij de kamer door, met korte, schuivende schreden, gelijk de hovelingen van lodewijk XV

{==802==} {>>pagina-aanduiding<<}
gewoon geweest waren door de galerij te Versailles te sluipen. Toen deze figuur de beide echtgenooten voorbijkwam, zag zij hen een oogenblik zwijgend aan, en alsnu bemerkten zij, dat de oude man nog daarenboven geblanket was.
Stom van verbazing, staren beiden de verschijning aan, die hen midden in hunne bittere zielesmart op zulk eene wonderlijke wijs was komen verrassen. Zij denken er niet aan, dat het blanketsel hier wel bezwaarlijk bestemd kan zijn, om een afgeleefd aangezigt te verfraaijen; dat een ongelukkige dit zonderlinge middel ter hand genomen heeft, om morgen, wanneer de dood hem aangrimt, niet te verbleeken; en beiden, door het onwederstaanbaar kluchtige van het voorwerp overmeesterd, bersten te gelijk in een schaterend gelach uit: als met een' electrieken schok had de zenuwprikkel plotseling het overwigt verkregen op het lijden des gemoeds. - Door den langdurigen dwang, dien zij zich aangedaan hadden, om hunne gedachten voor elkander niet luid te laten worden, waren hunne zenuwen heftig gespannen; als in weerloozen staat werden zij door den indruk van het belagchelijke, waarschijnlijk wel de eenige aandoening, tegen welke zij niet gewapend waren, overvallen; en op deze wijs gebeurde het, dat zij, ondanks hunne pogingen om de prikkeling te vermeesteren, of veeleer juist daarom, al gedurig lachten en bleven lagchen, tot dat het lagchen in geweldige zenuwaandoening overging. De wachters schoten toe; zij hadden in den loop der omwenteling genoeg ondervinding opgedaan, om den aard van deze lachkramp te begrijpen, en droegen deelnemend mijne moeder weg, te midden harer nog voortdurende zenuwtoevallen, welke den vorm van een haar geheel gestel schokkend schatergelach bleven behouden, terwijl mijn vader in hetzelfde paroxysmus alleen bleef.
Dit waren de omstandigheden, waarin mijne ouders elkander voor de laatste maal gezien hebben, en het gebeurde speelt onder de vroegste indrukken mijner kindschheid eene hoofdrol. Mijne moeder had aan allen, die mij omgaven, stilzwijgen opgelegd; maar de gemeene man spreekt al te gaarne van de algemeene rampen, welke hij beleefd heeft, en zoo praatten onze dienstboden mij bijna van niets anders voor, dan van het ongeluk mijner ouders. Ook zal ik nooit vergeten, met welk een gevoel van angst ik het eerst onder de menschen getreden ben.

{==803==} {>>pagina-aanduiding<<}

Toen mijn vader in dien laatsten nacht zijns levens van den door mij beschreven lach-aanval bekomen was, schreef hij, tegen den ochtendstond, een' treffenden brief, vol moed en bedaardheid, aan zijne vrouw. Deze brief is onder de gedenkwaardigheden van dien tijd bewaard gebleven, gelijk ook de brief van mijnen grootvader aan dezen zijnen zoon, die sterven moest, omdat hij gewaagd had zijnen vader te verdedigen, en omdat hij het onteerend had geacht, in veiligheid als emigrant aan het Pruisische hof te blijven.


De schat, of de jonge blinde.

(Vervolg en slot van bl. 771.)
Acht jaren waren na deze gebeurtenis verloopen. Maria intusschen was bevallig opgegroeid, en het was niet mogelijk iets schooners te zien dan haar gelaat, wanneer zij de oogleden naar beneden sloeg en de witte vliezen voor hare oogappels bedekt waren.
Het was eene maagd van raphaël, en het voorkomen van stille aandacht en sombere weemoedigheid, dat in hare trekken zigtbaar was, maakte de gelijkenis nog treffender. Hare ziel was even schoon en zuiver als de trekken van haar gelaat, en niets evenaarde de schoonheid van hare geheele gestalte. Zij zocht op alle mogelijke wijze nuttig te zijn voor de vrouw, die de zorg voor haar had op zich genomen, het zij met spinnen van hennep in de lange winteravonden, het zij met het breijen van kousen, het zij eindelijk met het oppassen in huis, als moeder nicole naar het veld ging.
Het was op een dier stonden, dat zij, zich alleen in huis bevindende, aan de deur hoorde kloppen, en eene minzame stem haar verzocht die te openen, om eenige inlichtingen te geven aan eenen vreemdeling, wien het van belang was het land te kennen. Gerustgesteld door de heuschheid en de welluidende stem van den persoon, die tot haar sprak, aarzelde zij niet de deur te openen. De vreemdeling bleef stom van verbazing staan, op het gezigt van zoo veel schoonheid in eene eenvoudige boerin. Maria, verwonderd over de stilte, welke hij, haar aanziende, bewaarde, vroeg hem, waarin zij hem konde van dienst zijn. Zoo sprekende, hief zij hare oogen op, en hij zag met innig leedwezen, dat deze van het gezigt beroofd waren.

{==804==} {>>pagina-aanduiding<<}

‘Arme jeugdige schoone!’ sprak hij op den roerendsten toon, ‘ik zie uw ongeluk, en, buiten twijfel zult gij mij omtrent dit oord de verlangde inlichtingen niet kunnen geven.’
‘Mijnheer,’ zeide maria, ‘ik ben niet altijd blind geweest; ik herinner mij het dorp en zijne omstreken; het is mij niet uit het geheugen gegaan, en wat ik niet heb gezien, dat heb ik hooren vertellen. Zeg mij dus maar, wat gij wenscht te weten; ik ben mogelijk in de gelegenheid u voldoend antwoord te kunnen geven.’
Opgetogen door de voorkomendheid van het lieve meisje, vroeg de vreemdeling haar naar het lot van de bewoners des kasteels. Tranen bevochtigden de oogen van maria.
‘Het kasteel!’ zeide zij; ‘weet gij dan niet, dat het niet meer bestaat? De brave heer, de Graaf de valbelle, de vader van alle ongelukkigen in dit oord, is niet meer, en kwaadwilligen hebben het vernietigd. Het kasteel is verkocht; een roggeveld is thans de plaats, waar het vóór tien jaren nog te vinden was!’ En tranen rolden bij deze woorden over de wangen van maria, en getuigden den vreemdeling van het deel, dat zij in het ongeluk nam.
‘Hebt gij dan den Heer de valbelle gekend, lief meisje?’ vroeg hij.
‘O! Mijnheer, ik heb hem gekend zoo als een arm landmeisje, en geringer nog, een groot heer kan zeggen te kennen. Ik heb hem gekend als den besten der menschen, als den weldoener der armen, als een' man, wiens aangezigt alleen vreugde stortte in de harten en allen eerbied inboezemde.’
Deze lofspraak, uitgesproken op den toon der waarheid, die meer treft dan de sierlijkste welsprekendheid, bragt zulk eenen indruk bij den vreemdeling te weeg, dat hij op zijne beurt een' traan liet vallen op de hand van maria, die hij in de zijne hield vastgeklemd.
‘Gij schreit dan ook,’ zeide zij; ‘gij hebt welligt den goeden Heer de valbelle gekend? Gij weet zonder twijfel, wat van zijn' zoon geworden is? O! ik hoop het; de Hemel zal niet gewild hebben, dat zulk eene eerbiedwaardige familie ten eenemale zoude uitgestorven zijn.’
‘Ja,’ zeide de vreemdeling met bevende stem, ‘ik ken roger de valbelle; hij leeft nog; maar de dood zijns vaders en de verkoop zijner goederen hebben hem tot armoede

{==805==} {>>pagina-aanduiding<<}
gebragt. Hij is verpligt te werken om te leven, en om het talent van schilderen, dat hij in zijne jeugd tot uitspanning aankweekte, thans te doen dienen voor zijn levensonderhoud...’
‘Ach, God!’ zeide maria; ‘is het mogelijk! en waar is hij? dat ik hem opzoeke, dat ik hem spreke, dat ik hem zegge.... Mijn God!’ verzuchtte zij, op de knieën vallende, ‘ik dank U, dat Gij mijn leven tot op dezen dag hebt bewaard, opdat ik het niet geheel nutteloos, zonder iets goeds te hebben verrigt, zou hebben doorgebragt!’
De vreemdeling, niets begrijpende van de geestvervoering van het jonge meisje, meende, dat zij aan eene soort van zinneloosheid onderhevig was, welke hij aan haren beklagenswaardigen toestand toeschreef. Hij rigtte haar op, deed haar naast hem zitten, en sprak op minzamen toon met haar over onverschillige zaken, om hare gedachten van dit punt af te brengen en hare kalmte te doen wederkeeren; maar, geheel overgegeven aan hare inwendige blijdschap, herhaalde maria aanhoudend: ‘Waar is de Heer de valbelle? Ik moet hem gaan opzoeken, ik moet mijnen vader gehoorzamen; daarna heb ik op deze wereld niets meer te verrigten, en de arme maria zal gerust en tevreden sterven!’
‘Wat hebt gij hem dan te zeggen?’ hernam de vreemdeling: ‘Zoo gij mij met eenige mededeeling aan hem wilt belasten, ik bezweer u op mijne eer, dat roger de valbelle nog heden kennis zal dragen van hetgeen gij verlangt hem te doen weten.’
‘Heden! heden!’ riep maria, in hare handen slaande en een' vloed van tranen stortende; ‘maar, mijn Hemel! is hij dan hier in de nabijheid? Mijnheer, in Gods naam, geleid mij tot hem! 't Is aan hem, aan hem alleen, dat ik het geheim vertrouwen mag, dat ik van mijnen vader heb vernomen. Zijn geluk hangt er te eenemale van af, en zoo gij zijn vriend zijt, toef niet om mij tot hem te brengen: de Hemel zal het u loonen.’
Er was zoo veel opregtheid en waarheid in de uitdrukkingen van het jonge meisje, dat de vreemdeling niet langer het incognito, hetwelk hij zich, de stulp intredende, had opgelegd, bewaren kon. Hij nam maria bij de hand en zeide: ‘Gij zijt zoo goed, lief kind, en schijnt zoodanig gehecht te zijn aan de nagedachtenis van den Graaf de val-
{==806==} {>>pagina-aanduiding<<}
belle, dat ik vermeen u van mijnen kant ook een geheim te moeten vertrouwen, even belangrijk als dat zijn kan, hetwelk gij zijnen zoon verlangt mede te deelen. Ik ben roger de valbelle, dien gij zoo zeer verlangt bij u te zien, en indien gij nu het een of ander hem te berigten hebt, spreek, maria!’
Roger (want hij was het inderdaad) zou lang hebben kunnen voortspreken zonder eenig antwoord te bekomen; maria hoorde niet: haar hoofd rustte op den schouder van den jongen Graaf, en eene soort van bezwijming was de geestvervoering opgevolgd, die zich zoo sterk, eenige oogenblikken te voren, had doen kennen. Roger, verschrikt, hield haar onder de armen, en meende eenige hulp in te roepen, toen juist de oude moeder nicole binnentrad. De eerste beweging dezer vrouw was, maria te beknorren, haar met een' jongeling, welken zij niet kende, alleen vindende; maar het medelijden overwon het kwade humeur: door roger geholpen, bragt zij haar te bed, en weinige oogenblikken daarna kwam maria weêr tot zichzelve; maar, daar zij over geweldige hoofdpijn klaagde, verwijderde zich roger, zonder van haar te worden opgemerkt, ten einde haar eenige rust te bezorgen.
Na een uur slapens ontwaakte maria bijna geheel hersteld van de zenuwaandoening, die zij had ondervonden. Na hare gedachten weder verzameld te hebben, gaf zij hare moei hare begeerte te kennen, om den vreemdeling op nieuw te spreken. Naauwelijks had zij dien wensch geuit, of roger kwam naar haren toestand vernemen. Toen moeder nicole, altijd nog tusschen de tanden zoo wat voortbrommende, zich voor een oogenblik verwijderde, haastte zich maria aan roger te zeggen: ‘Morgenochtend, ten acht ure, gaat mijne moei naar het veld, en dan zal ik u spreken.’ Moeder nicole kwam weêr binnen, en roger nam afscheid.
Nicole knorde den ganschen avond, zeggende, dat haar de manieren van dien vreemdeling in het geheel niet aanstonden, en dat, wanneer die fraaije heer terugkwam, zij hem het huis zou uitjagen, daar zij niets van dergelijke muscadins weten wilde. Dit woord, hetwelk eene menigte slagtoffers ter dood had gebragt, was ook in het dorp doorgedrongen, lang nadat hetzelve te Parijs reeds alle beteekenis had verloren. Maria antwoordde niets op de bittere

{==807==} {>>pagina-aanduiding<<}
uitvallen harer moei, die, moê van al het grommen, eindigde met zich naar bed te begeven.
Den volgenden dag, minder gemelijk dan den vorigen, ging nicole ten half acht ure naar het veld. Met den klokslag van acht ure tikte roger aan de deur der stulp, en maria, opgeruimder dan ooit, opende die. Na wederzijdsche morgengroeten zeide zij tot hem: ‘Ik vertrouw, Mijnheer, dat gij mij niet misleidt en dat gij inderdaad de valbelle zijt. Indien het geheim, dat ik heb toe te vertrouwen aan hem, die regt heeft dien naam te dragen, niemand dan mijzelve betrof, zou ik het u al aanstonds gezegd hebben; maar, niettegenstaande de redenen, die ik heb, om u te gelooven, vordert de voorzigtigheid, niet roekeloos hetzelve eenen anderen mede te deelen. Er was in dit dorp een eerwaardig geestelijke, die langen tijd priester van deze parochie was, en die dit oord niet verlaten heeft dan in de dagen des schrikbewinds, toen men ook zijn leven van nabij belaagde; hij is hier later wedergekeerd. Zoo gij nu waarlijk roger de valbelle zijt, dan zijt gij, gelijk ik, door hem gedoopt, en zoo gij de namen uwer peetouders en de voornamen, die men u bij den doop gegeven heeft, zeggen kunt, alsmede den juisten dag uwer geboorte, hij zal het er dan voor houden, dat gij de regte persoon zijt, aan wien ik een geheim moet openbaren, dat ik sedert meer dan tien jaren in mijn hart bewaard heb. Die waardige priester gaat elken morgen deze woning voorbij en..... Ik geloof, dat ik hem hoor aankomen en zal hem verzoeken binnen te treden.’
Inderdaad, een man van rijzige gestalte, met grijs haar en een eerbiedwaardig gelaat, naderde de deur.
‘Kom in, kom in, mijn vader!’ riep maria; ‘wij hebben u iets te zeggen.’
De geestelijke drukte de hand van maria, terwijl hij roger beleefdelijk groette.
‘Mijn vader,’ sprak het jonge meisje, ‘gij hebt mij dikwijls van den Graaf de valbelle gesproken, van zijne rampen en van zijnen dood; ook van zijnen zoon, dien gij hebt gedoopt en wiens jeugd zoo veel goeds en voortreffelijks beloofde; zoo gij hem zaagt, zoudt gij hem nog kennen?’
‘Ik geloof ja, mijn kind; want het jonge mensch droeg aan den regter slaap van het hoofd het likteeken eener wond, die hij bekomen heeft door een' val van den trap in het kasteel, toen hij vijf jaren oud was.’

{==808==} {>>pagina-aanduiding<<}

‘En dat likteeken,’ zeide roger, de blonde lokken wegstrijkende en het open voorhoofd den geestelijke vertoonende, ‘ziet gij hier.’
‘O! Mijnheer de Graaf,’ hernam deze, ‘welk een ongedacht geluk! Dat ik de eerste zij, die mijne hulde mag brengen aan den zoon van mijnen waardigen landheer!’
‘Neen, neen, edele grijsaard!’ zeide roger, ‘geene hulde; die tijd is voorbij; maar vriendschap van uwe zijde, hoogachting van mijnen kant, ziedaar de gevoelens, die wederzijds ons moeten bezielen. Wil aan dit jonge meisje de verzekering geven, dat ik roger de valbelle ben, en dat zij mij het geheim ontdekken kan, dat welligt u niet onbekend zal zijn.’
‘Neen,’ zeide de priester; ‘ik weet, dat maria een geheim bewaart, dat u betreft; zij heeft mij dikwijls gezegd, dat, zoo zij in gevaar mogt komen, vóór mij te sterven, zij het dan aan mij zou toevertrouwen; maar tot op dit oogenblik toe ben ik daarvan onkundig.’
‘Wel nu,’ sprak maria, terwijl zij de hand van den priester en van roger vatte, ‘hoort mij beiden aan! Mijnheer de valbelle, gij zult rijk worden, zeer rijk; gij zult niet dan voor uw genoegen en tot anderer heil behoeven te leven, en ik ben hoogstgelukkig u te kunnen zeggen, dat er een schat bestaat, die u toebehoort, en waarvan gij u nog heden kunt in bezit stellen.’
‘Is het mogelijk?’ zeide roger; ‘maar hoe ...’
‘Ja,’ hernam maria; ‘Mijnheer uw vader en ambrosius, zijn vertrouweling, hebben in het bosch eenen schat verborgen in de holligheid van een' dikken eik. Mijn vader en ik waren slechts eenige schreden van hen verwijderd; mijn vader heeft alles gezien, ik heb alles gehoord; en 't is God, die mij deze ontmoeting vergunt, en die mijn kommervol leven heeft verlengd, opdat ik u van deze daad zou kennis geven en u in het bezit stellen van hetgeen u wettiglijk toekomt.’
De ziel van roger was verdeeld tusschen vreugde, bewondering en verbazing over de belangeloosheid van dezen behoeftigen vader en van het jonge meisje, die zoo gemakkelijk een einde aan hunne behoefte hadden kunnen maken, door den schat te ontvreemden en zich toe te eigenen. De priester was van gedachte, dat men dadelijk, met behulp van een paar sterke mannen, met bijlen en haken, den boom moest

{==809==} {>>pagina-aanduiding<<}
openen, en er uithalen, wat hij bevatte. Roger en de geestelijke deden maria al de inlichtingen, die zij geven kon, nog eens herhalen, en, na haar met lof en teedere dankbetuigingen te hebben overladen, vertrokken zij, met de arbeiders, in een cabriolet, die hen weldra aan den ingang van het bosch voerde.
Al de inwoners van het dorp kenden den zwaarlijvigen eik, zonder te weten, dat zijne wanden de fortuin voor meer dan twintig behoeftige huisgezinnen inhielden. Men kwam weldra op de plaats aan, en, alvorens de beschermende schors van dezen majestueuzen tronk, die zoo veel geslachten heugde, open te hakken, wilde roger beproeven, met de haken er uit te halen, wat in de holligheid verborgen was. De proef gelukte volkomen: de valiezen hadden ijzeren handvatsels, waardoor men ze gemakkelijk ophaalde. Men verzekerde zich, de diepte van den boom peilende, dat hij niet meer bevatte, en sloeg vervolgens, met den schat beladen, den terugweg in naar het dorp. Men stapte aan de woning des priesters af; de arbeiders werden rijkelijk betaald, en de geestelijke, roger te zijnent latende, ging zelf aan maria het welslagen van hunnen togt mededeelen. De vreugde van het meisje was ten top, zij viel op hare knieën, tranen stortende van dankbaarheid en zich verheugende, dat de Hemel alles overeenkomstig regt en billijkheid had doen uitkomen en hare wenschen verhoord waren.
De priester, tot roger teruggekeerd, hielp hem de valiezen openen, die men, daar men geene sleutels had, moest openbreken. Men vond ze gevuld met goud en zilver en andere geldswaarden, en tot zijne groote blijdschap zag roger zich bezitter van meer dan driemaal honderdduizend francs, eene ongedachte fortuin, ver de verwachting te boven gaande, die zijne verbeelding in de dagen van armoede en ballingschap had gedroomd. Zijne eerste gedachte was, den geestelijke eene jaarwedde levenslang te verzekeren, ten einde de genoegens van zijnen ouden dag te verhoogen, en hem in staat te stellen, eenige behoeftigen in hunne armoede te ondersteunen. Toen vestigden zich zijne gedachten op maria, op het beeldschoone meisje, door een noodlottig toeval van het gezigt beroofd, en aan hetwelk de Hemel de schoonste vergoeding had gegeven, haar versierende met de beminnelijkste deugden en voortreffelijkste eigenschappen. Roger, vol van teedere ingenomenheid, liet zijnen schat

{==810==} {>>pagina-aanduiding<<}
aan de zorg van den geestelijke over, en kwam in de eenvoudige dorpsherberg terug, waar hij den vorigen nacht had doorgebragt. Hij naderde de woning van nicole; maar, haar met maria hoorende praten, stelde hij tot den volgenden dag het onderhoud uit, dat hij met het meisje hebben wilde, waaraan hij zoo onbedenkelijk veel was verpligt.
Wij zouden de waarheid te kort doen, wanneer wij zeiden, dat roger de valbelle den nacht in een' kalmen slaap doorbragt. De gedachte aan zijne verkregene rijkdommen vervulde echter slechts ten deele zijnen geest; het beeld van maria, zoo schoon, zoo beminnelijk, zoo belangeloos en - zoo arm, die zoo veel had geleden, zonder dat immer een straal van hope voor de toekomst in hare ziel was nedergedaald; dat beeld alleen stond voor zijnen geest en verliet hem niet, zelfs niet in de ligte sluimering, die voor eenige oogenblikken hem beving en aan zijn gloeijend hoofd ruste gaf. Ten zes ure des morgens stond roger op, en vervoegde zich bij den geestelijke, dien hij reeds in godsdienstige overpeinzingen in zijnen tuin aantrof.
‘Zoo, zoo, Mijnheer de Graaf,’ zeide deze op vrolijken toon, ‘hebben de zorgen des rijkdoms u al zoo overheerd, dat zij u den slaap ontnamen?’
‘Neen, vader,’ hernam roger, ‘het is niet mijn rijkdom, die mij bezig houdt, maar de begeerte om hem met haar te deelen, aan wie ik denzelven verschuldigd ben. Ik kom u raad vragen en u zeggen, dat, zoo gij er geen bezwaar in ziet, ik besloten heb maria te trouwen.’
‘Haar te trouwen!’ zeide de geestelijke verbaasd. ‘Waar denkt gij aan, Mijnheer de Graaf? Een landmeisje! eene arme blinde! ....’
‘Ik weet dat alles,’ viel roger hem in; ‘maar wat was ik gisteren? Heb ik heden het regt om trotsch te zijn? Was ik geen wees zonder fortuin, zonder betrekkingen, zonder hulp? 't Is waar, ik voer een' beroemden naam; maar ik verlies noch bezoedel immers denzelven, door dien een meisje te doen dragen, schoon als een engel, een meisje, aan hetwelk ik al het geluk verschuldigd ben, dat mij ten deel valt, en dat gewis haar edel karakter niet zou verloochenen, door de helft van mijn vermogen aan te nemen, wanneer deze gift niet die van een' echtgenoot ware. Het is mij ook nog niet gebleken, of maria geheel haar leven door blind blijven zal. Wij hebben in Duitschland beroemde

{==811==} {>>pagina-aanduiding<<}
oogartsen. Maar het is in den staat harer armoede en kommer, dat ik haar wensch te trouwen. De Hemel zal na dien tijd beslissen, of zij het gezigt al dan niet zal kunnen herkrijgen.’
De geestelijke, doordrongen van bewondering over zoo edele en belangelooze gevoelens en voornemens, keurde het plan van roger goed, en beloofde, maria te bewegen, het geluk te aanvaarden, hetwelk haar werd aangeboden. Hij wilde haar voorbereiden, om hem als haren echtgenoot te ontvangen.
Eene maand daarna zag men, op eenen heerlijken zomermorgen, uit de schamele stulp van moeder nicole, een beeldschoon meisje te voorschijn treden. Haar voorhoofd, half met eenen sluijer bedekt, was gesierd met een' krans van witte rozen en oranjebloemen; terwijl een Oostindisch mouselinen kleed de bevallige ranke gestalte der landelijke schoone omgaf, wier arm rustte op dien van den gelukkigen roger, trotsch op de gezellinne, wier schreden hij rigtte. Na het voltrekken des huwelijks begaven zich de jeugdige echtgenooten naar Straatsburg, waar zij hun verblijf voor eenige maanden bepaalden.
Wij zullen deze geschiedenis eindigen met te zeggen, dat roger een bekwaam oogarts van Weenen liet ontbieden, die, na de oogen van maria bezigtigd te hebben, verklaarde, dat de vliezen, die hare oogappels bedekten, slechts toevallige cataracten waren, en dat hij er voor instond ze met weinig bezwaar te zullen ligten. En inderdaad, de kunstbewerking werd, eene maand na het huwelijk, ten uitvoer gebragt, en gelukte boven de beloften van den kundigen heelmeester en tot onbeschrijfelijke vreugde van de jonggehuwden.
Maria, Gravin de valbelle, was nu weldra in staat gesteld, door oefening, den gelukkigen aanleg te ontwikkelen, dien zij van de natuur zoo mild had ontvangen. Een geluk zonder stoornis was haar deel, en zij toonde zich door alle tijden heen waardig den naam te dragen, dien haar echtgenoot haar geschonken had.


Eenige snedige gezegden van M.G. Saphir.

Ook onder ons kent men, sedert verscheidene jaren, uit

{==812==} {>>pagina-aanduiding<<}
hier en daar verspreide vertalingen van voortbrengselen zijner vlugge pen, den humorist saphir, die in Duitschland zoo populair is geworden, en nog in den loop van dit jaar, toen hij te Berlijn, Hamburg en elders voorlezingen hield, een' grooten toevloed van hoorders uit den beschaafden stand tot zich lokte, wier bijval hem in ruime mate te beurt viel. Eenige bewonderaars van zijn vernuft, in eerstgenoemde stad, hebben onlangs, met zijne toestemming, eene kleine verzameling uit de menigte van invallen, die, ook in het gezellig verkeer, hem als uit den mond stroomden, aldaar in het licht gegeven. Vele daarvan zijn voor geene vertaling vatbaar, naardien al hunne betrekkelijke waarde in spelingen met Hoogduitsche woorden en spreekwijzen ligt; andere, tegen wier overbrenging zich dit bezwaar niet zou opdoen, verdienen die niet, omdat saphir dit met vele overvloeijende vernuften gemeen heeft, dat hij zich niet altijd binnen de strenge grenzen der welvoegelijkheid weet te beperken. Ook komen in de kleine verzameling niet zelden aardigheden voor, welke bij lang na niet nieuw zijn, het zij dan dat de Duitscher toevallig op invallen geraakte, die, zonder dat hij zulks wist, reeds veel vroeger bij anderen waren opgekomen, het zij hij te weinig bezwaar maakt, met geleende vederen te pronken. Eenige spranken van zijn vernuft, hier en daar in die verzameling verspreid, waaronder zelfs nog wel enkele oude bekenden kunnen worden aangetroffen, mogen echter onder ons wel eene plaats vinden, en worden dus den lezers der Vaderlandsche Letteroefeningen aangeboden, nogtans zonder het bijgevoegde magtwoord: Gij zult en moet lagchen! - Mishagen ze niet, dan volgt welligt later nog eene tweede soortgelijke bloemlezing.

Saphir zat in eene diligence tegenover twee reizigers van een handelhuis, die door hun zouteloos gesnap het geheele gezelschap verveelden en ergerden. Aan de plaats der bestemming gekomen, voegde een hunner hem toe: ‘Één verzoek, Mijnheer saphir: Schrijf toch, bidden wij u, niets op ons.’ - ‘Zijt gerust,’ was het antwoord, ‘ik schrijf nooit op vuil papier.’

Zeker Kapelmeester te Weenen had uit een logement aldaar eenige zilveren lepels ontvreemd, en werd deswege aangeklaagd. ‘Laster!’ zeide saphir, toen hem dit verhaald

{==813==} {>>pagina-aanduiding<<}
werd; ‘de kapelmeester heeft waarschijnlijk niet geweten dat het zilver was, en het voor compositie gehouden.’

‘Gij schrijft slechts om geld, ik om de eer;’ voegde een zeer middelmatig letterkundige saphir toe, met wien hij in twist was geraakt. ‘Ieder schrijft om dat wat hem ontbreekt,’ was het antwoord.

Te Hamburg woonde saphir eene leerrede bij. Het gehoor bestond grootendeels uit kooplieden. ‘Hoe beviel u die leerrede?’ vroeg hem een hunner na den afloop der Godsdienstoefening. ‘O, voortreffelijk! Ik houd mij overtuigd dat gij allen daar ook naar handelt.’
De Baron rothschild verlangde van saphir, dat hij iets in zijn stamboek schrijven zou. Hij voldeed daaraan, met deze woorden: ‘Leen mij honderd louis d'or, en vergeet voor eeuwig uwen vriend m.g. saphir.’

In een gezelschap vroeg men saphir naar den naam eener dame, die in het oog vallend geblanket was. ‘Ik ben geen kenner van schilderijen,’ gaf hij ten antwoord.

Saphir bevond zich eens in eene kleine stad, waar men veel werk van begrafenisplegtigheden maakte, en zeide: ‘Het is hier zóó stil, dat er in het geheel geen leven wezen zou, als er niet nu en dan een sterfgeval plaats had.’

In den loop van een gesprek over de heerschende zucht van onze eeuw om gedenkteekenen op te rigten, vroeg iemand, waarom men zulks voor den grooten luther nog niet gedaan had. ‘Zulks is niet noodig,’ merkte saphir aan; ‘iedere dochter van een' Protestantschen predikant is een zijner schoonste gedenkteekenen.’

‘Ik heb.’ zeide saphir, toen hem het langer verblijf in Beijeren ontzegd was, ‘den voornaamsten dansmeester gehad, dien ooit iemand gehad heeft: den Koning van Beijeren; die heeft mij geleerd de buitenwaardsche passen te maken.’

‘Een man,’ zeide saphir eens, ‘die zichzelven voor groot houdt, omdat hij op een' grooten geldzak zit, gelijkt een' dwerg, die zich op den top van den Chimborasso plaatst, en uitroept: ‘Ik ben een reus!’

{==814==} {>>pagina-aanduiding<<}

Een oud verwaand letterkundige vergeleek zichzelven, in tegenwoordigheid van saphir, bij een' hoogen eik in het Duitsche Bardenwoud, die reeds vele jonge dichters onder zijne schaduw genomen had. ‘Gij zoudt beter gedaan hebben,’ merkte de humorist aan, ‘door licht over de dichters te verspreiden, dan schaduw.’

Na eene voorlezing, voor welke saphir eenige spreekwoorden tot thema genomen had, vroeg iemand hem: ‘Hoe is het spreekwoord te verstaan: Wien de Hemel een ambt geeft, geeft Hij ook het verstand? daar men toch zoo vele ambtenaren met een beperkt verstand aantreft.’ - ‘De ambten worden onderscheiden verdeeld,’ was het antwoord, ‘deels door den Hemel, deels door de Ministers. Hem wien de Hemel een ambt geeft, geeft hij ook verstand; hoe zouden echter, dewijl de meeste ambten door de Ministers uitgedeeld worden, dezen aan verstand voor zoovelen komen?’

‘Alle menschen zouden bescheiden zijn,’ meent saphir, ‘wanneer zij slechts eens in hun leven voor eenigen tijd gestorven waren; want dan zouden zij gezien hebben, hoe gemakkelijk de wereld zonder hen bestaan kan.’

‘Wanneer,’ zegt saphir ergens, ‘zijnen buurman een onheil treft, dan zegt de mensch: ‘dat heeft God gedaan;’ valt daarentegen zijnen buurman eenig geluk ten deel, dan zegt hij: ‘dat deed het blinde toeval.’ Maar omtrent zichzelven maakt hij het juist omgekeerd.

‘De vrouw,’ meent saphir, ‘neemt in het huwelijk den naam van haren man aan, zoo als een overwinnaar den naam van den veldslag aanneemt, dien hij gewonnen heeft.’

‘Een groot talent gaat het,’ zoo als saphir zich eens uitdrukte, ‘als een' papieren vlieger; hoe hooger deze zich verheft, des te meer straatjongens loopen te hoop, om dien naar omlaag te trekken.’

Saphir vergelijkt ergens een genie bij een' vuursteen. Beide zijn vol scherpe kanten; maar juist uit die kanten springen de vonken.



{==815==} {>>pagina-aanduiding<<}

De aardappelen.

De Aardappelen, derzelver geschiedenis, aard, nut, nadeel, teelt, ziekten enz., met uitvoerige aanwijzing van derzelver industrieel gebruik, monografisch bewerkt naar jasznüger, pfaff, vibarg, putsche, bertuch en anderen, door frederik Graaf berchtold, Dr. der Geneeskunde; met twee platen. Ziedaar den titel van een werk, van 573 bladzijden in groot octavo, door de vaderlandlievende Maatschappij van Oeconomie in het Koningrijk Bohemen, gedurende het afgeloopen jaar 1842, te Praag in het licht gegeven.
In dit met zeer veel zorg opgestelde werk, hetwelk de uitvoerigste tot nog toe bekend gewordene monographie van de aardappelplant bevat, vindt men de geschiedenis van dit merkwaardig gewas, deszelfs kruidkundige beschrijving, die van deszelfs soorten en verbasteringen, de geschiedenis en leer van deszelfs teelt, ontaarding, nut als voedselstof voor menschen en dieren, menigerlei industrieel gebruik enz. bijeen. Overal is op de litteratuur der plant, tot op den tegenwoordigen tijd, verwezen, en wordt, met bijvoeging van statistische opgaven, het onderwerp met ongemeene vlijt van alle zijden beschouwd en toegelicht.
Wat de geschiedenis van den aardappelbouw betreft, zoo weet men, dat dezelve reeds bij de oude Peruanen, ten tijde der Incas, in gebruik was, zonder dat men echter tot nog toe heeft kunnen ontdekken, waar dit, toenmaals bereids tot de door menschenhand gekweekte planten behoorend gewas, zijn eigenlijk vaderland heeft en in het wilde voorkomt. Ondertusschen is het nagenoeg uitgemaakt, dat dit oord nergens anders gezocht kan worden dan in de Andes. Onzeker ook is men omtrent den zeeman, die de eerste aardappelen naar Europa heeft overgebragt. Deze eer wordt nu eens den slavenhandelaar john hawkin toegekend, dien men wil dat reeds in het jaar 1565 aardappelen naar Ierland zou gebragt hebben; dan weder aan den beroemden francis drake, die, zoo men meent, dezelve in 1586 in Engeland heeft ingevoerd, of ook weder aan den ongelukkigen walther raleigh, die dezelve mede omstreeks dien tijd, en voor de tweedemaal in het jaar 1623, uit Amerika gehaald heeft. Overigens had reeds peter de Martelaar in 1511 eene

{==816==} {>>pagina-aanduiding<<}
eerste tijding van de plant medegedeeld, en in 1590 heeft de bekende bauhinus haar voor het eerst wetenschappelijk onderzocht, en haar den naam gegeven, dien zij nog altijd in de kruidkunde behouden heeft: solanum tuberosum esculentum.
De verbreiding der nuttige en thans onontbeerlijk geworden voedingsplant geschiedde zeer langzaam, vermits het gemeene volk vele vooroordeelen tegen dezelve had. Men pootte haar in eenige streken opzettelijk, om haar door herders en andere gemeene lieden te laten stelen, in het denkbeeld, dat gestolen goed voor dit slag van menschen meer bekoorlijks zou hebben dan gegeven. Desniettemin kon echter eerst na den grooten hongersnood in de jaren 1771 en 1772 de meer algemeene invoering der aardappelen doorgezet worden, daar in dien tijd van spijsgebrek de aardappelen in de oorden, waar zij reeds in aanmerkelijke hoeveelheden aangekweekt werden, hunne nuttigheid op het luisterrijkst hadden doen blijken. Reeds in het begin van den zevenjarigen oorlog deed Graaf schlaberndorf, ook in andere opzigten een weldoener van Silezië, Minister en Stedehouder van frederik den Grooten in die provincie, uit wijze voorzorg, daar hij wel begreep dat de oorlog van langen duur zou zijn, de aardappelteelt met geweld bij de Silezische landlieden invoeren; en inderdaad zonder de hier geteelde aardappelen zouden menigmaal noch de legers, noch het volk zelf hun levensonderhoud hebben kunnen vinden. In het hongerjaar 1771 stierven in Saksen, waar destijds de aardappelbouw nog niet in zwang was, 100,000 menschen van honger, in Boheme zelfs 180,000, en 20,000 Bohemers verhuisden naar Silezië, waar niemand van honger stierf, omdat men hier aardappelen had.
De hier voorkomende waarschuwingen zijn inzonderheid van tweederlei aard, aan den eenen kant namelijk tegen het verdringen van den koren- door den aardappelbouw, aangemerkt in dit opzigt op verscheidene plaatsen reeds eene verkeerde verhouding is ingeslopen, en aan den anderen kant tegen de reeds zoo verderfelijk gewordene uitbreiding van den aardappelbrandewijn, die hier als een langzaam werkend vergif geschandmerkt wordt.

Op bladz. 711 Mengelw. reg. 15 v.b. leze men: Zahme xenien.



(*) Vaderl. Letteroef. 1839, bladz. 599.

(*) Froriep, Notizen, Januar 1835, No. 931.

(*) Zoo mogt het Ds. j. van harderwijk vroeger te beurt vallen, een M.S., puntdicht van d. heinsius, aan het Publiek mede te deelen, te vinden in zijne Geschied- en Letterkundige Bijdragen, bl. 27 en 28.

(*) Zoo de Verzamelaars van deze uitgebreide literatuur er belang in mogten stellen, zij het hun aangeboden door Ref.

(*) Ongepast (of te vergeefs) meenen dus onze misleide Schrijvers, God, zijne Heiligen en zijne Profeten te doen handelen even als die Goden, die voortgekomen zijn uit het brein der Dichters. - Het berispelijke mengelmoes uwer verdichtselen geeft zelfs aan het ware, dat er in is, de gedaante der Fabel. Laat ons niet, door onze gehechtheid aan fabeltjes ons Christengeloof schandvlekkende, in onze droomen den God der waarheid tot een' God van leugens maken.

(*) Volg dien dwaas niet na, die, daar hij de zee beschrijft en, te midden van derzelver geopende golven, den Hebreër afschildert, verlost van het juk zijner onregtvaardige meesters, de visschen aan hunne vensters plaatst, om hem te zien voorbijtrekken.

(*) ‘Jes. XLVII:7, 8.’

(*) Bij deze gelegenheid meenen wij de aandacht te mogen vestigen op het belangrijk werk van Dr. s. töltenye, Versuch einer Kritik der wissenschaftlichen Grundlage der Medicin. Wien, 1838-40.

(*) Wie over dit onderwerp ook nog het oordeel van anderen wenscht te weten, leze: Beobachtungen und Abhandlungen aus dem Gebiete der Natur- und Heilkunde. Med. Jahrb. des k.k. Oester. Staates etc. 1841. Februar, pag. 140.

(*) Der geleerde wereld, der kunst en zijner vele betrekkingen alreeds door een' vroegen dood ontrukt. Redact.

(*) De voortzetting van het werk door den Heer Mr. s. de wind, Biblioth. der Ned. Geschiedschrijvers, zien wij met verlangen te gemoet. Over de uitlandsche Geschiedschrijvers der Spaansch-Nederlandsche onlusten ontvingen wij in 1837 een werkje. Deze pogingen, om eene meer grondige beoefening der Geschiedenis voor te bereiden, meenen wij, dat door den Bibliograaph dodt van flensburg niet vervolgd zijn.

(*) Bijdr. van Sch. K. en Wetensch. II. 177.

(*) Vaderl. Letteroef. 1841. No. IX. bl. 545 enz.

(*) Verdediging des Christendoms of betoog van deszelfs waarheid en Goddelijkheid, in Brieven, voor beschaafde Lezers, door c.h. stirm. Uit het Hoogduitsch vertaald door de Predikanten, j. bakker en p. feenstra. II Deelen. Te Groningen, bij j.b. wolters. 1839.

(*) Vaderl. Letteroef. 1842. No. XIII. bl. 655. Mengelw. Het lijkt wel, of men te Leeuwarden niet geheel afkeerig is van soortgelijke geneeskundige Curiositeiten; getuige onder anderen de Oculist en Operateur josephus dierstorf, die aldaar, onder de spreuk omnia cum Deo et nihil sine eo, (letterlijk uit een gedrukt blad overgenomen) vele in een half quartier uur hielp, al was de Patient 10 of 20 jaaren van kinds af of langzamerhand van hooge ouderdom of anderzints Blind geweest; die kostelijke arcana had en drierelei soorten van doofheid, suiselinge en hardhorendheid genas en Tanden en Wortels met de grootste subtiliteit uitnam en tot 7 enkelde en 4 monstereuze Hazemonden in deze Provincie in 3
jaar genas. Voor zulk eenen Operateur zullen toch de 's Gravenhaagsche en rondreizende Leijdsche, te aller ure slapende clairvoyantes, hoe verrukkelijk de eerste ook slaapt, zoo als van daar in eene Courant geädverteerd wordt, de vlag moeten strijken!

(*) De Redactie voldoet gaarne aan een haar gedaan verzoek, om de hier volgende mededeeling bij de aankondiging van het werk des Heeren teenstra te voegen. Zij meent den geachten Schrijver dezer teregtwijzing de gelegenheid ter handhaving zijner aangevallene eer niet te mogen weigeren, en laat de beoordeeling van het gedrag van den Heer teenstra aan de regtvaardigheid harer lezers over. De teregtwijzing luidt aldus:


‘In het onlangs bij den Boekhandelaar lagerwey, te Dordrecht, verschenen werk van m.d. teenstra, voorheen West-Indisch ambtenaar, doch sedert eenige jaren als zoodanig ontslagen, getiteld: de Negerslaven in de kolonie Suriname, vindt men eene beschrijving van den in het jaar 1832 plaats gehad hebbenden brand te Paramaribo en van de procedure tegen de slaven, die zich aan het stichten van dien brand hadden schuldig gemaakt, benevens een afschrift van het vonnis, tegen die slaven gewezen.


Op bladzijde 197 van dat werk begint eene lijst der door die vuurramp vernielde huizen, met vermelding der namen van de eigenaren en de bewoners dier huizen. Onder deze komt voor het huis van wijlen Mr. e.l. Baron van heeckeren, bewoond door Mr. fiers smeding; terwijl in eene noot op die pagina staat: door beiden, eigenaar en bewoner, het doodvonnis geteekend. Deze noot moet noodwendig bij iederen lezer van dit werk bevreemding, zoo niet erger verwekken, bij de gedachte, dat zij, die door eene misdaad belangrijke schade geleden hebben, als regters der aan die misdaad schuldigen zouden zijn opgetreden. De bedoelde noot bevat echter gedeeltelijk eene verkeerde voorstelling, gedeeltelijk eene onwaarheid.


Mr. E.L. Baron van heeckeben, Gouverneur-Generaal der Nederlandsche West-Indische bezittingen, tijdens de beslissing van het crimineel regtsgeding tegen de slaven, welke dien brand hadden aangestookt, heeft niet als regter, maar als Gouverneur-Generaal, het doodvonnis geteekend, ten einde er het fiat executio aan te verleenen: dit attribuut zijner betrekking kon hij aan geen ander ambtenaar overdragen.


Aan de behandeling en beslissing van het bewuste regtsgeding heb ik zelf echter geen deel hoegenaamd genomen: hoewel tijdens die beslissing lid van het Geregtshof der kolonie Suriname, achtte ik mij echter verpligt, mijzelven te excuseren, omdat ik door die vuurramp het grootste gedeelte van mijn huisraad had verloren, en mitsdien beschadigde partij was: tot overtuiging hiervan kan men pagina 291 van het bewuste werk opslaan, alwaar men de namen vermeld vindt der Raden, die het bewuste vonnis hebben gewezen, onder welke men te vergeefs mijnen naam zal zoeken.


Wegens mijn ophanden zijnde vertrek naar de kolonie geenen tijd hebbende, om mij met eene beoordeeling van het werk van m.d. teenstra in te laten, zoo achtte ik mij echter tot deze openbare verklaring, voor zoo verre mijzelven betreft, verpligt, omdat, hoewel uit het werk zelf van m.d. teenstra de onwaarheid van den inhoud der bedoelde noot te mijnen aanzien blijkt, waarschijnlijk niet ieder lezer van dat werk tot eene vergelijking van die noot met de namen, op pagina 291 voorkomende, zal overgaan, en ten tweede omdat m.d. teenstra, ofschoon in eenen brief aan mij erkennende, dat die noot te mijnen aanzien eene vergissing bevat, geweigerd heeft, den inhoud van dezelve, zoo als ik hem heb voorgesteld, door middel van het Algemeen Handelsblad publiek te herroepen, maar zich die herroeping bij een vervolgstuk op zijn werk heeft gereserveerd.

(*) Eene schoone proeve daarvan, die het eerlijke Christenhart goeddoet, ontvingen wij, na het stellen dezer regels, in de Plegtige Verklaring van een aantal Leden der Hrevormde Gemeente te Groningen. Uitgegeven bij j. oomkens, 1843.

(†) In 't voorbijgaan wijst men bl. 2 nog eens op de in het Adres van 1842 aangevochten Verhandeling van van der willigen, over het wezen des Christendoms. Uit de wijze, waarop men deze in verband brengt met de Leerrede van denzelfden over de ware Christelijke Eenheid, moet men opmaken, dat de Adressanten in die Verhandeling niets vinden, waarmede zij overeenstemmen!! Dat gaat ver; maar zij hebben het ver gebragt in de kunst, om van alles alles te maken. In het Adres, bl. 15, wijzende naar hetgeen van der willigen van de Christelijke godsdienstleer had gezegd, teekenen zij aan: ‘daarin komt de naam van den Heiland niet voor.’ Maar zij vergeten te zeggen, dat hij in zijne Verhandeling eigenlijk gezegde Theologie (leer omtrent god) en Christologie (leer omtrent christus) afzonderlijk voordraagt. Onmiddellijk na het door hen aangehaalde, - ééne bladz. verder, - handelt van der willigen over de Christelijke leer aangaande den persoon en de weldaden des Heilands. - Is het nu onverschoonlijke onachtzaamheid of kwade trouw, als men zóó aanhaalt en veroordeelt? Wij weten het waarlijk niet. Maar, wanneer de Heeren niet bij herhaling zeiden, dat zij de waarheid liefhebben, ootmoedig en bescheiden zijn, dan zouden wij zoo iets verraderlijke verdraaijing noemen.

(*) Intusschen verblijden zich de Heeren, dat Ds. taats, wiens bevoegdheid èn als Predikant (van eenige maanden), èn als Geleerde (tot nog toe onbekend), door niemand zal ontkend worden, eene uitmuntende (zeker hun bij uitstek behagende) Bijdrage heeft gegeven tot verdediging van de Leer der Voldoening. - Bravo! zóó onderwijst men de jeugd - in ootmoed en nederigheid. - Men behoefde het waarlijk den Heer taats niet openlijk te zeggen, hij gelooft (getuige zijn Bijdraagje) zelf wel, dat hij zeer hoog staat in wetenschappelijkheid. Maar dat deze in dit zijn schrijven zoude gebleken zijn, zal men toch wel niet in goeden ernst kunnen beweren. Men denkt hier onwillekeurig aan het: ‘Lob' du mich, so lob' ich dich.’

(*) Het heeft onze aandacht getrokken, dat de Adressanten in hun Adres spaarzaam van de eeuwige verkiezing, bl. 2, en in 't geheel niet van de verwerping gewagen. In hun laatste geschrift vonden wij zoo min op het eene als op het andere gedrukt. 't Is nog al vreemd, daar de Heer Mr. g. groen van prinsterer nog onlangs in zijn Handb. der Geschied. van het Vaderl., bl. 284, 5, opzettelijk heeft zoeken aan te wijzen, dat die Voorbestemming is ingeweven in het gansche Verlossingswerk, alsof het er mede staat of valt. - Zouden er onder de geloovigen ook al zijn, die daar niet zoo van willen hooren? Dat zoude toch bedenkelijk zijn, in vergelijking met Hoofdst. I. van de Canon. Dordr. Of, mag men, met welnemen van de Heeren, op dat punt misschien wat rekkelijk zijn?

(*) Dat godvruchtige is toch eene nadere bepaling, die er nu is bijgekomen. Voorzigtigheidshalve zetten wij er een NB. bij, of: Latet anguis sub herba!

(†) ZHGl. heeft in zijne Toespraak gewild, dat men hem alleen er voor aansprakelijk zoude laten. Dus ook eene lastige kritiek voor ons te minder. - De Adressanten hebben de Hervormde kerk veel meer lief dan de Professor, en zij bidden niet alleen om haren vrede, maar strijden er ook dapper voor. Dit volgt van zelf uit hun geloof. De Professor zou met zijnen gemoedelijken toon, zoetheid van woorden enz. enz. alles in de war sturen! - Welk een geluk, dat er zulk een wijs en bescheiden Zevental in den Haag is; terwijl de meeste Theologische Hoogleeraren aan onze Akademiën zulke ketters of sukkelaars zijn in de Hervormde kerk van Nederland!

(*) Deze uitdrukking is hier zeker eene vergissing bij hetgeen in éénen adem volgt. Want dan is het toch: ‘het Evangelie boven al!’ Maar, alles komt op de toepassing aan.

(*) Wonderlijk is het, zoo als ook hier van eene Geestelijkheid in de Hervormde kerk gesproken wordt. Dat men in Gouvernementsstukken en elders zich hiermede vergist, is te begrijpen. Maar - de Adressanten, die zoo juist het kenmerkende der Gereformeerde kerk kennen! Vergelijk bl. 42.

(*) Zóó zeggen zij; maar hun boekje bewijst het niet. Het zoude ook vreemd zijn in mannen, die zichzelven op het gebied des geloofs onfeilbaarheid toeschrijven, bl. 68.

(*) De Adressanten zeggen bl. 99, dat zij aan de Groningsche School de bekleedselen van haar menschelijke wijsheid afgerukt hebben. - Ja, rukken was het wel, wat zij er aan deden. Eere, wien eere toekomt! Maar - wat zij er afgerukt hebben, hadden zij eerst zelven er opgeplakt. Waar b.v. heeft Groningen geleerd, dat de Bijbel slechts voor menschelijk schrift te houden is; dat de aanbidding van christus afgoderij; dat de verlossing door het bloed des kruises een Godonteerend dwaalbegrip is, enz., gelijk men ons hier gedurig diets wil maken? Per millesimam consequentiam allerlei gevoelens spinnen uit gezegden, die ter goeder trouw eene geheel andere strekking hebben, - dan de ingeweven gevolgtrekking nemen voor Groninger leer, - daarop het anathema! Dat is eene gemakkelijke manier van afrukken, maar eene snoode wijze van aantijgen, waar het heilige zaken geldt en mannen, die hunne zielen hebben overgegeven voor den naam onzes Heeren jezus christus.
- Maar, dat de Groningsche School Bijbelsche uitdrukkingen bezigt, is den Adressanten zelfs een scherpe doorn in het oog! bl. 9-11. Had zij het eens niet gedaan!... Maar zij mogt niet, het was heiligschennis, omdat zij er andere denkbeelden aan hechtte dan de Haagsche Coterie, die van geene Bijbelsche Uitlegkunde weet of weten wil!


Wij zouden de Heeren raden, zoo gemoedelijk als zij zijn, nog eens ernstig te overwegen, of niet in het alternatief, bl. 102 gesteld, al vrij wat waarheid zij, in die woorden: ‘hetgeen wij in het midden gebragt hebben, is laster en overdrijving, uit scheurzieke bekrompenheid ontstaan;’ en of de tegenstelling wel juist zij.

(*) Indien waarheid de voorstellingen bezielde, dan zouden wij, gelijk elders, zoo ook hier b.v. bl. 127, 8, een juweel van taal en stijl bewonderen. Maar wij stuiten telkens op het bekende: Rien n'est beau que le vrai; le vrai seul est aimable!

(*) Het Pruissisch Ministerie van Eeredienst, Onderwijs en Geneeskundige zaken loofde in 1836 eenen prijs van honderd dukaten uit voor het best gekeurde verloskundige Leerboek voor Vroedvrouwen. Er kwamen eenendertig antwoorden in. Dr. j.h. schmidt, te Paderborn, verwierf den bepaalden prijs, maar met hem werden nog de verhandelingen van drie anderen, die naar den prijs gedongen hadden, eene bijzondere onderscheiding waardig gekeurd. Een van deze drie verkoos onbekend te blijven. De twee anderen waren Dr. w. plath, schrijver van dit boek, wien de groote gouden medaille te beurt viel, en Dr. w.l. grenser, te Leipzig, die de kleinere gouden medaille verwierf. Het Pruissisch Ministerie zag dus zijne verwachting meer dan vervuld.

(*) Dat laatste doet ten kate althans in de Zangen des tijds niet!

(*) Beijer zegt, bl. 46, ten onregte, dat dit werk niet Chronologisch is. Ref.

(*) Immers, de ringen liggen onderling niet volmaakt in hetzelfde vlak, maar hebben op elkander eene kleine helling.

(*) Handl. tot den Ned. Stijl, § 432.

(*) Wij hadden vroeger een Bureau van Gezondheid voor de Armee, hetwelk evenwel spoedig den meer gepasten titel van Geneeskundig Bestuur aannam.

(†) Beoordeeld in ons Tijdschrift van Mei 1841. No. VI, bl. 244.

(*) M. claudius Werke, 6ter Theil, S. 47.

(*) Zie Vaderl. Letteroef. Jaarg. 1838. p. 569.

(*) Vaderl. Letteroef. 1814. Mengelw. No. XI.

(†) Ald. 1815. Mengelw. bl. 620.

(*) Ald. 1822. Mengelw. bl. 321 en 419. 1824. bl. 367: desgelijks ook de Predikant w.f. visch, te Winsum, in het Mengelw. 1820, bl. 38.

(*) 1816. Boekbesch. bladz. 120, 420.

(*) ‘In het belang der studie van de Algemeene Munten Penningkunde, worden de Lezers van dit Tijdschrift uitgenoodigd, om hun voorkomende minder algemeen bekende berigten, van den aard der bovenstaande, welwillend aan den Redacteur mede te deelen, liefst franco, waartoe, onder anderen, bij alle Boekhandelaars, onder couvert van de H.H. s. en j. luchtmans, Uitgevers van dit Tijdschrift, gelegenheid is. De Redactie meent zulks des te eerder te mogen verzoeken, daar de uitgave geene geldelijke voordeelen oplevert.’

(*) Waartoe toch, heeft Rec. wel eens gedacht, dat aanduiden van schrijver en woonplaats door eene enkele letter? Wil men onbekend blijven, goed! dit staat ieder vrij; maar men blijve het dan geheel! die letters geven maar aanleiding tot allerlei gissen en raden naar een' schrijver, die er misschien geen deel aan heeft.

(*) Rec. noemt kortheidshalve slechts ronde getallen.

(*) Goes 1832-1837.

(*) Zeeuwsche Volks-Almanak, 1837, bl. 33-59.

(*) Dit noodzakelijk, als regel verstaan, laat misschien uitzonderingen toe. En alzoo zou men - zonder deze twee voorbeelden voor identisch te houden - zoowel het zonderlinge van sommige verschijnselen van het dierlijk magnetismus, als paulus zeggen 2 Cor. XII:1-4 kunnen verklaren, als zijnde abnormale werkingen van den geest, buiten invloed des ligchaams. Mogelijk zou men daartoe ook kunnen brengen eenige verschijningen, voorspellingen, gelijktijdige gedachten, bewustheid van 't geen op een' afstand gebeurt enz. (droomen niet) waarvan toch ontegensprekelijke voorbeelden bestaan. Dan vraagt men: hebben die abnormiteiten hare wetten? Zoo ja, welke zijn die? Dit veld is nog geheel niet ontgonnen en is misschien niet te ontginnen zonder eene onafzienbare reeks van welgestaafde en in alle omstandigheden bekende daadzaken. Hoe? indien eens het magnetismus de kracht ware, waardoor men, onder gegeven omstandigheden, ziel en ligchaam in geheel afzonderlijke werking, onafhankelijk van elkanderen, kon plaatsen? Aldus zou zich het overwigt, de kunstterm noemt het magnetisch rapport, verklaren. Rec. is geen
geneesheer, evenmin als een magnetiseur, maar heeft meermalen met het dierlijk magnetismus proeven bijgewoond en zelf genomen, die hem in het geopperde denkbeeld versterkten. Intusschen meent hij hier te mogen en te moeten bijvoegen, dat hij het gansche verschijnsel, juist om deszelfs raadselachtigheid en het ligt mogelijke misbruik, houdt voor een scheermes, dat niet voegt in de hand van een kind, en waaromtrent men de strengste zelfbeproeving noodig heeft. Rec. durft de stelling verdedigen, dat het een zegen voor de menschheid is, dat de heidensche oudheid het magnetismus niet kende. Alleen - hoe wonderspreukig het schijne, - onder het Christendom, dat overwinning op zichzelven uitvoerlijk maakt, kan deze plant opwassen, tieren en - tot zegen der menschheid worden. Geene onheilige hand rake aan dit waas.... wij hebben sapienti sat gezegd en sluiten deze lange noot, die ons verder afleidde, dan wij bedoelden.

(*) Zoudt gij wel hebben kunnen gelooven, Mijnheer, dat er zoo veel ..... in de wereld waren?

(*) Verg. lücke, in Comment. ad Ep. Joh. C. I:6, en ullmann, Sündlosigkeit Jesu, 3te Aufl. p. 57.

(*) Zie Vaderl. Letteroef. voor 1840, No. IX, Boekbesch. bl. 373 enz.

(*) Zoo spreekt de Belg; maar de Nederlander kan daarvoor in de plaats stellen: Indien de bestaande wet op het onderwijs niet gehandhaafd wordt.

(*) Dr. wawruch en de Heer seibert.

(*) Wij hebben vermeend onze muzijklievende Lezers eene aangename dienst te doen, dit fac-simile van het laatste schrift des vermaarden Componists hun aan te bieden. - Redact.

(*) Engelsche uitdrukking voor het bedriegelijk ophemelen. Snorkende advertentiën in de dagbladen worden puffs genoemd.

(*) Obrok heet de belasting, welke de boer te betalen heeft.

(*) Sarafan is een lange, met eene rij knoopen bezette vrouwenrok.

(*) Vele Engelsche artsen beginnen hunne praktijk als zoogenaamde surgeons; lieden, die zelven de artsenijen voor hunne lijders gereed maken. Voor de woningen van dezen, als ook voor de eigenlijk gezegde apotheken, branden te Londen lantarens met bonte glazen, welker licht van verre te zien is, en die op deze wijze aan de hulpbehoevenden tot een onbedriegelijk baken dienen.

(*) Het is veelvuldig het gebruik in Engeland, uit de overal op kosten der kerspelen onderhouden wordende weeshuizen, jongens en meisjes, die nog hun veertiende jaar, als wanneer zij ontslagen worden, niet bereikt hebben, in dienst te nemen. Zulks verlangende, begeeft men zich in het gesticht zijner parochie en maakt er zijne begeerte kenbaar. Terstond worden al de jongens of meisjes geroepen en in orde geschaard. Men doet zijne keus, en bij de eerste weekzitting van het bestuur wordt de aanvraag in beraad genomen. De vader van het huis doet alsdan over de betrekkingen van den aanvrager verslag; doch dit verslag moet wel in de hoogste mate ongunstig zijn, zal het aanzoek afgeslagen worden. Is het met de meestal niet ongemakkelijk te bevredigen consciëntie der gentlemen of the board slechts eenigermate bestaanbaar, zoo wordt het ingewilligd. Hierop komen de bedingen. Wil de aanzoek doende zich verbinden, den jongen of het meisje voor zeven jaren lang bij zich in huis te nemen, zoo wordt de gekozene met een uitzet van drie volledige pakken kleederen voorzien en op discretie uitgeleverd. Strekt de aanvraag tot eenen korteren tijd, zoo wordt van dit uitzet naar evenredigheid iets afgetrokken. Wil men zich het regt voorbehouden, om den knaap of het meisje te allen tijde, wanneer men het verkiest, naar het huis terug te zenden, zoo moet men, behalve voor kost, ook voor kleederen zorgen en wekelijks minst genomen een' schelling loon betalen. Te beklagen is het, dat de ondervinding, welke verscheidene personen, vooral Duitschers, die zulke armenkinderen in dienst
namen, daarvan gehad hebben, niet gunstig uitgevallen is, en dat zij maar al te dikwijls gansch geene goede staaltjes van de opvoeding in die huizen ontvangen hebben.

(*) Niet slechts vergund, o neen! dan wordt zulks pligt. - Vert.

(*) Voorgedragen in de Departementen Franeker en Harlingen der Maatschappij tot Nut van 't Algemeen.

(*) De Patriot, Vert. CLIII.

(†) Matth. VI:22, 23.

(*) De Engelsche schelling bedraagt, gelijk men weet, het dubbel van den onzen; het pond sterling f 12 - :

(*) De Engelsche schelling heeft twaalf Engelsche stuivers of pence.

(*) Beschrijving der Stad Delft, door verscheidene liefhebbers en kenners der Nederlandsche oudheden, bij reinier boitet, te Delft, 1729. folio.

(†) Deze torentjes of spitsen zijn, volgens de aanteekening van een bekwaam oudheidkundige, weleer het teeken geweest, dat aan deze kerk een zeker groot voorregt verbonden was; moetende alle kerken, welke dit voorregt bezaten, altijd vier, hetzij groote of kleine, spitsen hebben.

(*) Tot nadere bevestiging hiervan, leest men van achteren tegen den zuiduurwijzer, met groote letters, op een' steen, regt voor den trap, welken men opkomt, dit volgende:

Als men 1605 heeft getelt 
Ben ick gestelt 
Tot dienst van den Burger, 
Als men sien kan 
Bij den Haven - Meester 
Gerrit meerman. 



(†) Bekend is het, dat de top van den beroemden hangenden toren te Pisa 13 voet buiten de loodlijn ligt; ook, dat de toren te Bologna, la Garisenda genaamd, 9 voet buiten het fundament overhelt.

(*) Gesteld eens, de overlevering was niet waar, en de zonderlinge rigting des torens ware aan bouwvalligheid te wijten, zoude het dan niet onvergeeflijk zijn, dat men met de slooping van denzelven niet reeds vroeger was aangevangen? en moet men zich niet verwonderen, dat dit gevaarte dan aldus ruim anderhalve eeuw (van bleyswijck immers, die het mede meldt, gaf zijn werk in 1667 uit) nog staande is gebleven?

(†) Deze brand viel voor den 3den Mei van het jaar 1536 na den middag, en vernielde 2309 huizen, 2 Parochiekerken en al de kloosters. Zie Chronijcke ofte korte waire Beschrijvinge der Stad Rotterdam, door jacob lois, volgens de opgave des Heeren g. van reyn in den Vriend des Vaderlands, D.V. No. III, bl. 209, niet s. lois.

(*) De gieter dezer klok, Mr. hendrik van trier, is dezelfde, die in 1573 en 1574 vele klokken in Noord-Holland tot geschut heeft omgegoten, om tegen de Spanjaarden te gebruiken. Zie j. le long, Historische Beschrijving van de Reformatie der Stad Amsterdam in 1578, bl. 544 en 545.

(*) Als in de laatste helft der vorige eeuw geboren noem ik b.v.: teyler's Genootschap, dat van het Stolpiaansch Legaat, het Haagsch Genootschap, de Leidsche Maatschappij van Nederlandsche Letterkunde, het Provinciaal Utrechtsche Genootschap, de Maatschappij tot Nut van 't Algemeen, die voor Drenkelingen, het Instituut voor Doofstommen, voor Blinden enz., nevens die beide, waarvan wij thans spreken.

(†) Men vindt al de gemelde Verhandelingen in de Werken der Maatschappij, VIIde Deel, 2de Stuk en IXde Deel, 1ste en 2de Stuk.

(*) Het VIIIste Deel.

(*) Le premier aspect de la Cathédrale produit sur l'âme une inpression profonde.

(*) Hij bestuurde zijn ontworpen plan tot den 17 Januarij 1318, toen hij stierf.

(*) De kust van Honduras werd in 1502 door columbus ontdekt, die den naam, welken zij nog voert, aan dezelve gaf, uithoofde van de diepte der zee tot digt onder den wal.

(*) De Britsche vestiging in Honduras, van welke Balize de hoofdplaats en het middelpunt is, ligt in de provincie Yucatan, tusschen de 17de en 19de parallel van noorderbreedte en de
90o 30′ en 92o 30′ lengte ten westen der middaglijn van Parijs. Zij is op een schiereiland geplaatst tusschen de Golven van Campeche en van Honduras, hebbende van het noorden naar het zuiden eene lengte kustland van 270 Engelsche mijlen. Hare grenzen landwaarts in zijn niet juist bepaald; volgens de Engelsche begrootingen kan men de oppervlakte van het bezette grondgebied op 16,252,250 bunders schatten.

(*) Dit is reeds gedeeltelijk opgemerkt door Mr. johan meerman in zijne aanmerkingen op de Vergelijking der Gemeenebesten, door hugo de groot, I Deel, bl. 256.

(*) Een heerlijk onderwerp voor eene Voorlezing: maar die ligt in den toon der declamatie kon vervallen.

(*) Mazois, Ruines de Pompei, Tom. I. pag. 18.

(†) The Library of entertaining Knowledge. Pompeii. I, 279.

(*) Voyage Pittoresque de Naples et de Sicile. Paris 1782. Tom. II. pag. 4.

(†) The Library of entertaining Knowledge. Tom. I. pag. 4.

(§) Mazois. Tom. III. pag. 57.

(*) Mazois. Tom. II. pag. 81.

(†) Pausanias. II. 25.

(§) C.o. muller, de Munitione Athenarum, pag. 4. In Commentt. Gotting. Vol. 8. 1841.

(*) Library of entert. Knowl. I. pag. 53-73.

(†) Library of entert. Knowl. I. pag. 89.

(§) Mazois, Ruines de Pomp. II. pag. 35 en 36.

(*) Tacit. Ann. XV, 43.

(†) Niebuhr, Rom. Gesch. Tom. II. pag. 146. Ed. 2.

(§) Suetonius in J. Caes. XXVI.

(*) Library of entert. Knowl. I. Chap. VI.

(†) Ibid. pag. 193.

(§) Ibid. pag. 147 et 148.

(*) Chateaubriand. Tom. VII. pag. 441.

(†) Library of entert. Knowl. I. 207.

(§) Ibid. 209.

(※) Voyage de Naples et de Sicile. Paris 1798. Tom. II. pag. 138.

(*) Ruines de Pomp. Tom. II.

(†) Zie raoul-rochette, Revue de Paris. 1841. Juillet et Août.

(§) Library of entert. Knowl. II. pag. 135.

(*) Ibid. pag. 71.

(†) Ibid. Tom. II. pag. 98.

(§) Ibid. pag. 65.

(※) Oeuv. comp. VII, 193.

(*) Library of entert. Knowl. II. pag. 106 en mazois. II. pag. 86.

(†) Literary Gazette, Feb. 25, 1832.

(§) Library of entert. Knowl. II. Voyage de Naples et de Sic. II. pag. 144.

(*) Expéd. de Morée. III. pag. 25.

(†) Mazois, Ruines de Pomp. III. pag. 45.

(§) Mazois, Ruines de Pomp. I. pag. 42.

(*) Library of entert. Knowl. II, 275.

(*) Zie het belangrijke werkje van Dr. boot: Notice sur les Manuscrits trouvés à Herculanum, en de uitgave van het 4de boek van philodemus, door Prof. spengel, Abhand. der I Cl. der Akad. zu München. Tom. III. Abth. I.

(†) Allg. Lit. Zeit. Sept. 1839. Num. 159 en 160.

(§) Zie noot (§) op bl. 266 en noot (*) op bl. 267.

(※) K.g. fiedler, Reise durch Griechenland. 1840. Vol. I. pag. 8.

(‡) Abhand. der Philol. Cl. der Bayer. Akad. III B. I Abth. 1840.

(*) Herod. VIII, 39.

(†) Expéd. Scientif. de Morée. Tom. I. pag. 62.

(*) Strong, Greece as a Kingdom. London 1842. pag. 167-169.

(†) Expéd. Scientif. de Morée. Paris 1833. Tom. II. pag. 107 en 108: het opschrift luidt, hersteld: [ΤΕΛΕ]Σ[ΙΛ]ΛΑΙ Σ[ΩΤΕΙΡΑΙ].

(*) Fiedler. I, 9.

(*) Library of entert. Knowl. I, 5.

(†) Mazois. I. pag. 30.

(*) Library of entert. Knowl. II. 237-239.

(†) Expéd. de Morée. Tom. II. pag. 61 sqq.

(§) Fiedler. I, 322.

(*) Expéd. de Morée. Tom. I. pag. 56 sqq.

(†) Athene in 1841. Kunstblad.

(§) Bötticher, Gesch. der Karth. pag. 470.

(※) Seneca. G.N. VI, 1.

(‡) Plin. sec. Lib. VI. Epp. 16 en 20.

(*) Eris de Twistgodin, die, uit spijt omdat zij alleen, van al de Godheden, op de bruiloft van peleus en thetis niet genoodigd geworden was, onder het vergaderde Godengezelschap den befaamden appel, met het opschrift: aan de schoonste, wierp, waaruit de wedstrijd der drie Godinnen, de roof van helena en de ondergang van Troje zijn voortgekomen.

(*) Uit de Charakterzüge und historische Fragmente aus dem Leben des Königs von Preussen, friedrich wilhelm III, gesammelt u.s.w. von Dr. n. fr. eylert, Evang. Bischof, Hofprediger etc.

(*) Voorgelezen in de Vergadering van het Middelburgsch Departement der Maatschappij Tot Nut van 't Algemeen, den 11 Jan. 1843.

(*) Gentlemans Magazine 1784, Deel I, bladz. 410.

(*) Gentlemans Magazine 1787, Deel I, bladz. 73.

(*) Twee befaamde Fransche vraten, die niet alleen zich onderscheidden door eene ongemeene vraatzucht, maar die ook zelfs de allerwalgelijkste dingen binnensloegen, om daaraan te voldoen. Zie over deze beiden en meer anderen: Dictionnaire des SC. médicales, op het woord homophage.

(*) 
Zijn kin hangt op zijn borst, als een driedubble kraag; 
Zijn lijf, zoo kort als dik, en naar de rust steeds graag, 
Doet, onder 't week gewigt, en bed en kussens zuchten. 



(*) Is de Schrijver een Katholiek? In allen gevalle betreft de aanmerking Engelsche of Noord-Amerikaansche zendelingen; Duitsche of Nederlandsche zouden zeker niet kleingeestig bigot genoeg zijn om ligchaam- en ziel-versterkende oefeningen te verbieden. Vert.

(*) Voorgedragen in de Maatschappij Felix Meritis.

(*) Gentlemans Magazine 1788, Deel II, bladz. 654.

(†) Sinds het Koningschap meer populair geworden is, kunnen de gekroonde hoofden insgelijks in eene naauwere betrekking tot het volk staan: men vindt daarvan vooral in ons vaderland treffende bewijzen. Men denke slechts, hoe onze achtenswaardige en beminde Koningin vele weldadige inrigtingen persoonlijk beschermt en bezoekt, en hoe zij, in der tijd, de gekwetsten in den tiendaagschen veldtogt vaak in persoon bezocht en toegesproken heeft. Dat zijn daadzaken, die aan onze Koningin, die aan eene Groot-Vorstin van Rusland tot onsterfelijken roem verstrekken, en die haar de liefde harer onderdanen voor altijd verzekeren.

(*) The oeconomy of charity, or an adress to Ladies concerning Sunday-schools: by Mrs. timmer. London 1787.

(*) Dit is vooral eene wijze bepaling. Men ziet toch dikwerf, dat jongens en meisjes, die naauwelijks den kinderschoenen ontwassen zijn, hunne belijdenis gaan opzeggen volgens een van buiten geleerd bijbel-formuliertje van hunnen Predikant of katechiseermeester, even als een schooljongen zijn thema opdreunt. Is dit formuliertje, dat jaar uit jaar in voor alle leerlingen gebezigd wordt, gelijk sommige geneesmiddelen voor alle kwalen aangeprezen worden, opgezegd, dan maakt de aanwezige ouderling het gebruikelijke kompliment, en daarmede telt de Christelijke kerk weder eenige Christelijke ledematen meer. Proficiat!

(*) De Nederduitsche vertaling van dit verhaal uit moore's meesterstuk Lalla Rookh verschijnt weldra bij den Boekhandelaar f. hessel, te Heerenveen.

(*) Voorgelezen in het Perpetueel Committé van het Zeeuwsch Genootschap der Wetenschappen te Middelburg, den 1 Febr. 1843.

(*) Een naam, die ondertusschen op de meren, welke geheel zonder gemeenschap met de zee zijn, minder zou schijnen te passen, daar het woord, in een' der oud-Grieksche tongvallen, haven beteekent.

(*) De Schrijfster, uit wier reis deze episode is ontleend, voert hier hare eigene zuster ten tooneele.

(*) Vrouw; eene verbastering van het Duitsche Frau.

(*) Zie, de overwinnende held verschijnt.

(*) Ook deze dichtregelen zijn van bellamy. - Voorts zij het vergund hierbij aan te teekenen, dat hetzelfde onderwerp, de onvolkomenheid onzer tegenwoordige kennis, maar meer uitsluitend met betrekking tot de godsdienstige waarheden, door mij behandeld is geworden in het Maandschrift voor Christenen, 1838, bl. 69 verv.

(*) ‘Als fabricius met een of ander insekt en zoega met een moschplantje bij mij komt, neem ik den hoed af en zeg: weest gij mijne leeraars!’

(*) Gehouden in de Maatschappij Arti et Amicitiae, te Amsterdam, op den 26 Mei 1843.

(†) Hemelvaartsdag.

(*) Arti et Amicitia.

(*) Den Heer n. swart. Het onderwerp was gekozen door den Hoogleeraar a. des amorie van der hoeven,
die ook de schets ontworpen had, maar door een treffend sterfgeval verhinderd was tot de uitwerking daarvan.

(*) Naam zijner Hofstede buiten Haarlem.

(*) Voorgedragen in een letterkundig Genootschap, en in het Rotterdamsch Departement der Maatschappij tot Nut van 't Algemeen, den 7 Nov. 1838.

(*) Men zie, over klopstock: Er und über ihn, herausgegeben von c.f. kramer. Briefwechsel der Familie klopstock und gleim's Briefe, Nachlese; herausgegeben von klamer schmidt, 2 Th. Halberstadt 1810. Leben des Dichters voor de Miniatur-Ausgabe der Deutschen Classiker, Gotha und Newyork. Anekdoten en Karaktertrekken van den beroemden Dichter klopstock, Mnemosyne, XII. n.v. II. Verder leze men den 2den brief in feith's Brieven over verscheidene onderwerpen, 2de D. en van kampen's Handb. der Hoogd. Letterkunde, 1ste Stuk, alsmede meerman's Narede op de Messiade. Reinisches Conversations-Lexicon. Nieuwenhuis, Woordenboek, op het Art.; terwijl men in van kampen's bekroonde Verhandeling over de Heldendichten, in van alphen's Dichtkundige Verhandelingen, en andere in deze Verhandeling aangehaalde werken, belangrijke oordeelkundige aanmerkingen over de verdiensten des Dichters opzamelen kan.

(*) Zie Kleine Bijdragen ter bevordering van wetenschap en deugd, door h. van alphen, bl. 127, waar men bl. 129 eene andere plaats, ten bewijze van zijn gevoel voor de schilderkunst verstrekkende, vindt opgeteekend.

(*) Bremer Bijdragen, bij hemmerd, te Halle, in 1748.

(*) Mede opgeteekend in het Handboek der Hoogduitsche Letterkunde door den Hoogleeraar van kampen, 1ste Stuk, bl. 100.

(†) Anekdoten en Karaktertrekken, Mnemosyne, D. XII, bl, 311.

(§) Zie zijne Ode der Eislauf, het gevaar tevens van dat vermaak aan het einde derzelve schetsende, voorzeker de herinnering bij hem verlevendigd wordende van den toestand, waarin hij zich eens op het ijs bevonden had, toen hij alleen door zijne tegenwoordigheid van geest gered werd, die hem zijnen geleider zelf de middelen tot zijne redding deed aanwijzen. Oden, 3 Buch, S. 201.

(*) Oden, 2tes Buch, S. 164.

(†) Zie deswege eene zeer karakteristieke bijzonderheid in gleim's Biographie. Miniatur Bibl. der Deutschen Classiker, Gotha und Newyork, S. 86. u.s.w.

(*) Zie: Oden von klopstock, 2tes Buch.

(†) Over meta, haar karakter, hare liefde jegens klopstock, en bijzonder zijn en haar leven betreffende, zie men Nagelaten Schriften van margaretha klopstock, uit het Hoogduitsch, Amst. 1788. Dat was eene liefde! zoo vinden wij opgeteekend; het waren twee zielen geheel voor elkander geschapen, zoo snel, zoo wonderbaar bijeengevoerd. Anecdoten en Karaktertrekken van klopstock, Mnemosyne, D. XII, bl. 290.

(*) Van kampen, Handb. der Hoogd. Letterk. 1ste Stuk, bl. 99.

(*) Redevoeringen en losse stukken, D. III, bl. 167.

(†) In 1798 zijn eenige Oden van klopstock, in het Nederduitsch vertaald door p.l. van de kasteele, bij a. loosjes, pz. uitgekomen. Het zijn die, welke in het 1ste Boek van klopstock's, te Carlsruhe, in 1776, bij schmeider uitgegevene Oden gevonden worden. De Vertaler heeft de dichtmaat van het oorspronkelijke in de meeste
Oden gevolgd, en geeft in de voorrede des werks verscheidene belangrijke opmerkingen, die, bij vele moeijelijke spraakwendingen in het oorspronkelijke, tot beter verstand en begrip van de meening des Dichters verstrekken kunnen. Wie verlangen mogt, nader met den echten geest en verheven trant van klopstock's Oden bekend te worden, verwijzen wij naar den Wandsbecker Rode, waar, onder het opschrift: Oden, u.s.w. Erster Band. S. 62, u.s.w., geheel in den vernuftigen, kernachtigen en eigendommelijken toon van claudius, eene ware hulde van derzelver verdiensten en eene, den grooten klopstock waardige, schriftelijke, eerzuil gevonden wordt.


Van de, in genoemd stuk voorkomende, rijmlooze Ode, die frühen Gräber, treft men eene uitmuntende overzetting in gebonden stijl aan, in het Mengelwerk van de Vaderl. Letteroef. 1827, No. VI, bl. 294, van Prof. b.h. lulofs. In de oorspronkelijke voetmaat vindt men ze in de vertalingen, bij loosjes uitgegeven, boven genoemd. Wij bevelen ook niet minder de lezing aan van een dichtstuk, getiteld: der Kirchhof zu Ottensen, van malhmann; een heerlijk vers, der nagedachtenis van den Zanger der Messiade grootendeels toegewijd. Min. Encyclopedie der Deutschen Classiker over tiedge und mahlmann, S. 164.

(*) Zie Miniatur biblioth. der Deutschen Classiker, Gotha en New-York. Klopstock, Oden, S. 87, deze door hem in den jare 1789 vervaardigd.

(†) ‘Ihre Anlage (zegt klopstock van de Gezangen en Liederen) muss niemals eine Abhandlung von einer Lehre der Religion seyn. Wenn man sie in Prosa übersetzte, würde man sich von diesem Fehler, der veilleicht durch den poetischen Ausdruck verborgen war, mit Gewissheit überzeugen können. Ich meine nicht, dass sie nicht hier und da kurze Sätze, die Lehren der Religion enthalten, einstreun sollten. Es ist diess eine von ihren vornehmsten Regeln.’ En verder: ‘Die Werke Gottes sind auch eine ihrer vornehmsten Gegenstände. Es ist nicht leicht, einen Gesang oder ein Lied über die Werke Gottes zu machen.’


‘Das Singen ist der wichtigste Theil der Anbetung, weil es das laute Gebet der Gemeine ist.’ Men leze deze geheele voorrede, en vooral over de begeleiding van het orgel en de wijze van spelen en zingen, wat op bl. 26 en vervolgens wordt aangetroffen.

(*) Klopstock, Lieder, 2ter Theil, S. 209.

(†) Asthetische Beurtheilung des Klopstockischen Messias von j.c.a. grohmann, Prof. Phil. zu Wittenberg: eine von der Amst. Acad. der Dichtkunst und schönen Wissensch. gekrönten Preisschrift. Leipz. 1796. Het andere stuk was getiteld: Der Messias von klopstock aestetisch beurtheilt, und verglichen mit der Iliade, der AEneide und dem Verlornen Paradiese, von c.t. benkowitz (privatgelehrter von Breslau): eine Preisschrift, die von der Amst. Gesellschaft zur beförderung der schönen Künste und Wissenschaften ein doppelte Medaille erhalten hat. Breslau, 1797.

(§) In zijne Vergelijking der vijf beroemde Heldendichten, een door de Holl. Maatsch. van fr. K. en W. bekroond antwoord.

(*) Hoe schoon voltaire hem afmaalt, Henriade, Ch. 7, vs. 49, de beschrijving wordt flaauw bij die van klopstock, 1ste Zang.

(†) Theorie, art. erhaben.

(§) Deze zang stond ook bij klopstock in hooge waarde, en hij zelf was met dezen het meeste ingenomen. Zie meerman, Narede, bl. 51 in de aanteekening.

(*) Vertaling van meerman, 1ste Zang, vs. 360 en verv.

(*) 7de Zang, vs. 142 en verv.

(*) 6de Zang, vs. 42.

(†) Mede aangehaald door van kampen, Hoogd. Letterkunde, 1ste Stuk, bl. 99.

(§) Men denke slechts aan zijn onthaal bij bodmer te Zurich. Zie zijne Levensberigten, meerman en anderen.

(※) Keizer jozef de II, wien hij zijne Hermansschlacht toezond (een stuk, overal zijn gevoel voor vrijheid uitdrukkende), vereerde hem, bij eenen merkwaardigen brief, zijn borstbeeld met brillanten
omzet, als een bewijs zijner uitstekende hulde.

(*) Wer Genie vertheidigt, (zegt lavater) ist gewiss kein Genie; und wer Vertheidigung fordert, gewiss ein schwacher Kopf. Die Durfen, die die Messiade in Empfang nahnen, vermochten mit alle ihrem Geschrey Klopstocken nicht, mit einem Worte sich zu vertheidigen. Die Schreyer haben sich verlaufen, und die Messiade steht. Physiogn. fragment, 4 B.S. 95.

(*) Anekdoten en Karaktertrekken.

(†) Van kampen, beoordeeling der 5 Heldendichten.

(§) Men zie omtrent de kennismaking van feith met klopstock de belangrijke en merkwaardige aanteekening in zijne Verhandeling over het Heldendicht, bl. 59 en verv. in de noot. De naam van klopstock versiert feith's Album.

(*) 11de Zang, vs. 845.

(*) In de Etudes Poétiques van de chenedollé, Seconde édit. 1822, vinden wij eene Ode, getiteld: l'Invention, à klopstock. Wij kunnen ons niet weêrhouden het laatste couplet van dit gedicht, om de blijkbare overeenkomst in denkbeelden, die het met het Bijschrift van meerman heeft, hierbij te voegen; 't is hier: les beaux esprits se rencontrent.

Mais le Temps, ô klopstock! sur tes pages divines 
N'osera déployer son bras dévastateur, 
Dans ce dernier jour même, où le monde en ruines 
Verra planer sur lui l'Ange exterminateur; 
Urim, sur ses ailes dorées, 
Doit, vers les voutes azurées, 
Porter tes vers, ravis au trépas envieux; 



(*) Van deze voorlezing zal ik eene vertaling geven in het Xde Deel 4de stuk van het Tijdschrift voor Natuurl. Gesch. en Physiol.

(*) Dit woord beteekent eigenlijk eene schaal, eene drinkschaal.

(*) Folkets kärlek min belöning.

(*) Daar in de Steppen noch bosschen noch koolmijnen gevonden worden, warmt men er zich met stroo en riet.

(‡) In de rijke huizen is er steeds een bediende, die uitsluitend met de zorg voor de kagchels belast is.

(*) Gij (Scytië) ziet noch des zomers de naakte ligchamen der korenmaaijers, noch reikt u de herfst zijne in het wijngaardloof verscholene druiftrossen.

(*) Onder het woord gentleman, hetwelk men daarom niet door edelman vertalen moet, weet thans bijna iedereen, dat een Brit alles verstaat, wat den braven en fatsoenlijken man kenmerkt.

(*) De hier aan den cipier gegevene spotnamen zinspelen blijkbaar op zijnen eigenlijken naam, die, naar de oude spelwijze van het Fransch, de ezel beteekent.

(*) Vergelijk hiermede de algemeene en bijzondere Inleidingen in de Duitsche vertaling van schleiermacher en sommige Argumens in de Fransche overzetting van cousin.

(†) Men zie tevens de Verhandelingen van cousin, de la Métaphysique d'Aristote, 2 édit. 1838, en van barthelemy de st. hilaire, de la logique d'Aristote. 1838.

(*) Historia critica philosophiae, act. VI Vol. 4to. 1767.

(†) Geist der speculativen Philosophie. 1790.

(§) Geschichte der Philosophie. XI Bande. 1798-1819, waarvan de Iste Band, op nieuw verbeterd en vermeerderd door a. wendt, is uitgegeven 1828.

(※) Geschichte der Philosophie, waarvan de vier eerste deelen de oude philosophie bevatten en met het vijfde en zesde (1841) het begin der nieuwere aanvangt, onder den afzonderlijken titel van Christliche Philosophie.

(‡) Vorlesungen über die Geschichte der Philosophie. III Bande. 1836.

(**) Histoire Comparée des Systêmes de la Philosophie, 2de édit. IV Vol. 1822.

(††) Geschichte der Philosophie alter Zeit. 2 Aufl. 1827.

(§§) Tennemann's Grundriss der Geschichte der Philosophie, 5de Aufl. oder 3te Bearbeitung von a. wendt, 1829. Voorzien van eene vrij volledige litteratuur.

(‖) Lehrbuch der Geschichte der Philosophie, 1836.

(‡‡) Voorlezingen over het wezen der Wijsbegeerte
enz., uit het Hoogduitsch vertaald en met aanteekeningen en ophelderingen voorzien. 2 Deelen. 1838-39.

(***) Kannegiesser en le roy, beknopte Geschiedenis der Wijsbegeerte, door den laatsten vertaald en zeer vermeerderd. 1838.

(*) Uitgesproken in eene vergadering van het Departement Hoogezand en Sappemeer der Maatschappij Tot Nut van 't Algemeen, te Hoogezand.

(*) Facies non omnibus una, nec diversa tamen.




ovid.

(*) Men zie de menschkundige voorlezing van cool, in No. III. 1843 der Vaderl. Letteroef.

(*) De lezer wete, dat deze voorlezing reeds in Maart van 1840 opgesteld en uitgesproken is.

(*) Spreuk. XXI:1.

(*) Aandoenlijk is het, dat de vrome, vierentwintigjarige jongeling in den kerker juist bezig was om zijn vertrouwen op God zingend te versterken, en de woorden daar buiten hoorbaar waren, die in onze psalmberijming van den 118 Psalm aldus luiden:

't Is beter als w' om redding wenschen, 
Te vlugten tot des Heeren magt, 
Dan dat men ooit vertrouw' op menschen, 
Of zelfs van Prinsen hulp verwacht. 



(*) Eduard robinson, Dr. en Prof. Theologiae te New-York, Palästina und die Südlich angrenzenden Länder; Tagebuch einer Reise, im Jahre 1838.

(†) Het voortdurende bestaan der Joden te midden van zoo vele verschillende volken is opmerkelijk. Vele der volken, onder welke zij geleefd hebben, zijn reeds verdwenen van het tooneel der wereld.

(§) Dr. joseph guislain deelde nog onlangs in zijne Lettre Médicale sur la Hollande, Gand 1842, belangrijke opmerkingen mede over de Joden in Nederland. Het zijn die te Amsterdam, welke zijne aandacht bijzonder trokken.

(*) Wanneer wij van plaats gehad hebbende vervolgingen spraken, was dit echter sedert lang niet meer onder ons het geval. Vergelijk deswege den Hollandschen Spectator, No. 6, 1731, pag. 46. Der aandacht is ook overwaardig eene der Voorlezingen van den Heer da costa over dit onderwerp: Voorlezing over de verscheidenheid en overeenstemming der vier Evangelisten, enz. 1sten Deels 1ste Stuk, bl. 25.

(*) Voyage de M. le Maréchal Duc de Raguse.

(†) Reize van Parijs naar Jeruzalem, enz., uit het Fransch vertaald door n.g. van kampen, 1811.

(§) Reise in das Morgenland in den Jahren 1836 u. 37.

(※) Souvenirs, impressions, pensées et paysages pendant un voyage en Orient, 1832-33.

(*) Betrachtungen über die wichtigsten Stellen der Evangelien, I Band.

(*) Robinson, een der laatste bezoekers, zegt: ‘De gewaarwordingen van eenen Christelijken reiziger, wanneer hij voor het eerst Jeruzalem in het gezigt krijgt, zijn beter te denken dan te beschrijven; ook ik voelde mij getroffen.’ - Batiste poujoulat, Voyage à Constantinople, zegt, van de nadering tot Jeruzalem sprekende: ‘Een twaalftal reizigers had zich bij ons gevoegd; kreten van vreugde gingen op, toen de heilige ‘Stad zich aan ons zoekend oog vertoonde. El kods! Elkods! (de Heilige, Heilige!) klonk het van rondom ons, door de weêrkaatsing van het geluid onzer uitroepingen.’ Van zulke gewaarwordingen getuigt zoo wel de eerwaardige Pelgrim joseph pallmi als de geleerde von schubert en anderen.

(†) ‘Une morne tristesse s'empare de l'esprit du voyageur; il ne peut sortir de la méditation et de la réverie, dans lesquelles il tombe involontairement et qui l'absorbent.’

(§) ‘On croit entrer dans le domaine de la mort. La stérilité se voit partout et la culture nulle part.’

(※) Voyage de Monsieur le Duc de Raguse.

(*) Voorgelezen in het Amsterdamsch Eerste Departement der Maatschappij tot Nut van 't Algemeen en elders in 1839.

(*) J'ai prié sur le tombeau sacré, zegt de in vele opzigten met de lamartine overeenstemmende poujoulat, qui vit accourir au moyen âge les nations de l'Europe et qui aujourd'hui encore est visité par des milliers de Chrétiens de l'Asie. A genoux devant le saint sépulcre, j'ai aimé Dieu et ma mère, de toute la puissance de mon âme.

(*) ‘De regtplaats lag waarschijnlijk buiten de poort aan een' der groote wegen aan de W. of N. zijde; misschien wel aan dien naar Joppe of Damascus.’

(*) Deze steenen schijnen zoo oud, dat zij tot den tijd van herodes kunnen behooren, indien ze niet reeds van dien van salomo afkomstig zijn. Robinson bevond de lengte van een' dezer steenen te zijn vierentwintig voeten, de breedte zes en de hoogte drie voeten.

(†) Robinson zegt, dat zelfs de monniken het slechts voor eene navolging houden. ‘Aber in der Stad des Höchsten zu seyn, sie entweihet zu sehen, während der stolze Musulman mit hochmüthiger Verachtung darauf herab sieht, alles dies erregte in meiner Seele eine unerträglich schmerzliche Empfindung, und nie besuchte ich diesen Ort wieder.’

(§) Het behoorde aan den Heer whiting, een te Jeruzalem gevestigd Zendeling.

(*) Zie Zwitserland, door den Hoogleeraar n.g. van kampen.

(*) Vorlesungen über die Geschichte der Philosophie, Ister B.S. 40.

(*) Brandis, Geschichte der Griechisch-Römische Philosophie, 1 Th. Men zie voornamelijk de Einleitung.

(*) The Welsh Bardie Society.

(†) Ook bij ons door zijne Levensgeschiedenis van Paus leo X, zijn' Laurens de Medicis en zijn' tijd, en andere geschiedkundige werken gunstig bekend.


Vert.

