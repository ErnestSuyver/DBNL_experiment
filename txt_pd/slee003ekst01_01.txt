 
   
	  
		  Op 't Eksterlaar 
		  Domien Sleeckx 
		 
		  GEBRUIKT EXEMPLAAR 
		  exemplaar Stadsbibliotheek Antwerpen, signatuur: C 177932 [S2-790 d]  
		    
		  ALGEMENE OPMERKINGEN 
		  Dit bestand is, met een aantal hierna te noemen aanpassingen, een
			 diplomatische weergave van Op 't Eksterlaar van Domien Sleeckx uit 1863. In de gebruikte fotokopie ontbrak voor het eerste deel pagina I; dit is waarschijnlijk de Franse titelpagina. 
		    
		  REDACTIONELE INGREPEN 
Deel, p. II: tussen vierkante haken is de titel ‘Op 't Eksterlaar. Eerste deel.’ toegevoegd.			  
Deel, p. 2: tussen vierkante haken is de titel ‘Op 't Eksterlaar. Tweede deel.’ toegevoegd.
 
		  Bij de omzetting van het oorspronkelijke tekstverwerkingsbestand naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1, p. II, 2, 4, 224; deel 2, p. 4) zijn niet opgenomen in de lopende tekst. 
		    
[eerste deel, pagina ongenummerd (p. 1)]
Op 't Eksterlaar.
Herinneringen van afgestorven en van nog levende vrienden, door Sleeckx. Met twee platen door Hendrik Schaefels.
 Eerste deel.
 
Gent, Boekhandel van W. Rogghé, Kalanderberg, 8.
1863.
  
[eerste deel, pagina ongenummerd (p. 223)]
Bladwijzer.
 	Bladz.
De Ekster	5
Eerste Donderdag	14
M. en Mevr. Severdonckx	27
Tweede Donderdag	60
Lathouwer	70
Moritz	84
Derde Donderdag	120
De gescheurde kraag	131
Vierde Donderdag	186
Blankenberg	202
	
  
[tweede deel, pagina ongenummerd (p. 1)]
Op 't Eksterlaar.
Tweede deel.
  
[tweede deel, pagina ongenummerd (p. 3)]
Op 't Eksterlaar.
Herinneringen van afgestorven en van nog levende vrienden, door Sleeckx. Met twee platen door Hendrik Schaefels.
Tweede deel.
 
Gent, Boekhandel van W. Rogghé, Kalanderberg, 8.
1863.
  
[tweede deel, pagina ongenummerd (p. 180)]
Bladwijzer.
 	Bladz.
Vijfde Donderdag	5
Benijdt de gelukkigen der aarde niet	20
Jol	34
Zesde Donderdag	68
Thekla	96
Zevende Donderdag	121
Op het strand	138
	
   
		 
		   
			 2003 dbnl 
			   
		   
		  slee003ekst01_01
		   
		ebook 
		  Domien Sleeckx, Op 't Eksterlaar. Herinneringen van afgestorven en van nog levende vrienden. W. Rogghé, Gent 1863 
		    
		 
	  
		DBNL-TEI 1 
	  
	  
		 
		  2003-09-03 
		   
			 MG 
		   
		  colofon toegevoegd 
		 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Domien Sleeckx, Op 't Eksterlaar. Herinneringen van afgestorven en van nog levende vrienden. W. Rogghé, Gent 1863
 
Zie: https://www.dbnl.org/tekst/slee003ekst01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  
  
  
	  
	   
	     
{==II==} {>>pagina-aanduiding<<}

[Op 't Eksterlaar. Eerste deel]


{== afbeelding 	==} {>>afbeelding<<}
    


{==3==} {>>pagina-aanduiding<<}

Aan mijnen vriend

Hendrik Schaefels,

kunstschilder.



{==5==} {>>pagina-aanduiding<<}

De Ekster.

't Is lang geleden. Wij waren allen jong, en moedig, en overtuigd van de regtvaardigheid, de voortreffelijkheid der heilige vlaamsche zaak, en van dezer onvermijdelijke zegepraal. Geen onzer was rijk, hooggeplaatst of vermaard; doch in onzen boezem gloeide de geestdrift voor het goede en schoone. Allen koesterden wij de streelendste verwachtingen en waanden ons bezield met eene sprankel van het goddelijke vuur, dat groote dichters vormt. Frans en Karel hadden hunne eerste werken in de miskende, verwaarloosde moedertaal uitgegeven en de verfransching, bij 't vreemde verschijnsel, verbaasd doen opzien. Hendrik en Lodewijk, twee duchtige kunstenaars, hadden op de laatste expositie bijval verworven, maar toonden zich minder fier op den lof hunnen tafereelen geschonken, dan op dien, welken de vruchten hunner dichtluim in ons midden vonden. Edmond en Willem arbeidden om het lieve brood, de een bij zijnen koopman, de ander bij zijnen notaris, en nog veel ijveriger te huis aan het vervaardigen van

{==6==} {>>pagina-aanduiding<<}

belangwekkende verhalen, zedenschetsen en novellen, het ontwerpen van bloedige dramas, geestige blijspelen en ingewikkelde romans. Wat Ernst, Kasper, Lieven en mij betreft, te onervaren, te jong van stiel, om met onze eigen letterkennis hoog te loopen, vergenoegden wij ons met in stilte onze krachten te beproeven, ons vak te zoeken, onvoorwaardelijk de gewrochten der oudere, knappere vrienden te bewonderen, en ons gelukkig te achten in het besef der deelneming en genegenheid, waarmede mannen van zoo veel talent, van zoo schitterend eene toekomst ons vereerden,
Arme Willem! Arme Lodewijk! Arme Hendrik! Wat is er geworden van uwe rooskleurige verwachtingen, van uwe grootsche plannen? Gij hebt gestreden, maar de zegepraal niet gezien; gij stierft te vroeg... en wie weet, of wij, uwe min begaafde opvolgers, die zegepraal zullen aanschouwen! Eenen naam wist gij u te maken, dien velen onder het volk nog met eerbied uitspreken; doch al uwe kunst was niet toereikend, om u een karig bestaan te verzekeren en tot uwen dood worsteldet gij tegen de ellende, die ja rond uw sterfbed spookte en in den laatsten stond u met schroom aan het lot uwer dierbaarste betrekkingen deed denken. Arme Edmond en Lieven! Gij keerdet de poëzij den rug en liet de volkszaak in den steek. Gij werdt rijk, kreegt aanzien; gij zijt met ambten en eereposten overladen en uwe borst prijkt met ridderkruisen; doch gij zijt nog slechts stofmenschen. De tevredenheid is met de kunstmin van uwe zijde geweken; de verveling hecht zich aan uwe schreden,

{==7==} {>>pagina-aanduiding<<}

zelfs dan, wanneer gij onder Italië's milden hemel, of in den kolk der verstrooijingen van de groote wereld, haar zoekt te ontvlugten. Arme Kasper vooral! Als ik aan u peins, wordt mijn gemoed week, bloedt mijn hart. Gij, de beste, de geleerdste, de begaafdste van ons allen, gij liet u door den duivel Brandewijn verlokken, en in weinige jaren daaldet gij tot de laagste sport der maatschappelijke ladder. Toen ik u de laatste maal zag, was uit den genialen dichter, den uitmuntenden kunstenaar, een.... hansworst geworden, de paljas van eenen troep koordedansers en springers; was van al die begaafdheid, die veelzijdige ontwikkeling niets overgebleven dan het talent om, tot vreugde van het grofste publiek, ongedeerd en met zwier kaaksmeten en schoppen te ontvangen, op de stellaadje aan de deur eener kermistent!
Dan, in den tijd, waarvan ik spreek, was het niet zoo, was het geheel anders: wij waren jong, vol leven en krachtdadigheid, en hielden het voor eene ligte zaak de wereld om te keeren. Eens ter week kwamen wij bijeen en wisselden invallen, gedachten en gewaarwordingen. Het was donderdags, dat zulks plaats greep. Den nanoen van dien dag hadden wij allen vrij af, en konden er over beschikken naar goeddunken. Bij wintertijd vergaderden wij bij Lodewijk. Daar werd dan de vlaamsche beweging besproken, de vaderlandsche met de vreemde litteraturen vergeleken, de dichten prozastukken, in de laatste dagen afgewerkt, voorgelezen, de meest verschillende denkbeelden op het veld van kunst en wijsbegeerte beurtelings

{==8==} {>>pagina-aanduiding<<}

geopperd en bestreden, de nieuwe plans en onderwerpen aan de toets der bepleiting geproefd. Des zomers geschiedde hetzelfde, doch niet in Lodewijks wooning. Wij vereenigden ons ergens buiten de stad, om gezamentlijk naar een dorp of gehucht der omstreken te kuijeren, onder het voeren van gesprekken en redetwisten, die de brave landbouwers, door het toeval in onze nabijheid gebragt, met verwondering sloegen, verschrikten en niet zelden hoofdschuddend, zich kruisend en zegenend het hazenpad deden kiezen.
Een der gehuchten, welke wij op dergelijke wandelingen het liefst bezochten, was het Eksterlaar. Men noemt aldus eene kleine, onaanzienlijke plaats, ten oosten van Antwerpen, tusschen de dorpen Deurne, Wommelghem en Borsbeek gelegen. In vroegere eeuwen een echt laar, eene woeste, onbebouwde en onbewoonde streek, is zij, heden ten dage, een der vruchtbaarste en aangenaamste plekjes gronds van geheel de provincie en misschien van gansch België, gelijk de kasteelen en lusthoven, welke men er aantreft, het getuigen. Die kasteelen en de vruchtbaarheid en aangenaamheid des oords waren echter de eenigste redenen niet, welke ons dikwijls noopten eene wandeling naar het Eksterlaar boven al andere te verkiezen. Meer nog lokte ons de befaamde herberg de Ekster. Het was ook een heerlijk gesticht, die Ekster! Ik zoude niet durven verzekeren, dat het tegenwoordig op denzelfden voet voortleeft, als vóór twintig jaar, maar toen had het zijns gelijke niet. Men tapte er een wit bier, dubbelde seef geheeten, dat schuimde als Cham-
{==9==} {>>pagina-aanduiding<<}
pagne, naar 't hoofd liep als Porto, en tien cents den liter kostte. Men sneed er boterhammen van boerenbrood met witte of platte kaas en radijs of schaloniekens, aan eenen spotprijs, en liet er gratis op de ton spelen. Des zondags werd de herberg druk bezocht; in de week kwam er geene levende ziel, zoodat wij er vrij als te huis konden praten en schertsen. De ligging was voortreffelijk. Aan de eene zijde stond het huis, een ruim gebouw, met groene ramen en zonneblinden, en eenen prachtigen wijngaard, die bijna heel de voorzijde bedekte en zijne ranken regt schilderachtig tusschen de deuren en vensters tot op het dak slingerde; aan den overkant een twaalftal reuzenstammige kastanieboomen, welker schaduw, zelfs bij smoorheet weder, den vermoeiden wandelaar eene koele rustplaats boden. Van daar had men een verrukkelijk uitzigt op een gedeelte van den omtrek. Links verhief zich het fraaije kasteel van S., met zijnen vorstelijken voorgevel in zuiver renaissance-stijl, zijne breede graspleinen, zijne trotsche beukenlaan, zijn somber park, zijne rijke verzameling oranjeboomen, zijnen sineeschen toren en zijne overige merkwaardigheden; regts weidde de blik over golvende graanakkers, hagelwitte boekweitvelden, frissche klaverbeemden en welige groentenperken, of vermeidde zich in het gezigt van ontelbare zwaarbeladen ooftboomen, die het geheel tot eenen onafzienbaren boomgaard schenen te vormen en den rustenden drinker onder het lommer van den kastanietroppel, in de Ekster, dwongen onwillekeurig eene vergelijking met het Aardsch Paradijs te doodverwen.

{==10==} {>>pagina-aanduiding<<}

Wat wonder dat wij den donderdag nanoen liever op het Eksterlaar dan elders doorbragten, dat wij gewoonlijk eerst laat er aan dachten het gehucht tot de volgende week vaarwel te zeggen en stadwaarts te keeren? De zinnelijke genoegens, welke wij in de Ekster smaakten, waren alleen toereikend geweest, om er ons te kluisteren. En wij vonden er zooveel ander, zooveel zedelijk genot! Bij onze aankomst rustten wij eerst eene poos uit. Daarna deden wij ons aan den hooger geprezen nektar en de met lof vermelde boterhammen te goed. Wij dronken en aten, alsof wij het sedert vier-en-twintig uren niet meer gedaan hadden. Gij zegt dat: de lange wandeling had ons hongerig gemaakt als wolven en de hitte onze longen verschroeid. Later werd tot spijsvertering getond: wij hadden tot eigen gebruik het werkwoord tonnen onzijdig gemaakt. Eindelijk begonnen de gesprekken over taal en letteren, kunst en wijsbegeerte, verzen en proza; de diskussiën over classisismus en romantismus. Shakespeare en Byron, Goethe en Schiller, Victor Hugo en Lamartine, Tollens en Vondel, Calderon en Cervantes, Dante en Alfieri, Oelenschläger en Andersen, Bellmann en Tegner, kwamen met vele anderen aan den rei. Ten slotte werden de pijpen en sigaren ontstoken, de eigen voortbrengsels voor den dag gehaald. De voorlezingen vingen aan. Wie iets voor te dragen had, nam het woord; wie met zijn stuk niet klaar was, luisterde en rookte. Het was goddelijk! De uren snelden voorbij als minuten. Zij waren letterlijk te kort, en dikwijls viel de donkere in, vóór dat wij den tijd

{==11==} {>>pagina-aanduiding<<}

hadden gehad alles te hooren, laat staan te bespreken.
Soms echter had het omgekeerde plaats en was alles gelezen en gekritizeerd, vóór dat de avond ons verraste. Men begrijpt, dat zulks het geval was, wanneer de voornaamste leden van den kring gedurende de afgeloopen week hadden geluijerd of in den letterarbeid waren verhinderd geworden. Het gebeurde ook wel, dat of Frans, of Lodewijk, of een ander iets uitgebreids, een verhaal of gedicht van langen adem op 't getouw had, hetwelk niet in weinige dagen konde worden afgeweven. Dat maakte dan eene duchtige streep door onze rekening, en wij waren genoodzaakt naar middelen uit te zien, om de leemte in onze zitting aan te vullen. Zoo geraakten wij op den inval diegene, welke niets hadden voor te dragen, de verpligting op te leggen een voorval, eene gebeurtenis, een' trek mede te deelen, waarvan zij zelven getuigen geweest waren, of die zij uit den mond van oor- of ooggetuigen hadden vernomen. Dit verhaal behoorde niet alleen streng waar te zijn, dat is een waarachtig avontuur tot grondslag te hebben; het diende daarbij twee andere voorwaarden te vervullen: het moest namelijk de natuur getrouw weêrspiegelen in al zijne deelen en van het begin tot het einde logiek blijven; het moest tevens uit onze gesprekken voortvloeijen en als bewijs gelden voor of tegen eene der vooruitgezette stellingen. Vervulde het die voorwaarden niet, dan werd de verteller met eene boete gestraft, bestaande, 'k hoef het nauwelijks aan te stippen, in het betalen van een aantal kruikskens dubbelde seef.

{==12==} {>>pagina-aanduiding<<}

Dat het denkbeeld niet teenemaal oorspronkelijk was, wil ik gereedelijk toegeven. Wij hadden allen de Serapionsbrüder van Hoffmann, en den Phantasus van Tieck gelezen, en de vertellingen van Anton en Friederich, van Lothar en Theodor, van Ottmar en Cyprian, hunne beschouwingen over kunst en literatuur konden wel voor iets zijn in het voorstel, dat ons zekeren donderdag, na eene ten deele mislukte leeszitting, door eenen der vrienden - Edmond, meen ik - werd gedaan. Hoe het zij, de aanneming van dit voorstel had uitmuntende gevolgen en verschafte ons menigen genotrijken stond. Alhoewel jong, hadden wij allen reeds eenige ondervinding, en, door de gewoonte van ernstig na te denken, meerder menschen- en wereldkennis, dan vele bejaarde lieden. Ook bezaten wij allen ietwat van dien geest van opmerking en ontleding, zonder welken men geen schrijver wordt. Menigeen, die vroeger nooit aan verhalen had gedacht, wijl hij zich de noodige geschiktheid daarvoor niet toekende, bevond zich zeer wel bij een middel, eenvoudig tot tijdkorting en aanvulling onzer zittingen beproefd. De oefening ontwikkelde in een paar onzer een talent, dat zij niet hadden vermoed en, indien later Ernst en Willem en ik zelf ons op het vak der novelle toelegden en er eenigen bijval mogten in oogsten, indien het publiek ettelijke onzer beelden en scheppingen met zijne goedkeuring vereerde, dan hadden wij dien verblijdenden uitslag vooral te danken aan de gunst, waarmede onze eerste proeven van mondelinge voordragt door onze makkers werden onthaald.

{==13==} {>>pagina-aanduiding<<}

Het zijn de voornaamste verhalen, in de Ekster gedurende eene lange reeks donderdagen opgesneden, welke ik den lezer onder den titel Op 't Eksterlaar aanbied. Eenige werden als proef voorgelezen; de meeste echter als boet voor de vuist verteld. Met regt mag ik ze dus Herinneringen van afgestorven en van nog levende vrienden noemen. Immers, indien al de vorm dier vertellingen zich onder mijne pen wijzigde, in den grond behooren zij alle aan anderen. Ik zal meer zeggen: ik heb getracht de gebeurtenissen in het gewaad te steken, dat de oorspronkelijke verhalers haar hadden aangepast, en zelfs de gesprekken te herhalen, welke aanleiding tot vertellen of voorlezen gaven. Het zonderlingste daarbij is, dat juist de vrolijkste stukken van den bundel, diegene, waarvan de inkleeding het luchtigst zal voorkomen, uit den mond van menschen zijn gevloeid, wier karakter en stand tegenwoordig niets gemeens meer hebben met datgene, wat men, ik weet eigentlijk niet waarom, ligte literatuur noemt. De bescheidenheid belet mij in verdere bijzonderheden te treden. Mogt ik de titels en ware namen opgeven van de persoonen, die ik onder versierde voornamen verberg, men zoude met verwondering in den verhaler van Jol eenen onzer ernstigste en deftigste magistraten, en in dien van de Gescheurde Kraag eenen onzer geleerdste historievorschers en oudheidskundigen herkennen.




{==14==} {>>pagina-aanduiding<<}

Eerste donderdag.

Wij waren in eene zeer vrolijke stemming. Hendrik had een luimig stuk gelezen, dat ons tranen had doen lachen.
Karel was aan een uitgebreid gedicht aan 't blokken. Het onderwerp was voor allen een geheim, en daar hij 't ons niet, vóór het geheel af was, wilde lezen, had hij zelfs geweigerd er eene brok van voor te dragen. Hij was ons dus een verhaal schuldig. Hij zat deerlijk in het nauw. In verzen vertellen ging hem vrij wel af: hij had destijds reeds proeven van berijmde legenden geleverd, die weinig te wenschen lieten. In proza was hij echter minder te huis en voor de vuist vertellen meende hij niet te kunnen, mogelijk wijl hij het nog niet had geprobeerd. Hij bekende ons zijne verlegenheid.
‘Kom, kom,’ zeî Frans ‘begin maar. 't Zal beter gaan dan gij denkt. Hierin ook is de eerste stap de moeijelijkste. Ik wed, dat gij velen onzer

{==15==} {>>pagina-aanduiding<<}

den baard afdoet, als gij maar eens uwe stoute schoenen hebt aangetrokken, en een goed onderwerp gekozen.’
‘Een onderwerp! Daar zit juist de knoop,’ sprak Karel. ‘Ik ga weinig uit, zie zelden menschen buiten u, en verneem bijna nooit iets van 't gene in de stad voorvalt, dan lang nadien, wanneer het den tijd heeft gehad oud vuil te worden.’
‘Bah! bah!’ riep Lieven. ‘Gij zult wel eene liefdehistorie kennen, waarvan uwe buurt het tooneel was, en die iemand uwer huisgenooten aan tafel opdischte. De liefdehistories ontbreken nooit. Bepeins u eens wel.’
Karel bepeinsde zich, doch vond niets.
‘A propos van liefdehistories!’ sprak Willem. ‘Gij weet wat den vriend Jan gebeurt, die verleden jaar naar Parijs ging?’
‘Jan Van der Maasen?’
‘Jan, den beeldhouwer?’
‘Jan, den dompelaar?’ klonk het uit verschillende monden.
‘Ja, Jan Van der Maasen, den beeldhouwer, den dompelaar!’ antwoordde Willem.
‘Wat gebeurt hem?’
‘Wat kan hem gebeuren?’
‘Wat zoude er zulk eenen snul gebeuren?’
‘Iets ongehoords!... Raadt eens....’ zei Willem.
‘Hij erft?’
‘Hij trouwt?’
‘Hij heeft een meesterstuk gemaakt?’
‘Hij heeft eene bestelling van eenen russischen prins?’

{==16==} {>>pagina-aanduiding<<}

‘Van den keizer van Sina?’
‘Gij zijt er niet’ hernam Willem. ‘Luistert: in afwachting, dat Karel een onderwerp vinde, iets dat inderdaad moeite schijnt te zullen kosten...’
- Karel grimlachte toestemmend - ‘...wil ik het u in twee woorden zeggen. Gij weet waarom Jan naar Parijs ging?’
Niemand wist het.
‘Niet? Dat verwondert mij,’ voer Willem voort. ‘In zijne heilige eenvoudigheid heeft hij niet nagelaten het God en heel de wereld te vertellen. Welnu, verneemt... Gij zult het niet gelooven, en toch is het de zuivere waarheid... Hij toog henen, hij ging naar Parijs, om... het fransch in perfectie te leeren.’
‘De krabber!’
‘De domkop!’
‘De ezel!’
‘De franskiljon!’
‘Een oogenblik’ zei Willem. ‘Ik ben niet verpligt hem te verdedigen; maar de waarheid dwingt mij te bekennen, dat er verzachtende omstandigheden waren. Jan was verliefd, hevig verliefd, verliefd tot over zijne ooren.’
‘Ho! ho!’
Werktuigelijk stieten wij allen dit tusschenwerpsel van verwondering uit. Het scheen ons iets ongehoords, dat een kerel als Jan Van der Maasen, een goede blok van een' jongen, maar een blok in al de beteekenissen van het woord, had kunnen verlieven.
‘Het komt u ongelooflijk voor, niet waar?’ hervatte Willem. ‘Het is nogtans zoo. Hij was ver-
{==17==} {>>pagina-aanduiding<<}
liefd, en, 't ergst van al, op eene verfranschte juffer, die zich inbeeldde de modetaal grondig te kennen, omdat zij in een pensionnaat gewoond had, waar het verboden was vlaamsch te spreken.’
‘En kende zij inderdaad fransch?’ vroeg ik.
‘Ik laat u oordeelen’ antwoordde Willem. ‘Zij hield Paul de Kock voor een toonbeeld van goeden smaak en schoonen stijl, voor den voortreffelijksten van alle verledene, tegenwoordige en toekomende romanschrijvers, en zoude al de blijspelen van Molière, al de werken van Chateaubriand voor M. Jean of M. Dupont gegeven hebben.’
Wij lachten, dat het schaterde.
‘Jan Van der Maasen’ zoo vervolgde Willem zijne mededeeling ‘Jan Van der Maasen was natuurlijk de man niet, om haar te regt te wijzen. Hij koeterwaalde een beetje, en dat was al. En dan, gelijk ik zeg, hij was verliefd. De juffer konde hem, schijnt het, nog al lijden; maar dat hij niet beter fransch kende, hinderde haar schroomelijk. Reeds waren hare ouders het met die van Jan volkomen eens, toen zij op den inval kwam te verklaren, dat zij niet verstond te trouwen, vóór dat haar bruidegom zoo gemakkelijk als zij Paul de Kock verstond, of wilt gij, met evenveel aplomb het fransch radbraakte.
Nieuw gelach.
‘Daarom ging Jan naar Parijs’ eindigde Willem. ‘Hij bleef er een jaar. Toen oordeelde hij genoeg fransch te kennen, om den naam van een' beslagen gast waardig te wezen. De verleden week kwam hij terug. Het eerste wat hij vernam, was dat

{==18==} {>>pagina-aanduiding<<}

zijne dulcinea acht dagen te voren bedektelijk haar ouders huis had verlaten. Zij was met eenen commisvoyageur opgesteken. Ze zag Jan nogtans dood gaarne, toen hij nog te Antwerpen was, en had, tijdens zijn verblijf in de wereldstad, druk brieven met hem gewisseld.’
‘Bravo!’
‘Wel besteed!’
‘Hij heeft niet meer dan hij verdient!’
‘Zoo moeten al de kneukels varen, die zich door zulke zothoofden laten op sleeptouw nemen!’
Het lachen en spotten duurde voort.
‘Gij lacht’ vatte Frans het woord, toen wij wat bedaard waren; ‘doch ik vraag u, of het niet veeleer beweenlijk is, te zien, hoe, in een land als 't onze, van ouds geroemd om de zedigheid, de deugd zijner vrouwen, en 't gezond verstand zijner burgers, de meisjes van zekere standen allengs meer verbasteren, dank aan de opvoeding, welke men haar in sommige kostscholen geeft.’
‘Dat is inderdaad beweenlijk’ sprak Hendrik; ‘doch aan wien de schuld? Aan wien de schuld, indien uit brave vlaamsche kinderen ellendige koketten, wispelturige en ondeugende vrouwen opgroeijen, die met de dwaaste Parijzenarinnen om den prijs der wuftheid en der losbandigheid dingen? Aan de arme kinderen vast niet. Wat vragen zij? Dat men haar beminnelijk vinde, en wie zal haar zulks ten kwade duiden? Doch wie denkt er tegenwoordig aan eene eenvoudige, zedige, goedhartige, huishoudelijke maagd beminnelijk te noemen? Schier niemand. Zelfs in de oogen harer ouders is zij veel-
{==19==} {>>pagina-aanduiding<<}
tijds eene nuf, eene kwezel, en een bruidegom zal zij voorzeker niet ligt krijgen. Aan de ouders alleen en aan de onverstandige jongelingen, die het fransche gekawetter, het schijnschoone klatergoud der nieuwmodische opvoeding boven de degelijkheid eener ernstige opleiding verkiezen, is dus die bedroevende staat van zaken te wijten. De onderwijsgestichten, welke de moedertaal verwaarloozen, en 't uitheemsche boven het vaderlandsche stellen, voldoen aan eene behoefte onzes misselijken tijds. Zij zijn in mijne oogen min pligtig, dan degene, welke in hunne kinderen en in hunne bruiden zoogenaamde talenten eischen, onbestaanbaar met zedigheid en deugd, en ik verheug mij, ik lach hartelijk, als de gevolgen aan die ouders en aan die jonge lieden toonen, hoe verkeerd zij hebben gehandeld!’
‘Juist! Gij slaat den nagel op den kop’ viel Kasper in. ‘Indien al de jonge lieden het verstand hadden te doen wat een mijner kennissen over eenige dagen deed, we zouden spoedig het getal der franschgezinde en op zijn fransch vrijende juffers zien verminderen. 'k Wil u zijn geval vertellen:
‘Gij zult waarschijnelijk mede in de dagbladen gezien hebben, dat, in den loop dezer maand, niet min dan zeven persoonen op ééne week naar het zinnelooshuis werden gebragt. Een dier persoonen was de dochter van eenen deftigen winkelier. Zij werd het verleden jaar nog door eenen braven jongeling bemind, eenen koopmansklerk, dien gij waarschijnlijk kent; want hij is te Antwerpen,

{==20==} {>>pagina-aanduiding<<}

gelijk men zegt, gewonnen en geboren. Zijne ouders oefenden er vroeger het eerzame beroep uit van kruideniers, en hadden niet verre van de Beurs eenen winkel, om zijne voortreffelijke waren en zijne billijke prijzen zeer geroemd. De juffer van haren kant kon den jongen heel wel lijden, en had er niets tegen, dat hij nu en dan bij haren vader aan huis een uurken of twee kwam klappen, en des zondags met hare familie in gezelschap het koncert in de Groote Harmonie ging bijwoonen.
‘Er was van een huwelijk spraak. De klerk had zijne aanvraag gedaan. De ouders sloegen de vraag niet af, de dochter evenmin. Nog vóór het einde van den zomer zoude de bruiloft gevierd worden, indien er niets tusschen kwame. Ja maar, ongelukkig kwam er iets tusschen, namelijk een nieuwe vrijer, die al spoedig den eenvoudigen klerk deed ter zijde stellen, in het vooruitzigt van eene andere, eene oneindig meer voordeelige, zelfs schitterende echtverbindtenis.
‘Indien gij liefhebbers zijt van duitsche opera, dan hebt gij voorzeker dezen winter, toen de troep van Keulen hier vertooningen gaf, in de stals, digt tegen het orkest, aan den linkerkant, eenen heer bemerkt van zoowat 35 à 40 jaren, een lion in den vollen zin van het woord, altoos onberispelijk gekleed, gecravateerd en geganteerd, lijk een modeprintje, met een' zwaren binocle, dien hij op eene extra-gracieuse, dat is meer dan onbeschaamde wijze hanteerde: 'k heb hem eene dame zien lorgneren, die geene vijf passen van hem gezeten was, met

{==21==} {>>pagina-aanduiding<<}

eene aanhoudendheid en eene onbeleefdheid, welke het arme mensch als eene pioen deden blozen. Zoo gij niet van het theater houdt, dan hebt gij hem toch op onze wandelingen, in de koncerts of bij openbare plegtigheden ontmoet. Hij muntte uit door eene in 't oogspringende coiffure, eenen dikken zwarten hairbos, altoos zorgvuldig geschikt en gepommadeerd, en die aan zijn wezen eene groote gelijkenis gaf met den kop van den koning der dieren, maar die hem, in zijne hoedanigheid van lion, geenszins misstond.
‘Die mijnheer van zoo ontzagwekkend een voorkomen was een Franschman. Hij liet zich baron de Z... noemen, en zegde te Antwerpen voor zijn vermaak te verblijven. Hij had een groot deel van Europa doorreisd en ten slotte België, die andere fransche provincie, willen zien, om van daar naar Parijs terug te keeren. Onze stad en hare inwooners hadden hem zoo wel bevallen, dat hij, na er al de merkwaardigheden te hebben bezigtigd, zijn vertrek van dag tot dag had uitgesteld. In het koffijhuis maakte hij kennis met den vader van Adèle - zoo heet de juffer - die, de vader wel te verstaan, spoedig zeer met hem, zijne heusche manieren, zijn geestig onderhoud, kortom met geheel zijnen persoon werd ingenomen, en hem verzocht zijn huis met een bezoek te vereeren.
‘De baron kwam; hij zag juffer Adèle. Het is, of liever was een beeldschoon meisje, een echt antwerpsch koppeken. Hij verliefde op haar, verborg het zoomin aan den vader als aan de dochter, en eindigde met hare hand te vragen. Zijne adelijke

{==22==} {>>pagina-aanduiding<<}

familie, zegde hij, konde er niets tegen hebben: de meeste leden van dezelve woonden verre, zeer verre in het Zuiden, en bezochten hem uiterst zelden te Parys, alwaar hij sinds jaren zich had gevestigd. In allen gevalle was hij zijn eigen meester, bezat een groot fortuin, had niemand van noode, en, was hij tevreden, dan moest iedereen het wezen. Hij was overigens voornemens zich voor altoos in België neêr te zetten, zijne goederen in Frankryk in veiling te stellen, 't zij hier in de provincie, 't zij vooraan in Braband, een net kasteel als buitenverblijf te koopen, en de wintermaanden te Antwerpen door te brengen.
‘Juffer Adèle beminde Charles..... Ik was op 't punt den naam van den klerk uit te spreken; doch zal mij met Charles vergenoegen. Dat zegt genoeg, dat zij den baron niet beminde. Dan, zij ook had in een pensionnaat gelegen, alwaar men haar eenen afkeer had ingeboezemd van al wat tot voorouderlijke deugd konde leiden, en eene groote voorliefde voor vreemde taal en vreemde zeden. Ook zij was in haar ouders huis weêrgekeerd met een aantal dwaze, onvaderlandsche begrippen en eene allergunstigste gedachte van zekere fransche romanschrijvers. In de werken dier schrijvers had zij helden bewonderd, bewonderde zij nog dagelijks helden, met welke de arme klerk geenzins de vergelijking konde doorstaan. De baron.... dat was iets anders. Die was rijk, nobel, hoogstbeschaafd. Die boog met zooveel zwier, kleedde zich zoo allerliefst en kon iemand zoo'n vleijende dingen zeggen. Hij leek volkomen de

{==23==} {>>pagina-aanduiding<<}

minnaars der romans, welke zij voortging gretig te verslinden. En dan, zij zoude een kasteel, een eigen rijtuig, zelfs meer dan een hebben, baronnes wezen, al hare vriendinnen door haar toilet kunnen eclipseren, en de afgunstige doen bersten van spijt. Het was moeijelijk aan zoovele verleidende hoedanigheden te wederstaan, nog moeijelijker, daar heur vader en hare verdere bloedverwanten niet aflieten haar met raadgevingen te bestormen, die alle daarop uitliepen ‘dat zij van Charles moest afzien, die haar waarschijnlijk nimmer iets anders dan een middelmatig bestaan zoude verschaffen, en met den Franschman trouwen, die een man van de wereld, een élégant, een baron, een millionnaire was, en zoo voorts.’ Het einde was wat het gewoonlijk in die gevallen is. De goede kantoorschrijver werd vriendelijk aan de deur gezet. De vader van Adèle drukte zelfs zijn leedwezen uit, hem zijnen schoonzoon niet te kunnen noemen; doch ‘hij kon tegen het fortuin, het geluk van zijne dochter niet wezen’ - het waren zijne eigen woorden. - ‘Charles moest dat zelf begrijpen.’
‘In zijne liefde, in zijne waardigheid gekrenkt, verklaarde Charles, dat hij perfekt begreep, en dat mejuffer Adèle, indien zij meer van 't baronnesschap, het fortuin, het kasteel, een rijtuig en schoone kleederen hield, dan van de opregte genegenheid eens ordentelijken jongens, volkomen gelijk had den vreemde boven hem te verkiezen. Hij verwijderde zich en zag in het vervolg noch naar de beminde, noch naar heure familie om.
‘Dat is nu twee maanden geleden. Over veertien

{==24==} {>>pagina-aanduiding<<}

dagen ontving de koopmansklerk een briefken van Adèles vader, waarin deze hem verzocht eens aan huis te komen. Hij was eerst voornemens niet te gaan en ging eindelijk toch. Ondanks al zijn worstelen met zichzelven, trok de nieuwsgierigheid, misschien nog een beetje zijn hart hem naar den winkelier. Hij vernam van dezen iets, dat hij, op 't oogenblik dat Adèle hem doorzond, halvelings had voorgevoeld, te weten: dat de weledele heer baron de Z... geen baron, geen rijkaard, geen deftig man zelfs, maar enkel een geluksridder was, die zich in eene deftige antwerpsche familie had zoeken te dringen, om op kosten van zijne vrouw en van zijnen schoonvader te leven. Hij, de vader, was bij toeval daarachter gekomen. Hij had het Adèle gezegd, die hem seffens had verzocht den valschen baron het gat van den timmerman te wijzen, daar zij toch voelde ‘dat zij meer van Charles hield dan van dien lion de contrebande.’ De winkelier raadde den jongen de vrijerij met zijne dochter heraan te knoopen, daar zij werkelijk bijzonder veel van hem, Charles, scheen te houden.
‘Er greep een harde strijd plaats in het binnenste van Charles. Hij wist eenen tijd lang niet wat te doen. Hij had het meisje bemind... meer dan hij zeggen konde; maar... zij had hem schandelijk verraden, schandelijk aan eenen vreemden bedrieger opgeofferd... Hij vroeg om zich te bedenken.
‘Des anderdaags schreef hij aan den winkelier, om hem en zijne dochter voor hunne goedheid te bedanken. Hij had vast besloten voor alsnog geen

{==25==} {>>pagina-aanduiding<<}

huwelijk aan te gaan, en wilde daarom ook aan geen verkeer met juffer Adèle meer denken. Het was op een' dingsdag, dat de vader van het meisje dit schrijven ontving. Drie dagen nadien, den vrijdag dus, was men genoodzaakt het arme kind naar het zinnelooshuis te voeren. De hoogmoed, de eerzucht, de vreugde over het gewaande baronnesschap, en later de teleurstelling, de spijt, de vernedering, de wanhoop waren haar in het hoofd geslagen. Naar 't zeggen der geneesheeren, zoude zij voor altoos het verstand kwijt zijn. Laat ons het beste hopen, namelijk dat zij er met een kortstondig verblijf in het akelige gesticht van af zij. De les zal, geloof ik, streng genoeg geweest zijn, om nimmer uit haar geheugen te gaan.’
Al de vrienden waren het eens, om het gedrag van den koopmansklerk goed te keuren, en met Hendrik te bekennen, dat het onverstand veler ouders en jonge lieden de verbastering der vlaamsche meisjes te wege brengt.
‘Gij wilt haar toch niet beletten fransch te leeren?’ sprak Ernst.
‘Ik!... Beware de hemel!’ zei Hendrik. ‘'k Verlang veeleer, dat men het haar beter onderwijze, dan nu 't geval is, opdat zij met meerder kennis van zaken over de waarde der fransche schrijvers oordeelen, en geene knoeijers noch romanfabriekanten voor genies verslijten. Ik wil, dat men haar nevens de taal onzer zuiderburen, ernstig, - ernstig, hoort gij? - engelsch en duitsch leere, gelijk ik wil dat over 't algemeen het onderrigt in de kostscholen

{==26==} {>>pagina-aanduiding<<}

grondiger worde. Wat ik niet wil, is dat men haren geest vervalsche, hare denkbeelden verwarre, haar hart verslechte en haar hoofd op hol brenge! Wat ik niet wil, is dat men haar de taal des volks, de taal harer medeburgers en harer teederste jeugd, en met deze het vaderland en zijn verleden leere misachten, omdat ik overtuigd ben, dat zij op die voorwaarden alleen goede huisvrouwen en moeders kunnen worden. Wijs mij echter een pensionnaat voor jonge jufvrouwen, alwaar het onderwijs datgene is wat ik wensch, wat het volgens alle verstandige menschen zijn moet. Ik ken er geen, geen enkel. Ook wat is het gevolg? Dat men nog slechts onder de kleine burgerij en onder de werkende klas, dat is bij lieden, die 't middel niet hebben om hunne kinderen te laten uitwoonen, dochters vindt, die hare ouders eerbiedigen en beminnen, meisjes, die haren minnaren getrouw blijven, echtgenooten onbekwaam om hare pligten te vergeten, en moeders, die zich om hare kleinen bekreunen!’
‘O!’ riep Karel. ‘Nu gaat gij te verre! Dat is overdreven, zeer overdreven!’
‘Het is de treurige waarheid’ meende Hendrik.
‘Ik wil u van het tegendeel overtuigen’ zei Karel. ‘Let wel op: ik beweer niet, dat het tafereel, welk gij ons van de kostscholen hebt opgehangen, geheel onwaar zij; doch 't is te zwart gekleurd, en er bestaan lofwaardige uitzonderingen, net als er uitzonderingen bestaan onder de jufvrouwen, die hare opvoeding in de slechtste pensionnaten ontvingen. Het gebeurde met Jan Van der Maasen heeft mij eene kleine geschiedenis herinnerd....’

{==27==} {>>pagina-aanduiding<<}

‘Hurrah! Karel heeft eindelijk iets gevonden!’
‘Hurrah! Hij gaat zijn eerste début doen!’
‘Is 't een geval in denzelfden aard?’
‘Is 't weêr iets van de trouw der antwerpsche juffers, die geen vlaamsch kennen?’
‘En die Paul de Kock lezen?’
‘En hem schoon vinden?’
‘A l'instar der parijzische poortiers en keukenmeiden?’
Met deze en vele andere vragen werd Karel bestormd.
‘Verre van daar’ hernam hij. ‘Ik zal u vertellen van eene juffer, die, ofschoon in een parijzisch pensionnaat opgevoed, - zoo verre drijft men soms de dwaasheid, gelijk gij weet, - onder alle betrekkingen eene vlaamsche vrouw verdient genoemd te worden. Het is maar jammer, dat het historieken geen slot hebbe. Daar ik echter wanhoop op iets anders de hand te leggen, zult gij met het weinige moeten voor lief nemen: Die geeft wat hij heeft, is waard dat hij leeft. Luistert!’
Wat Karel vertelde, kwam hierop neder:

De roman van M. en Mevr. Severdonckx.

I.

In 1825 woonde te Antwerpen een bankier, dien ik Vekemans zal noemen. Hij was een zeer rijke mijnheer, die maar één kind had, eene dochter, schoon en deugdzaam, geestig en verstandig, teêrgevoelig en beminnelijk. Zij heette Norbertina.
M. Vekemans was sedert lang weduwenaar. De

{==28==} {>>pagina-aanduiding<<}

geboorte van Norbertina had zijne vrouw het leven gekost, en hij had sedert nooit aan de mogelijkheid van een tweede huwelijk gedacht. Hij beminde zijne dochter, gelijk slechts weinige vaders hunne kinderen beminnen. Ja, zijne echtvereeniging was het eenigste lichtpunt geweest in een leven vol beslommeringen en bedrijvigheden, en Norbertina was al wat hem van dien zonnigen tijd overbleef. Zij van haren kant, koesterde voor hem eenen eerbied een ontzag en eene genegenheid, die aan het ongelooflijke grensde.
In zijne hoedanigheid van bankier, had M. Vekemans eene overgroote achting voor al wat fortuin heette. Rijkdom was voor hem het schoonste woord van elke taal en hij besefte geen geluk, zonder uitgestrekte bezittingen en eene welvoorziene geldkist. Van daar, dat hij met minachting nederzag, niet alleen op onbemiddelde lieden, maar zelfs op degene, welke zich in dien middelmatigen toestand bevonden, welken de dichters - de dichters bijkans alleen, wel is waar - als een' gouden roemen; van daar ook, dat hij voor zijne dochter geene zaliger toekomst meende te kunnen droomen, dan die, welke haar eenmaal een millioenrijke echtgenoot zoude aanbieden.
Hoe zeer haren vader genegen, en bereid in al zijne denkbeelden te deelen, verschilde nogtans Norbertina merkelijk van gevoelen met hem omtrent de magt van het fortuin. Wel begreep zij, dat rijkdom met beleid aangewend een krachtig middel is ter bereiking van het doel, waar alle menschen naer streven en dat zij, eilaas! zoo zelden treffen;

{==29==} {>>pagina-aanduiding<<}

doch verstandig, als zij was, konde zij niet aannemen, dat de mensch juist te gelukkiger moet zijn naarmate hij rijker is, gelijk de bankier het beweerde. Wat niet weinig bijdroeg, om haar in die denkwijze te versterken, was, dat onder de kantoorschrijvers van haren vader zich een jongeling bevond, die geenszins door de fortuin begunstigd, haar evenwel voorkwam als zeer geschikt, om het meisje, dat eenmaal hem tot echtgenoot zoude krijgen, tot eene benijdenswaardige vrouw te maken.
Die jongeling heette Adolf Severdonckx. Hij was de zoon van geringe ouders en had door vlijt en oppassendheid, door bekwaamheid en eerlijkheid, naar het oordeel zijner vrienden, het tamelijk verre weten te brengen, daar het hem gelukt was in nog jeugdigen leeftijd de plaats van boekhouder te bekomen en het vertrouwen zijns patroons te winnen. Norbertina, die met andere bankiersdochters niets gemeens had en dus ook niet uit de hoogte nederblikte op al wie geen vergulde ezel was, Norbertina, die wist hoe gunstig haar vader over den knappen, bevalligen en daarbij zedigen klerk dacht, vond er geen kwaad in dezen met meerder vriendelijkheid te bejegenen dan zijne gezellen van het kantoor. Dat bragt het hoofd des boekhouders op hol. Zonder het te willen, verliefde hij smoorlijk op de schoone dochter des bankiers. Lang bleef zijne liefde een geheim voor hem zelven. Toen hij gewaar werd wat in hem omging, was het reeds te laat, om zijnen hartstogt te onderdrukken. Hij beproefde het niettemin. Met zijne begrippen van eerlijkheid en trouw scheen het

{==30==} {>>pagina-aanduiding<<}

hem een vergrijp, eene misdaad, voor Norbertina andere gevoelens dan die van den diepsten eerbied te koesteren. Hij wendde verschillende middelen aan, om van zijne liefde te genezen. Ze deden weinig af. Na vele hopelooze poogingen, voelde hij zich verliefder dan ooit, minder dan ooit in staat om zijn hart te overwinnen.
De eenige dochter van M. Vekemans hadde geene vrouw moeten wezen, om de liefde van Adolf niet te raden, vóór dat hij zich die liefde had durven bekennen. Dan, zij was vrouw en bijgevolg door zijne genegenheid gevleid, ondanks den afstand tusschen haar en den jongeling. Zij besloot echter zich streng in acht te nemen en zich te houden alsof zij van niets wist, alsof niets haar vleidde. Zij slaagde daarin slechts ten deele. Getuige van de worstelingen, welke de boekhouder zich getroostte, om een gevoel te verbergen, dat bij wijlen dreigde hem te overweldigen, van den harden kamp, dien hij streed voor eer en pligt, konde zij het niet over zich krijgen hem allen troost te onthouden. Zij achtte het zonder gevaar hem nu en dan een woord van medelijden en aanmoediging toe te stieren. Dat was olie in het vuur. De poogingen van Adolf werden hardnekkiger, de kamp smartelijker. Hare deelneming, haar medelijden groeide aan. Het oogenblik, waarop de heldhaftige jongeling met afgrijzen voelde, dat hij met al zijn strijden niets had gewonnen, was ook dat, waarop Norbertina begreep, dat zij niet straffeloos met het vuur had gespeeld, en den klerk zoo zeer beminde, als zij door hem bemind werd.

{==31==} {>>pagina-aanduiding<<}

Het gevolg valt ligt te raden. Trots den afstand tusschen de twee gelieven, trots de loffelijke voornemens van Adolf nimmer te spreken, en het vaste, onverwrikbare besluit des meisjes nimmer naar hem te luisteren, kwam er een dag, waarop beiden onvrijwillig deden wat zij besloten hadden niet te doen: hij sprak en zij luisterde. Nieuws vertelden zij elkander niet. Hunne wederzijdsche blikken hadden sinds lang zoo welsprekend eene en dezelfde zaak gepleit, dat hunnen mond alleen nog overbleef de zegepraal dier zaak te bevestigen.


II.

Ziehier wat op eenen schoonen zomermorgen van gemeld jaar 1825 gebeurde: In den fraaijen tuin, die zich achter de wooning van den bankier uitstrekte, stonden Norbertina en Adolf onder eenen treuresch, waarvan de neêrhangende takken eene eigenaardige loove vormden en hen onttrokken aan elk bespiedend oog. De jongman was in reisgewaad en zag er weemoedig uit. Ook op het gelaat van zijne geliefde teekende zich de droefheid in onmiskenbare trekken.
‘God zij met u!’ sprak zij weenend hem de hand reikend.
‘Dat zal hij!’ zeî de jongman op een' toon, dien hij vast geloofde, en die enkel gedwongen gelatenheid te kennen gaf.
‘Ik wil het hopen’ hernam zij na een kort stilzwijgen... ‘En echter.... zal ik het u belijden? is het mij, alsof.... Ziedaar, Adolf, ik heb als een

{==32==} {>>pagina-aanduiding<<}

voorgevoel, dat wij malkaâr niet meer zullen wederzien.’
En zij borst op nieuws in zenuwachtig snikken los en verborg haar aangezigt met hare fijne, witte handjes.
‘Spreek toch zoo niet, Norbertina,’ smeekte Adolf ‘indien gij wilt, dat ik het weinigje moed behoude, welk ik noodig heb, om mijn besluit te volvoeren. Gij weet het, er rest ons geen ander middel. Ja, zoo er een ware, dan.... Ik voel mij in staat twintig jaar als een slaaf voor uw' vader te werken, indien ik zeker ware, dat hij, na dien tijd, in ons huwelijk zal toestemmen. Maar hij zal niet. Gij hadt hem moeten zien, moeten hooren, toen ik mij, op uw aanraden, verstoutte onze liefde te bekennen, hem smeekte ons alle hoop niet te benemen. De toon, waarop hij mij vroeg, welk fortuin ik bezat, de spotlach, die zijne vraag vergezelde, waren toereikend om mij te overtuigen, dat hij nimmer zal toestemmen in datgene wat hij eene ongehoorde, eene hemeltergende mishuwing noemt.’
‘Wie weet!’
‘Ik.... Ik begreep, dat tegen zijnen ijzeren wil, zoomin uw gesmeek als uwe tranen iets zouden vermogen, zelfs eer hij mij als voorwaarde stelde u een millioen mede te brengen. Gij hebt het beproefd hem te verteederen en gij hebt gezien hoe weinig het heeft geholpen.’
‘Eilaas!’
‘Ik had van den stap niets goeds voorspeld. Ook was mijn besluit genomen, vóór dat gij mij

{==33==} {>>pagina-aanduiding<<}

in die laatste pooging dedet toestemmen. Hij wil een millioen, had ik mij gezegd; welnu, hij zal het hebben. Ik voel kracht genoeg in mij, om het te winnen, om het vroeg of laat aan de voeten zijner dochter neder te leggen. Doch hier, in het oude Europa, is voor mij niets te doen. Daarom wil ik henen. Amerika is groot. Anderen hebben er een fortuin gevonden; ik zal op mijne beurt er een vinden. Denk niet, dat ik schrik voor de moeijelijkheden, de hinderpalen, welke ik te gemoet ga. Ik wil, ik zal ze te boven komen, daarvan ben ik zeker; alleen....’
‘Alleen?’
‘Hoor mij aan, Norbertina. Wat mij vertrouwen geeft in mijne kracht, wat mijne kracht uitmaakt, is de overtuiging dat gij mij bemint. Zonder die overtuiging ben ik niets, kan ik niets. Wenscht gij dus, dat onze droom zich eenmael verwezenlijke, beloof dan nogmaals, dat gij mij trouw, immer trouw zult blijven.’
‘Ik beloof het!’
‘Zie wel toe wat gij doet. Ik zal gelukken: er is eene stem in mijn binnenst, die 't mij toeroept, en die stem, ik ben er zeker van, kan niet bedriegen... Doch wanneer? Dat zegt zij niet... En gij... Gij zult vijf, zes jaar op mij wachten. Wel! Maar, indien ik in die zes jaar mijn doel niet bereik? Indien ik er tien noodig heb, om mijn fortuin te maken, zal ik dan, bij mijne terugkomst, mijne Norbertina wedervinden?’
‘Altoos!’
‘Laat mij uitspreken... Uw vader is een man

{==34==} {>>pagina-aanduiding<<}

tot jaren. Hij kan van u verlangen, dat gij trouwet. Er kan zich iemand voor u opdoen, gelukkiger, rijker dan ik. Gij zelve kunt eenmaal berouw hebben over uwe belofte en het moede worden uwe jeugd, uwe schoonheid te zien verwelken.... Zeg een woord en mijne overzeesche reis wordt nutteloos. Ik zie af van het winnen eens fortuins, dat ik alleen voor u verlang, geef u uw woord terug, blijf in Europa en verlaat slechts deze stad, om in eene andere van Nederland mijn brood te zoeken.’
Norbertina had, terwijl hij sprak, hare tranen gedroogd. De twijfel, dien hij opperde, had de sporen van droefheid van haar lief gelaat weggevaagd. Eene uitdrukking van vastberadenheid had derzelver plaats ingenomen, en het was met eenen zoeten glimlach, dat zij zijne laatste woorden aanhoorde.
‘Bezie mij,’ sprak zij fier het hoofd oprigtende ‘bezie mij vlak in de oogen, Adolf. Houdt gij mij voor een' eerlijk' man?
‘Welke vraag!’
‘Zij is noodig, zoowel als uw antwoord. Het oogenblik is plegtig. Er zijn in deze loove niet slechts twee gelieven; er zijn tevens twee menschen, die met malkaâr eene zaak, eene ernstige zaak willen ondernemen. Nog eens dus: gelooft gij mij een' eerlijk' man?’
‘Ik geloof aan uwe trouwhartigheid als aan uwe liefde.’
‘Welnu, indien het zoo is, vertrek dan, vertrek gerust. Niet alleen vijf, zes of tien jaar wil ik op u wachten; maar.... Komt gij binnen twintig

{==35==} {>>pagina-aanduiding<<}

terug, het is wel. Blijft gij langer weg, nog goed. Gij moogt als grijsaard wederkeeren, eene jonge Norbertina zult gij voorzeker niet meer vinden, doch, zoo God mij 't leven verleent, eene oude trouwe gezellin, eene ongehuwde vriendinne, dat zweer ik u!’
Zij reikte hem nogmaals de hand. Met verrukking klemde hij het meisje aan zijne borst.... Een kanonschot viel. Adolf rukte zich van haar los, drukte eenen laatsten langen zoen op haar voorhoofd en waggelde zwijmeldronken den tuin uit..... Nog lang bleef zij in mijmering verzonken op de plaats, alwaar hij het roerende afscheid van haar genomen had. Eindelijk trad zij uit de loove, hief den tranenvollen blik ten hemel, en:
‘Trouw tot den dood!’ lispte zij, het pad inslaande, dat naar de wooning leidde....
Een half uur later voer Adolf de Schelde af, aan boord van den amerikaanschen driemast, die hem naar New-York moest overbrengen.


III.

Er verliepen vijf jaren. In die vijf jaren was het, gelijk hij het overigens had voorzien, Adolf niet gelukt het vereischte millioen bijeen te krijgen.
En nogtans was hij door de fortuin op eene buitengewoone wijze begunstigd geworden. Onmiddelijk na zijne aankomst te New-York, had men hem, dank den vereerenden getuigschriften en aanbevelingsbrieven, hem van verschillende zijden medegegeven, als kantoorschrijver in een voornaam

{==36==} {>>pagina-aanduiding<<}

handelshuis aangenomen. Na aldaar eenigen tijd werkzaam geweest te zijn, had hij zaken voor eigen rekening ondernomen. Geholpen door de talrijke betrekkingen, welke zijn open karakter, zijne eerlijkheid en bekwaamheid hem spoedig verwierven, had hij weldra die zaken eene voordeelige wending zien krijgen. Na een tweejarig verblijf in de metropool der Vereenigde Staten, had hij eene aanzienlijke som gewonnen en konde zijnen handel de noodige uitbreiding geven. Het derde jaar was niet minder voorspoedig en ook het volgende deed zijn kapitaal beduidend aangroeijen. Edoch een millioen! Hij was er nog zoo verre af, dat hij meer en meer er tegen opzag, als tegen een' onbeklimbaren berg, en dat zijne hoop, zijn moed, in stede van met het gewonnen te vermeerderen, van lieverlede verflauwden.
Op het einde van het vijfde jaar bevond hij zich, alles wel berekend, in het bezit van tweemaal honderd duizend frank. Het was een aardig fortuintje. Hij en voorzeker ook Norbertina zouden er zich mede bevredigd hebben; maar Vekemans..? Adolf schreef aan den bankier. Hij legde hem zijne omstandigheden bloot, en bad en smeekte op nieuws. Hij ontving een dubbel antwoord. Het eene was van den vader zijner geliefde en luidde zeer droog. De oude heer sprak van de twee honderd duizend frank als van eene niet noemenswaardige kleinigheid, en bleef bij zijnen eisch: een millioen moest er wezen. Het andere, van de geliefde zelve, was meer bevredigend. Nevens herhaalde verzekeringen van eeuwige liefde en onverbreekbare trouw, bevatte

{==37==} {>>pagina-aanduiding<<}

het dringende aansporingen om op de ingeslagen baan voort te treden. Met twee honderd duizend frank was hij zeker nog al wat van huis; maar 't was een schoon begin. Er konde eerlang zich eene gelegenheid opdoen, om het kapitaal te verdubbelen, wie weet, te vervijfvoudigen. Waarom niet? Het moeijelijkste was immers gedaan, de grondslag der vereischte som voorhanden? Het overige was eene kwestie van tijd, en de tijd konde op eene onvoorziene wijze bekort worden.
Adolf zette zich aan het werk met vernieuwden moed. Hij breidde nogmaals zijne zaken uit, om de bereiking van zijn doel te bespoedigen. Dit had zijne goede, maar ook zijne kwade zijde. In zijn ongeduld om vooruit te snellen, week de jongman weleens van de voorzigtigheid af, welke tot dan toe zijne ondernemingen had bestierd. Het gevolg was, dat hij nevens beduidende winsten ook aanzienlijke verliezen te boeken had. Op het einde van het zesde jaar, bewees hem zijne balans, dat hij verre van te vorderen veeleer was achteruit gegaan. Die ontdekking sloeg hem ter neder. In de volgende jaren was hij niet gelukkiger. Even ongeduldig, ongeduldiger zelfs, handelde hij ook roekeloozer en bestadigde ten slotte, na het tiende jaar, tot zijne niet geringe droefheid, dat zijne have tot nauwelijks honderd duizend frank was ingekrompen.
Om zijn leed nog te vergrooten gewierd hem omtrent dien tijd een brief van Vekemans, die alleen toereikend geweest ware, om hem ernstig te bedroeven. De koppige oude verweet hem in

{==38==} {>>pagina-aanduiding<<}

harde bewoordingen zijn gedrag ten opzigte van Norbertina. Zij weigerde volstandig al de partijen, die men haar voorsloeg en waaronder zich schitterende bevonden. Het verbitterde hem, Vekemans, te meer, daar hij stilaan oud werd, en met schroom het oogenblik te gemoet zag, waarop hij haar ongehuwd, beroofd van allen steun zoude op de wereld laten. Voor haar ook was de toestand alleronaangenaamst. Zij begon allengs te verbloeijen, eene oude vrijster te worden. Hare vroegere vrolijkheid was geweken en het kwam hem voor, dat zij bij poozen ten prooi was aan smartelijke overwegingen.... Voorts van verligting der zware voorwaarden géén woord. Daarentegen scherpe toespelingen op de ikzucht en de onedelmoedigheid van sommige lieden, die eene onbezonnen belofte misbruiken, om anderen ongelukkig te maken.
Adolf stond op het punt naar het vaderland te schrijven en Norbertina voor te slaan haar woord terug te nemen, toen hij ook van haar een' brief ontving. Die brief ademde zoo veel gelatenheid, zoo veel liefde en moed, dat hij den jongman van zijn besluit deed afzien. Geene klagt, geen schijn van verwijt was in het schrijven te ontdekken. Indien zij het betreurde hem nog niet tot zijn millioen geraakt te zien, dan was het wijl zij niet konde gerust zijn zoolang zij hem, hem alleen haren echtgenoot niet mogt noemen. Van verbloeijen, van oud worden repte zij geen woord.... Adolf gaf de hoop niet verloren. Hij nam voor nogmaals met nieuwen ijver, met dubbelde kracht aan het werk te tijen.


{==39==} {>>pagina-aanduiding<<}


IV.

De harde bewoordingen, de scherpe toespelingen van den brief des bankiers hadden eene bijzondere oorzaak. Het voorgewende verbloeijen, verouderen en overwegen zijner dochter waren eene krijgslist, meer niet. Norbertina was eene van die schoonheden, die zeer laat verwelken. Op haar drie en dertigste jaar - zoo oud moest zij thans wezen - had zij nog heel het voorkomen eener twintigjarige, en wie met de geheimen van haren kerstenbrief niet bekend was, konde onmogelijk in haar eene juffer zien, die sedert lang de akelige St. Annaschappraai achter den rug had.
Aldus oordeelde een rijke vreemdeling er over, die sinds eenigen tijd te Antwerpen verbleef. Die vreemdeling, door eenen voornamen korrespondent Vekemans aanbevolen, was van adelijken bloede, droeg eenen schoonen naam, ja wat meer is, eenen graventitel voor dezen. Hij was naar België gekomen, hij wist zelf niet waarom, en meende naar zijne familie in Duitschland terug te keeren, zoodra hij in de Scheldestad het voornaamste had in oogenschouw genomen. Na zijn eerste bezoek bij den bankier, had hij echter dit voornemen opgegeven. Hij had Norbertina gezien, met haar gesproken. Zij beviel hem zoozeer, dat hij verlangde haar weêr te zien. Eer twee weken verloopen waren, kwam hij alle dagen bij den geldman aan huis, en aarzelde niet meer dezen omtrent eene echtverbindtenis met zijne dochter te polsen.

{==40==} {>>pagina-aanduiding<<}

De verlegenheid van Vekemans was groot. Hoe hoog zijne aanspraken liepen, welke overdreven denkbeelden hij van zijnen rijkdom koesterde, hoe schitterende vooruitzigten hij voor zijn meisje had gedroomd, wat graaf von R.... hem aanbood, overtrof verre zijne vermetelste verwachtingen. Ook dacht hij het volstrekt onnoodig den adelijken pretendent van de hand te wijzen, of hem met den waren staat van zaken bekend te maken. Zijne dochter zoude niet alleen gravin, maar tevens eene der rijkste vrouwen van België, ja van Duitschland worden! De gedachte alleen maakte hem duizelig. Hij gaf te verstaan, dat hij, wat hem betrof, zich met de aanvraag hoogstvereerd achtte, dat hij volgaarne zijne toestemming wilde geven. Dan hij was te goed een vader, hij beminde zijne dochter te teer, om er aan te denken haar eenen gemaal zijner keuze op te dringen. Hij zoude met haar spreken en 't zoude aan hem niet liggen, indien zij het aanzoek niet even gunstig als hij bejegende.
En werkelijk, 't lag niet aan hem. Al wat een vader kan verdenken, om zijne dochter eenen man aan te prijzen, dien zij niet tot echtgenoot wil, maar dien hij tot schoonzoon verlangt, werd door hem bij Norbertina beproefd. Van des graven fortuin sprak hij niet: hij kende haar, en wist, dat de schatten van Rothschild haar onverschillig zouden gelaten hebben. Met te meer ijver deed hij den gravinnentitel in hare oogen blinken. En dan, de vreemde bezat zulke uitgebreide grondeigendommen, kasteelen bij de vleet, waaronder een zeer oud, op den boord van den Rijn: men kwam

{==41==} {>>pagina-aanduiding<<}

van heinde en ver om het te bezoeken. Ook was hij aan het X....ische hof zeer gezien en stond met de vorstelijke persoonen op vertrouwelijken voet. Wat eer, wat glansrijke toekomst voor zijne gemalin! Zij zoude ten hove voorgesteld en genood worden, met prinsen en grooten omgaan! Daarbij was de graaf een uiterst beschaafd, fijngevoelig mensch, een fraai en zwierig kavalier. Wat konde men beters wenschen? Hoe konde zij aarzelen? Hoe zoo heerlijk een lot versmaden voor de onzekere terugkomst van eenen armen drommel, die het misschien nimmer verder zoude brengen dan tot een paar ellendige honderd duizend frank, die welligt ginder in Amerika lang het oog had laten vallen op de dochter van ergens eenen yankeeschen groot- of kleinhandelaar?
Te vergeefs. Al die vertoogen, al die streelende voorspiegelingen ontroerden Norbertina niet. Wat alleen haar ontroerde, was de twijfel aan de liefde, aan de trouw van Adolf, was de toespeling op zijne vermoedelijke kennismaking met ergens eene yankeesche schoone. Zij beantwoordde die toespeling vrij bits, bitser dan het met den eerbied strookte, dien zij tot hiertoe den vader had betoond, dien zij hem wezenlijk toedroeg. De bankier werd gram. Hij sprak van zijnen wil. Hij dreigde en verliet haar, voor de eerste maal misschien, met harde woorden op de lippen.
Het was ten gevolge van dien nutteloozen strijd, dat Adolf de twee brieven ontving, waarvan hooger werd gesproken. In den eenen had de verborgen

{==42==} {>>pagina-aanduiding<<}

stemming des vaders zich lucht gegeven; in den tweeden werd van den graaf niet eens gerept. Wij weten hoe de eerste des jongmans besluit aan het wankelen bragt, en hoe de laatste hem noopte nogmaals met verdubbelde krachtinspanning zijn geluk te beproeven.
Wat den graaf betreft, door de uitwijkende antwoorden des vaders verontrust, waagde hij het de jonkvrouw zelve aan te spreken. Zij bekende hem alles en vroeg wat hij in hare plaats zoude gedaan hebben. Hij was niet alleen een edelman, maar ook een edel mensch. Hij zag van alle verdere bemoeijingen af en keerde naar Duitschland terug, in eene treurige geestgesteltenis, doch met eerbied en hoogachting vervuld voor het moedige meisje, dat niet te vergeefs haar vertrouwen in zijne regtschapenheid had gesteld.


V.

Er verliepen nogmaals twee jaren. Op het einde van deze was de toestand van Adolf alles behalve troostend. Zijn kapitaal was tot de betrekkelijk geringe som van twintig duizend frank gesmolten. Ongeduldiger, roekeloozer dan ooit, had hij de dolzinnigste ondernemingen gewaagd en er het grootste gedeelte der overgebleven honderd duizend frank bij ingeschoten. De kwade trouw van eenen zijner deelgenooten bij twee, drie spekulatiën had het overige gedaan.
Wij schreven toen 1837. Zijn moed was verre weg en zijne hoop had schier niets meer te beduiden. Niet alleen zag hij geene kans meer, om in

{==43==} {>>pagina-aanduiding<<}

den handel het vereischte fortuin bijeen te krijgen; hij wanhoopte zelfs van het terugwinnen der twee honderd duizend frank van weleer. Wederom stond hij gereed het Norbertina te melden en tevens haar de vrijheid terug te geven. Daar schoot hem iets te binnen. Indien hij eene laatste pooging beproefde? Indien hij planter, farmer wierde? In het Verre Westen werden de uitgestrektste gronden voor eenen spotprijs, om zoo te zeggen voor niet weggeschonken. Met het geld, dat hem overbleef, konde hij heer en meester worden van overgroote, welbebouwde bezittingen, deze verbrokkelen en aan eenen voordeeligen prijs overdoen aan de talrijke begoede duitsche landverhuizers, die langs om meer de Vereenigde-Staten binnenstroomden. Zijn millioen konde nog bereikt worden! Zoo gezegd, zoo gedaan. Hij begaf zich naar het Verre Westen en kocht voor een duizend dollars eene uitgestrektheid gronds tienmaal zoo groot als de stad Antwerpen. Het was, wel is waar, eene wildernis, zonder wegen, zonder gemeenschap met de rest van Amerika, zonder schijn van bewooners en integendeel verrijkt met ondoordringbare wouden, koortsverspreidende moerassen en wilde dieren van alle slach; maar wat gaf dat? Men zoude ontginnen, en dan kwam alles in den regel. Hij sloeg de hand aan het werk... Een jaar nadien reeds begreep hij, dat het met zijn millioen slechter dan ooit gesteld was. Hij gaf het teenemaal op het aan Norbertina's voeten neder te leggen, en schreef naar België, om haar haar woord weêr te geven.
Het is nu vier jaar geleden, dat de dochter van

{==44==} {>>pagina-aanduiding<<}

Vekemans zijnen brief ontving. In al dien tijd heeft zij niets van hem vernomen. Toch is het haren vader niet gelukt haar tot een huwelijk over te halen. Het wordt nogtans hoog tijd, dat zij eene keuze doet; want zij is bij de veertig en de bankier kan het niet lang meer trekken. Ook laat hij haar rust noch duur, en komt alle weken met eenen nieuwen vrijer voor den dag. Nog altoos bieden er zich bij hoopen aan. Geen wonder: hij is zoo rijk, dat hij, gelijk de menschen zeggen, zijn geld met de schop meet, en Norbertina zal eenmaal voor zijne gansche erfenis alleen, dat is de rijkste partij van geheel Antwerpen wezen. Zij weigert immer met dezelfde kalmte, maar ook immer met dezelfde beradenheid. Zij beweert, dat Adolf vroeg of laat toch met een millioen zal terugkomen. Is zij alsdan dood, des te erger voor hem en voor haar. Leeft zij nog, dan moet hij haar trouw vinden. De lieden, welke haar van nabij kennen, zijn overtuigd, dat zij nimmer anders zal spreken, en den gewezen boekhouder haars vaders inderdaad tot het einde toe trouw blijven. Of deze nog leeft? Onmogelijk daaromtrent de minste inlichting te geven. Sedert zijn schrijven aan Norbertina, heeft niemand tijding meer van hem ontvangen, zelfs diegene zijner antwerpsche vrienden niet, die met hem in ononderbroken briefwisseling waren gebleven.
 
Zoo vertelde Karel. Gelijk hij 't voorop had gezegd, gelijk de lezer nu zelf ziet, ontbrak inderdaad een slot aan zijne geschiedenis.

{==45==} {>>pagina-aanduiding<<}

Er zijn vele jaren verloopen sedert den dag, waarop hij ons, in de Ekster, dit voorbeeld van schier voorbeeldelooze trouw aanhaalde, en wat hij toen niet wist, wat hij niet konde weten, vernam hij later, namelijk het einde des romans van Adolf en Norbertina. Hij deelde het mij meê in de volgende omstandigheden:
Het was tijdens de laatste vacancie. Ik had reeds ettelijke dagen bij hem doorgebragt en was uiterst tevreden zoo van hem, als van zijne vriendelijke huisgenooten, als van de gulhartige bewooners der kleine stad, welke hij tot zijn verblijf gekozen heeft.
Eens, dat wij, zonder eigentlijk doel, in de straten van het steedje kuijerden, ontmoetten wij niet verre van de fraaije hoofdkerk, eene hoogbedaagde dame, welke al mijne opmerkzaamheid, laat ik zeggen al mijne bevreemding wekte. Het was dan ook eene allezins merkwaardige verschijning. Karel, wien mijne verwondering niet ontging, grimlachte.
‘Eene zonderlinge figuur, die oude mevrouw, niet waar?’ begon hij. ‘Wie haar zoo statig en stijf ter kerk ziet waggelen, het dikke gebedenboek met de zware zilveren sloten en hoeksieraden in de hand, en vergezeld van eene meid nog statiger en stijver dan zij, zoude haar vast voor een eerwaardig overblijfsel nemen van den zoogenaamden ouden eed, voor eene kleingeestige, enghartige matroone, lang niet meer op de hoogte van den tijd, waarin zij als tegen wil en dank voortleeft, en slechts met minachting en misprijzen neêrziende op het drijven, de uitvindingen en den voortgang der XIXe eeuw.’

{==46==} {>>pagina-aanduiding<<}

‘Inderdaad!’
‘En echter is 't niet zoo. Die zestigjarige, welke eerder eene tachtigjarige lijkt, is eene zeer beschaafde, zeer belezene dame, even verlicht als godvruchtig, even verstandig als edeldenkend, even vooruitstrevend als goedarmsch. Wat haar dit overeeuwsche voorkomen geeft? Vooreerst de ouderwetsche kleederdragt; want zeker is het, dat voor haar de mode sinds ruim dertig jaar heeft opgehouden wispelturig te wezen. Het geheel herinnert, ik zal niet zeggen de bespottelijke kostumen van het eerste keizerrijk, maar toch de onmiddelijk daarop volgende, die van het tijdstip, waarop de schoonste helft van het menschelijk geslacht het allerverrukkelijkst vond zich à la Robin des bois of à la Jocko te kleeden. De torenhooge hoed met alles overschaduwende klep, dagteekent ten minste van de Belgische Omwenteling, en de zwartsatijnen met bont omzette pelisse bedekt hoogstwaarschijnlijk een bouwen en gaine, zoo eng als de overtrek eens regenscherms, met ceinture digt onder den afwezigen boezem. Hoe zoude zij niet het voorkomen eener wandelende antikiteit hebben in eenen tooi, dien men te vergeefs in de waarderobe van zijne grootmoeder of welkdanig tandeloos besje zoude zoeken! Daarbij komt nu het stijve in haren gang, het statige harer houding, de sombere trek in haar rimpelig gelaat, slechts bij schaarsche tusschenpoozen door een weemoedig grenigen opgehelderd.... En echter laat dat alles, zoowel als het kostuum, zoowel als de doffe, eenigzins klagende toon harer stem, zich

{==47==} {>>pagina-aanduiding<<}

door hare geschiedenis, of liever door haren roman verklaren.’
‘Door haren roman!’
‘'t Schijnt u onbegrijpelijk, dat de oude mevrouw ook jong geweest zij; dat die - 'k zal het woord uitspreken, welk gij in den mond hebt - dat die karikatuur mede haren roman gehad hebbe. Nogtans is het maar al te waar. Hebt gij te Antwerpen nooit van M. Severdonckx hooren spreken?’
‘Ik hoorde veel van eenen M. Severdonckx, die na lange jaren uitlandigheid, met onmetelijke rijkdommen naar België terugkeerde, op zijn negen en vijftigste jaar met eene juffer huwde bijna even oud en rijk als hij, gedurende eenigen tijd vorstelijke feesten gaf, talrijke jonge kunstenaars voorthielp, de vader der armen was, groote goederen vermaakte aan gestichten van weldadigheid, en schielijk overleed, twee jaar na zijne terugkomst.’
‘Hij was de echtgenoot dier zonderlinge dame. Het is van hem en van haar, dat ik u wil vertellen... Maar ik bedenk mij.... Gij kent hunne geschiedenis ten deele!’
‘Zoude ik?’
‘Wel zeker! Herinnert gij u 't verhaal niet, dat ik u en de vrienden in de Ekster deed, over zoo wat twintig jaar, een' donderdag, dat ik mijne leesbeurt niet konde vervullen?’
‘Er staat mij iets van voor.’
‘Ik sprak u van eenen boekhouder, genaamd Adolf, en van Norbertina Vekemans, zijne geliefde.’

{==48==} {>>pagina-aanduiding<<}

‘Nu herinner ik 't mij volkomen. Er ontbrak een slot aan uwe vertelling.’
‘Juist! Dit slot kan ik u thans mededeelen. Adolf en Norbertina waren 't, die later M. en Mevrouw Severdonckx wierden. Ziehier het vervolg hunner lotgevallen. Gij zult oordeelen of zij al of niet den naam van eenen roman verdienen.’
Op die wijze werd ik in staat gesteld mijn verhaal te volledigen.


VI.

Wij weten, dat Adolf zich ten jare 1837 naar het Verre Westen begaf, alwaar hij gronden had aangekocht, en dat hij van daar, toen hij begreep, dat het met de ontginning toch niet zoude gaan, aan Norbertina schreef, om haar heur woord terug te geven.
In 1842 vinden wij hem nogmaals te New-York. Na vele vruchtelooze poogingen, om van de aangekochte gronden iets goeds te maken, had hij er eindelijk moeten van afzien, en zich gelukkig geacht zijne uitgebreide bezittingen, waarin hij te vergeefs al zijne beschikbare penningen had gestoken, aan den koopprijs over te doen. Nog veel gelukkiger achtte hij zich, toen hij, korts na zijne wederkomst te New-York, vernam, dat zijn opvolger in de farm, zekeren donkeren nacht, door eenen troep wilde Indianen was overvallen en vermoord met al de zijnen, dienstboden zoowel als vrouw en kinderen.
Adolf leefde vrij treurig tot in 1850. Hij had wederom eene plaats van boekhouder in een handelshuis gekregen, en dacht er niet meer aan zaken voor

{==49==} {>>pagina-aanduiding<<}

eigen rekening te beginnen. Daar ving men in de Vereenigde-Staten aan meer en meer van de onlangs in Kalifornië ontdekte goudmijnen te spreken. Men haalde voorbeelden aan van lieden, die op korten tijd, met goudwasschen, verbazende sommen hadden gewonnen. Men noemde met naam en toenaam vroegere bewooners van New-York, die met weinige dollars in den zak zich naar de mijnen hadden op weg begeven, en thans als millioenbezitters te San Francisco leefden.
Adolf nam een hopeloos besluit. Ofschoon hij sinds lang aan de verwezentlijking van het grootsche ontwerp zijner jeugd had verzaekt, en sedert jaren niet meer gehoord van Norbertina, was en bleef fortuin maken zijn droom. Het was hem zoozeer niet te doen om het geld zelf, als om den terugkeer naar Antwerpen. Arm en berooid durfde hij aan dezen niet denken; maar eens een man van vermogen.... Wie weet? In het diepste van zijn hart glimde misschien nog een flauw straaltje hoop, lag nog een greintje vertrouwen in de liefde van Norbertina. Hoe 't ook zij, hij vatte het voornemen op naar Kalifornië te vertrekken. Wat waagde hij er aan? Niets. De duizend dollars, welke hij van zijne gronden in het Westen had gemaakt en die nog onaangeroerd in zijne kast lagen, konden hem te New-York weinig helpen. In de mijnen moesten zij integendeel hem toelaten op grootere schaal te arbeiden, en indien kerels zonder geldmiddelen ginds ontzaggelijke schatten hadden vergaârd, hoe ligt konde hij, die toch iets bezat, zijne poogingen met

{==50==} {>>pagina-aanduiding<<}

eenen gewenschten uitslag zien bekroonen. Dus, hij zoude naar 't Goudland... Hij ging; hij arbeidde. Negen maanden leefde hij het ellendigste leven, dat men verdenken kan, nu eens als deelgenoot werkend aan het uitbaten eener rijke ader, dan weêr verder het land indringend, om nieuwe placers op te sporen, en onverpoosd kampend met ontberingen, ongemakken, tegenspoed, teleurstellingen en gevaren. In de tiende maand keerde hij naar San Francisco terug, vermoeid, vermagerd, zwak, ziekelijk, ontmoedigd, der wanhoop nabij. Het gevonden goud, gevoegd bij wat hem van zijne duizend dollars overbleef, beliep hoogstens tot twee duizend frank.
In zijne vertwijfeling greep hij naar een laatste redmiddel: hij speelde... Zekeren avond trad hij een der talrijke tuischholen of gaming houses binnen, waarvan de nieuwgestichte hoofdstad van Kalifornië krielde. Het was negen ure, toen hij den voet zette in de groote, schitterend verlichte zaal van El Dorado, de befaamdste of liever slechtst befaamde speelhel, welke zich op het Groote Plein, de Piazza, verhief. Nog geen uur had hij zich te midden van den wriemelenden drom Amerikanen, Engelschen, Franschen, Duitschers, Spanjaarden, Negers, Mulatten, Sinezen, Zuidzeelandsche Indianen en Roodhuiden verdrongen, of de monte-tafel had hem van het overschot zijner geredde have beroofd. Met klokslag tienen keerde hij langs Kearneystreet naar zijn hotel, zonder eenen duit in den zak, geene andere bezitting meer hebbende dan het versleten mijnerspak, dat hij om het lijf droeg.
Wij zeggen zijn hotel, en niet zonder reden. Bij

{==51==} {>>pagina-aanduiding<<}

zijne terugkomst te San Francisco had hij de voorzorg gehad, den hospes uit de akelige kroeg, welke de eigenaar, een kleine, smerige Parijzenaar, met den grootschen titel Hôtel Royal had versierd, acht dagen logies op voorhand te betalen. Aan die voorzigtige handelwijs had hij het thans te danken, dat hij op den ruwen plankenvloer in eenen hoek der gelagkamer, met eene morsige katoenen deken tot beschutting, konde overnachten. Zonder deze hadde hij zich verpligt gezien, met vele andere teleurgestelde goudzoekers, op de bloote aarde onder den openen hemel, in de eene of andere straat, zijn nachtleger op te zoeken.
De acht dagen snelden voorbij. Wat stond den ongelukkige thans te doen? Hij had de keus van drie dingen: verhongeren, zich verdoen of voor zijn dagelijksch brood werken. Tot het eerste voelde hij weinig trek. Het tweede lachte hem nog minder toe. Ook verzetteden zijne godsdienstige begrippen er zich ten stelligste tegen. Des schoot niets dan het laatste over... Hij werd koffijhuisjongen.
Het zal welligt bevreemden, dat iemand als Adolf er konde toe besluiten zich tot dusverre te vernederen; doch wij zullen vooreerst doen opmerken, dat hij zich in eenen toestand bevond, die hem dwong elke betrekking aan te nemen, welke hem voor den hongerdood vrijwaarde. De hospes uit het Hôtel Royal nu kende zijne omstandigheden. Hij had eenen garçon noodig; want de kerel, welke tot hiertoe de plaats vervulde, was, weinige dagen te voren, door eenen wat haastigen bezoeker omver gestoken, en de goedmoedige man, de hospes,

{==52==} {>>pagina-aanduiding<<}

wel te verstaan, meende Adolf eenen grooten dienst te bewijzen met hem voor te slaan den overledene te vervangen. Wat konde de gewezen klerk anders doen dan met beide handen toetasten? Ten anderen mag men niet vergeten, dat te dien tijde te San Francisco haast geene beroepen als vernederend werden aanzien. Alles werd berekend naar het voordeel, welk het opleverde. Een reiziger, die het Goudland omstreeks 1851 bezocht, spreekt van eenen franschen markies, die als voerman, en van eenen engelschen burggraaf, die als lijfjager dienden. Het is waar, dat zij ieder zoowat 2000 frank in de maand trokken, dus in het jaar 3000 frank meer dan bij ons een minister, en het dubbel van de jaarwedde eens gouverneurs. Een ander vermeldt eenen duitschen edelman, welke het beroep uitoefende van timmerman en in daghuur werkte met een loon van 600 frank in de week.
Adolf won voluit zooveel niet. Zijn patroon beweerde slechts 75 frank per dag te kunnen betalen. Ook bleef de nieuwe garçon niet lang bij hem. Hij kende verscheidene talen en weldra kwam de eigenaar van een ander Koninklyk Hotel hem 110 frank per dag aanbieden. Hij ging tot dezen over en diende hem twee volle jaren. Toen verliet hij hem, om nogmaals handelszaken te ondernemen. Deze reis slaagde hij ongemeen. Na een driejarig verblijf te San Francisco had hij niet alleen de twee honderd duizend frank, welke hij eens te New-York bezat, terug, maar was daarenboven eigenaar van aanzienlijke grondstukken in de omstreken der hoofdstad.


{==53==} {>>pagina-aanduiding<<}


VII.

Weinige woorden zullen toereikend zijn, om dit schielijke fortuin te verklaren. In de eerste jaren na de stichting van San Francisco was de handel aldaar eene ware loterij. De koopman, die er goed aan de markt zond, konde 500 per cent en meer winnen, maar ook verliezen. Onmogelijk den europeeschen of amerikaanschen verzender juist in te lichten omtrent die soort van waren, welke werden gevraagd. Ter oorzake van den grooten afstand, kon de markt lang opgekropt zijn, vóór de aankomst der ontboden lading. Alhoewel het verbruik voor sommige artikels verbazend mogt heeten, werden dikwijls zulke ontzaggelijke hoeveelheden aangevoerd, dat er jaren zouden hebben moeten verloopen, vooraleer ze kans hadden te worden opgeruimd. Van daar rijzingen en dalingen in de prijzen, waarvan men zich geen denkbeeld vormt, die ongelooflijk schijnen aan degene, welke niet ter plaatse leefden. Den eenen dag betaalde men, bij voorbeeld, eene flesch rhum of brandewijn 30 dollars of 150 frank. Des anderdaags gold dezelfde flesch nog slechts een tiende, of 15 frank. Dat met zulke afwisseling van prijzen, schielijke fortuinen mogelijk, ja onvermijdelijk waren, valt ligt te beseffen. Zoo was het Adolf, korts na het verlaten van zijnen tweeden dienst, eens gelukt op weinige uren 150,000 frank te winnen. Er was gebrek aan hout. Bij toeval had hij acht dagen vroeger voor eene kleinigheid eene gansche lading planken gekocht. Hij

{==54==} {>>pagina-aanduiding<<}

zette ze bij kleine partijen af aan ongehoorde prijzen. Acht dagen later was de markt op nieuws overkropt en werd eene dergelijke lading schier voor niet weggegooid.
Het was echter niet enkel aan het blinde toeval, dat hij deze reis het welslagen zijner poogingen te danken had. Wijs beleid, verstandig overleg, grondige zakenkennis bragten niet minder bij, om zijn fortuin duurzaam te vestigen. Dit bewezen vooral de aankoopen van gronden, welke hij in de omstreken van San Francisco had gedaan, van zoodra het geluk zijne handelsverrigtingen had toegelachen. De eerste van al misschien voorzag hij, dat eenmaal die gronden eene onschatbare waarde zouden verkrijgen. Het gevolg toonde, hoe juist hij had gerekend. De eigendommen door hem aangekocht stegen eerlang in prijs. Bij de snel toenemende uitbreiding der nieuwe stad, verbrokkelde hij die in kleine stukken, welke gretige koopers vonden. Het gebeurde meermalen, dat een enkel lapje, ter nauwernood toereikend voor een gewoon huis, hem meer dan het dubbeld opbragt van hetgene hij een' blok van verscheidene hektaren had betaald. Nog had hij de helft zijner gronden niet afgezet, toen hij reeds voor een der rijkste lieden gold van San Francisco en van gansch Kalifornië.
En hij ging voort handel te drijven. Zijne zaken behielden denzelfden voorspoedigen gang. Al wat hij ondernam, viel mede. Het jaar 1856 was inzonderheid gelukkig voor hem. In den loop van dit jaar verkocht hij het overige zijner bezittingen. Tevens maakte hij zich eene voordeelige gelegenheid

{==55==} {>>pagina-aanduiding<<}

ten nutte, om de aanzienlijke hoeveelheden koopwaren, welke zijne magazijnen vervulden, aan de markt te brengen. Die verkoopen maakten hem tot den rijksten man van het Goudland. Bij het schrijven van zijne balans in december van dit jaar, bestadigde hij een fortuin van zes millioen.


VIII.

In de laatste dagen van april 1857, kwam met de stoomboot van Londen een bejaard reiziger te Antwerpen aan, die met eene soort van eerbied de kaai betrad en niet zonder diepe ontroernis de vaderlandsche toonen vernam, welke de ruwe taal der bedrijvige sjouwerlieden, voor de eerste maal sedert ruim dertig jaar, deed in zijne ooren klinken. Die reiziger was niemandanders dan Adolf Severdonckx.
Hij nam zijnen intrek in het Hotel St. Antone, aan de Groenplaats. Zonder zich den tijd te geven uit te rusten van de vermoeijenissen der reize, besloot hij eene wandeling te doen door de stad. Wel had hij inderdaad rust noodig; maar hij konde aan het verlangen niet wederstaan de straten te doorkruisen, waarvan eenmaal de huizen als zoo vele bekenden hem toelachten, waarvan thans de meeste hem vreemder dan die van New-York of Londen waren geworden, en even weinig als de onverschillige voorbijgangers hem schenen te herkennen.
In de nabijheid van het Museum hield hij stil voor eene deftige wooning. Dezelve had heel het voorkomen van een onbewoond gebouw: de vensterblin-
{==56==} {>>pagina-aanduiding<<}
den waren gesloten en op de poort plakte een briefje, dat voor de boodschappen naar een ander adres verwees.
‘Woont de bankier Vekemans niet meer hier?’ vroeg hij eenen voorbijganger.
‘De bankier Vekemans is sedert tien jaar dood’ sprak de man.
‘Dood!... En... zijne dochter?’
Zijne dochter... ja, van die kon de voorbijganger hem weinig zeggen. Hij wist niet eens of ze nog in leven was. Eene buurvrouw kwam hem te hulp. Door haar vernam Adolf, dat de jufvrouw nog leefde, doch alleen des winters in de stad verbleef. Met de eerste lentedagen was zij gewoon haar buiten, digt bij Mechelen, te betrekken.
De jufvrouw! Zij was dus ongetrouwd! Nogtans wilde hij zich verder van de zaak vergewissen.
‘Is de dochter van M. Vekemans welligt weduwe?’ vroeg hij.
‘Weduwe, zij!’ riep de buurvrouw. ‘Zij heeft zelfs nooit aan trouwen willen denken, hoezeer haar vader het verlangde, die, zegt men, op zijn sterfbed nog haar dringend verzocht eenen man te nemen. En nogtans, aan gelegenheden heeft het haar niet ontbroken. Men noemt meer dan twintig voorname heeren van de stad, die op haar zijn afgegaan, zonder de vreemdelingen te rekenen, die....’
Adolf hoorde niet meer. Hij was reeds op weg naar den St. Antone. Een half uur later rolde hij over de spoorbaan naar Mechelen en verwonderde zich - de brave! - dat noch hij, noch Norbertina vroeger ooit aan de mogelijkheid hadden gedacht van M. Veke-
{==57==} {>>pagina-aanduiding<<}
mans' dood, die het winnen van het zoolang vergeefs betrachte millioen noodeloos hadde gemaakt.
Tegen den avond stond hij voor het traliehek van Norbertina's kasteel. Hij schelde en verlangde de juffer te spreken. Dat ging niet zonder moeite. De rijk gegalonneerde bediende, welke de poort opende, beweerde eerst dat zij afwezig was, en daarna, dat zij niemand ontving. Alleen op het dringend verzoek van Adolf, op zijn zeggen, dat hij een oud, zeer oud vriend was en welligt ook op 't zigt van een blinkend goudstuk, gaf de knecht eindelijk toe en liet den vreemden heer binnen. Hij geleidde hem naar 't kasteel, bragt hem in eene met smaak versierde zaal en vroeg wien hij moest aanmelden. Adolf antwoordde, dat hij wenschte zijnen naam aan jufvrouw Vekemans zelve te zeggen.
De dienaar vertrok. - Weinige oogenblikken daarna ging eene zijdeur open.... Norbertina verscheen.
Schoon was zij niet meer. Met moeite konde Adolf in de tamelijk gezette, eenigzins stijve, en zelfs ietwat stugge oude dame, met het rimpelige gelaat en de halfwitte lokken, het tengere, zwierige, aanminnige meisje van weleer wedervinden. Alleen het kostuum was hetzelfde gebleven. Bedroog hij zich niet, dan was de kleur en de snede van haar kleed volkomen gelijk aan die van hetgene zij droeg op den merkwaardigsten dag zijns levens, den dag van zijn vertrek naar Amerika. Ook haar kapsel was dat van de loove onder den treuresch, van den droeven stond, waarop hij haar het tranenvolle vaarwel had gekust.
‘Mag ik weten, waaraan ik de eer verschuldigd ben van het bezoek des heeren....?’ dus begon zij

{==58==} {>>pagina-aanduiding<<}

op eenen toon, die te kennen gaf, dat zij eerst en vooral zijnen naam wilde hooren.
Adolf was zoo hevig ontsteld, dat hij niet konde spreken. Tranen verdonkerden zijnen blik, zijn hart klopte hoorbaar, en de hand, welke hij sprakeloos haar toereikte, beefde zeer.
Zij zag hem met bevreemding aan, deinsde eene schrede terug en scheen grooten lust te hebben, om naar de schelkoorde nevens de inkoomdeur te grijpen.
Meer en meer ontsteld, poogde Adolf te vergeefs eenige woorden te stamelen. Zijn gorgel was als toegesnoerd. De tranen biggelden over zijne wangen en zijne beenen waggelden.
Hij vergat dat hij geen jongman van vooraan in de twintig meer was en viel op zijne kniën....
Daar voer de oude jufvrouw eene ijselijke gedachte door den geest.... Zij had.... ja, zij had met een' zinnelooze te doen, zij was er zeker van...! Snel wendde zij zich om, bereikte de deur, opende en stond gereed om het vertrek te ontvlugten.
‘Norbertina!’ kreet Adolf. ‘Lieve, lieve Norbertina!’ en stak smeekendede armen naar heur op.
Zijne stem hield haar op den drempel als vastgenageld. Werktuigelijk bragt zij de hand aan haar voorhoofd, naderde op nieuws, zag hem in de oogen, sidderde, verbleekte, gaf een gil en.... zakte ineen. - Hij was tijdig genoeg regt gestaan, om haar in zijne armen op te vangen.......................
Toen beiden een uur later in eene andere zaal vertrouwelijk zaten te keuvelen, bekende Adolf

{==59==} {>>pagina-aanduiding<<}

openhartig, dat hij er zich niet aan verwacht had haar ongehuwd weêr te vinden. Half spottend, half weenend, dreigde zij met opgeheven vinger:
‘Gij zegdet nogtans, dat gij mij voor een eerlijk man hieldt!’
 
Dat Norbertina Vekemans op haar vijf-en-vijftigste jaar mevrouw Severdonckx wierd, weet iedereen. Wel verwonderde het vele lieden van hare kennis, die wisten hoe hardnekkig zij vroeger elke huwelijksaanvraag had van de hand gewezen. Slechts eenige vrienden van Adolf, die van het geheim onderrigt waren, bevreemdde het niet. Het was door een' hunner dat geheel de geschiedenis bekend raakte.
Slechts twee jaar mogten de langgescheidenen zich in elkanders bezit verheugen. Na die twee jaar stierf de edele Severdonckx. Tijdens hunne kortstondige vereeniging, kleedde zich Norbertina als iedereen, dat is zoo als 't eene vrouw van hare jaren en van haren rang paste. Na Adolfs dood hernam zij het kleedsel, waarin hij haar had weêrgevonden, het kleedsel waarin hij haar had bemind, het kleedsel van de weinige regt gelukkige dagen haars levens.




{==60==} {>>pagina-aanduiding<<}

Tweede donderdag.

Het weder was dien dag bijzonder heet. Bestoven als muilezels, bezweet, hijgend als postpaarden kwamen wij in de Ekster aan. Na onder de kastanieboomen te hebben plaats genomen, haastten wij ons bier te bestellen. Kasper alleen wilde niet zoo spoedig dubbelde seef drinken. Hij vreesde, dat het hem, verhit als hij was, zoude hinderen, welligt een pleuris op den hals halen, en verzocht de meid hem vooreerst een glaasje brandewijn te brengen. Het bevreemdde ons. Geen van allen waren wij drinkers, en Kasper behoorde tot de sobersten van den kring. Ik herinnerde mij niet hem ooit sterken drank te hebben zien proeven. Hij bemerkte onze bevreemding en beloofde ons later de beweegredenen zijner handelwijze bloot te leggen.
Toen de voorlezingen en diskussien geëindigd waren, maanden wij hem schertsend zijne belofte na te komen. Hij voldeed aan ons verzoek. Glim-
{==61==} {>>pagina-aanduiding<<}
lachend poogde hij te betoogen, hoe niets in zekere omstandigheden weldadiger op het gestel werkt dan een slok brandewijn. Dat droogde het zweet op, gaf toon aan de verslapte zenuwen, verdreef de vermoeijenis als bij tooverslag en bragt iemand meteen op zijne plooi. Hij had dat van eenen bekwamen geneesheer, die zelf tusschen beide een glaasje lustte. Kortom wij kregen de gewoone opsomming van de lange reeks voordeelen, welke het genot van het geestrijke vocht, volgens eenigen, aanbiedt.
Er volgde een vrij lange redetwist over het al en niet gegronde van Kaspers stelling, over de vooren nadeelen, welke de stervelingen den sterken drank te danken hebben. Daarbij werd de geschiedenis van het zoogenaamde vuurwater, gelijk de wilden het heeten, voor de wie weet hoeveel duizendste maal herhaald. De kunst uit verschillende voortbrengselen van het plantenrijk geestige dranken te stoken stamde van de Arabieren af en werd, naar alle waarschijnlijkheid, door hen in den loop der 11e eeuw gevonden. Twee honderd jaar later in Frankryk bekend, was zij er weldra in vollen bloei, en verspreidde zich allengs over gansch Europa. Men noemde een aantal zelfstandigheden, waaruit in den beginne brandewijn werd vervaardigd, als daar zijn rijst, suiker, wijn, vruchten, tot dat in de 16e eeuw de Duitschers op den inval kwamen dien ook uit graan te bereiden, en eindelijk op onze dagen daartoe aardappels, beetwortels en wat niet al werd gebezigd. Nog werd gewaagd van den brandewijn, dien de Tartaren uit paardenmelk trekken. Men haalde vele andere bekende en min be-
{==62==} {>>pagina-aanduiding<<}
kende bijzonderheden aan en liet niet na met de bemerking te sluiten, dat hij gedurende een' geruimen tijd, uitsluitelijk als artsenij gebezigd, enkel in de apotheken voorhanden was.
Over de voor- en nadeelen van den snaps liepen de gevoelens zeer uiteen. De eenen noemden dien verderfelijk onder alle opzigten, doemden hem zonder genade. Zij wilden het stoken verbieden. Anderen daarentegen meenden, dat de alkoholrijke dranken in vele gevallen heilzaam werken. Zij beweerden, dat ze als prikkel van het vaten-, spieren- en zenuwstelsel met den besten uitslag werden aangewend. Zulks gaven eenigen toe, onder het beding nogtans, dat bij de aanwending de grootste voorzigtigheid werd in acht genomen, daar het geneesmiddel alligt in vergift ontaardde, en onder andere jammerlijke uitwerksels, eene geheele of gedeeltelijke verstomping van het gevoel ten gevolge had. Hiertegen voerde men aan, dat dergelijke uitwerksels in warme landen misschien, doch nimmer in noordelijke streken te vreezen waren. Veeleer moest men in die laatste het gebruik van brandewijn aanraden. Tot staving van dit gezegde werd het oordeel van verscheidene geleerden ingeroepen, die het wegblijven van besmettelijke ziekten na jaren van hongersnood alleen aan dit gebruik toeschreven. Verder werd op het voorbeeld van Engeland gewezen. De dampige, vochtige luchtstreek maakte er de dagelijksche verorbering van eene aanzienlijke hoeveelheid sterken drank noodzakelijk. Ook hadden dames uit de deftigste standen er, zegde men, de gewoonte na het avondmaal ontzaggelijke glazen grog

{==63==} {>>pagina-aanduiding<<}

te ledigen, waartegen stevige drinkers in België zouden hebben opgezien. En het oefende op hare lichamelijke of zedelijke gesteldheid geenen nadeeligen invloed. Integendeel, de britsche vrouwen waren bekend om haar gezond verstand en haar ijzeren gestel: bij haar moest men de prachtexemplaren zoeken van het hooggeroemde frissche, levenskrachtige engelsche bloed. In 't noorden van Europa, in Rusland, Denemarken, Zweden en Noorwegen werden mede dagelijks groote hoeveelheden sterken drank straffeloos genuttigd. - Hiertegen bragten de vijanden van den brandewijn in, dat de nadeelige gevolgen van den alkohol, althans voor de meeste Engelschen, onloochenbaar waren. Zulks bleek uit de oprigting dier talrijke matigheidsgenootschappen en het uitgeven dier menigte vlugschriften, waarin 't verval der iersche bevolking minder aan het mislukken der aardappeloogsten dan aan het drinken van whisky werd geweten. Die schriften toch hekelden scherp de londensche gin-paleizen, wier bezoekers zij met de somberste kleuren afmaalden. Die schriften eindelijk trokken met kracht en klem te velde tegen een verbruik, dat door voorname denkers werd beschouwd als moetende vroeg of laat den ondergang der drie koningrijken na zich slepen.
Allen hadden wij tot hiertoe deel genomen aan het gesprek. Alleen Edmond had gezwegen. Men wenschte ook zijn gevoelen te kennen.
‘Gij twist over een punt, waaromtrent gij 't volkomen eens zijt’ sprak hij schouderophalende.
Wij bezagen hem nieuwsgierig.
‘Al uw gehaspel’ voegde hij er bij ‘spruit

{==64==} {>>pagina-aanduiding<<}

daaruit voort, dat gij hardnekkig twee woorden, twee begrippen, gebruik en misbruik, verwart.’
Wij moesten belijden, dat hij gelijk had. Hij ging voort.
‘De brandewijn is thans, gelijk vroeger, artsenij en vergift tevens. Onschadelijk, heilzaam kan hij wezen, maar ook verderfelijk. Dat hij overal zijnen noodlottigen invloed doet gevoelen - gelijk de beste dingen, wanneer men ze misbruikt - zien wij, eilaas! alle dagen... Wat de goede werking bij heet weder betreft, waarmede de vriend Kasper ons zoekt te paaijen, die beteekent niets. Zij is een versleten voorwendsel, waarvan de drinkebroêrs zich bedienen, om hunne liefde voor het kort nat te kleuren.’
Kasper opende den mond, om zich te verdedigen. Edmond liet hem niet aan het woord komen.
‘Ik weet wat gij zeggen gaat’ hernam hij: ‘Gij bevindt er u wel bij... Wat bewijst het? Het is alsof gij mij betoogdet, dat de tabak, dien velen niet kunnen verdragen, voor hen onschadelijk is, wijl hij u niet hindert. Is de opium, de hatchiz, de arseniek minder doodelijk, omdat eenige zich ongedeerd aan die verderfelijke zelfstandigheden gewennen? Of was misschien het vergift, dat op koning Mithridates geene magt meer had, daarom minder vergift voor anderen? Gij zult u wel wachten het staende te houden.
‘Doch laat ons daarvan afstappen: het sop is de kool niet waard, vermits wij toch op het hoofdpunt van één gevoelen zijn. Mijns dunkens is er iets, dat meer uwe aandacht verdient te vestigen, namelijk

{==65==} {>>pagina-aanduiding<<}

de vraag: waarom eigentlijk het gebruik van brandewijn zoo ligt misbruik wordt; welk onweêrstaanbaar genot de zuipers in hunnen geliefkoosden drank vinden; wat die ongelukkigen noopt om voor een glas van het ellendige vocht fortuin, eer, geluk, leven, alles op het spel te zetten.... Ik heb er dikwijls over nagedacht, zonder eene oplossing van het vreesselijke raadsel te vinden. Er moet nogtans eene zijn. Ik, gij allen, wij hebben menschen gezien, die gedurende eene lange reeks jaren eenen onverwinnelijken afkeer hadden van alle geestrijk vocht, en niettemin in korten tijd zoodanig er op verzot wierden, dat niets ter wereld, noch de ernstigste vermaningen en bedreigingen, noch het vooruitzigt eener rampvolle toekomst voor hen en de hunnen, noch het verzwakken hunner verstandelijke en lichamelijke vermogens hen konde bewegen om op de baan des verderfs stil te staan. Ik herhaal het: 't is een vreesselijk raadsel. Er ligt voor mij een onverklaarbaar, een verschrikkelijk geheim in de aanlokkende kracht van den alkohol, een geheim, dat mij met schroom vervult en sidderend aan de verbazende aantrekking van het ijdele ruim doet denken, wanneer ik iemand, hoe sober anders ook, brandewijn zie drinken.’
Hij rigtte zich tot Kasper:
‘Ik zal u niet ontveinzen’ sprak hij ‘dat diezelfde gewaarwording mij aangreep, toen ik daar straks u brandewijn hoorde vragen.’
‘Gij gaat u toch niet inbeelden, dat ik zoude kunnen een dronkaard worden?’ riep lachend de aangesprokene.

{==66==} {>>pagina-aanduiding<<}

Edmond beantwoordde die vraag met eene andere:
‘Zoudt gij mij willen zeggen hoe men een dronkaard wordt?’
En daar niemand het woord nam, hervatte hij:
‘Laat mij u een geval vertellen, dat mij door den grijzen regtsgeleerde N.... werd medegedeeld.... In zijne jeugd verkeerde hij met vijf jongelingen, die allen door hun voorbeeldig gedrag, hunne uitstekende geestesgaven, hunne ongemeene bekwaamheid uitmuntten. Twee hadden in de medecijnen gestudeerd, den doktorstitel summâ cum laude verworven en waren op weg zich eenen naam en eene uitgebreide pratijk te maken. Een schitterde reeds als advokaat, en werd om zijne welsprekendheid niet min als om zijne geleerdheid geroemd. De twee overige hadden zich den koopmansstand gewijd en deden gouden zaken. Alle vijf behoorden zij, even als N....., tot de voornaamste familiën van de stad.
‘De zes jongelingen hadden te Leuven gestudeerd en aan de hoogeschool vriendschap aangeknoopt. Te Antwerpen teruggekeerd, hadden zij de banden hunner onderlinge genegenheid nog nauwer toegehaald en ondereen een kransken gevormd in den aard van het onze. Zij vergaderden wekelijks om in gullen kout en vriendelijke scherts eenige uurtjes te slijten. Dat zij noch over kunst, noch over literatuur praatten, spreekt van zelf: het was onder de fransche republiek en de sansculotten lieten de menschen niet veel tijd, om zich met zulke kleinigheden bezig te houden. Ook hadden hunne bijeenkomsten des zomers niet plaats in de opene lucht,

{==67==} {>>pagina-aanduiding<<}

gelijk de onze. Gedurende het goede zoowel als het slechte jaargetijde ontmoetten zij elkander in het huis van den geneesheer, en dronken thee in de plaats van dubbelde seef. Na den thee werd gewoonlijk eene lekkere flesch ontkurkt en eene pijp gerookt.
‘Daar kwamen zij eens op den inval hunne zittingen met een glaasje brandewijn te sluiten. Een der kooplieden had een aantal flesschen echten schiedammer uit Holland ten geschenke gekregen en wist niet wat er meê aan te vangen: het gebeurde hem geene twee malen in het jaar sterken drank te proeven. Hij stuurde de flesschen den geneesheer, bij wien de kranskens plaats hadden, en voortaan werden de bijeenkomsten werkelijk met een borreltje gesloten. De schiedam beviel. Van een druppeltje ging men tot twee, van twee tot vier, van vier tot meer. Toen de flesschen uit waren, werd naar Holand om andere geschreven.
‘Wat zal ik u zeggen? Allengs kregen de vrienden meer smaak in den sterken drank. Na verloop van een jaar werd thee en wijn nog enkel voor de leus opgediend. Men gebruikte bij voorkeur schiedam. Er was meer: maer eens ter week vergaderden zij en dronken te samen; doch de overige dagen dronk ieder afzonderlijk te huis of elders op zijne eigen hand.... Eer het tweede jaar ten einde was, waren van de zes jongelingen vijf onverbeterlijke dronkaards geworden!
‘Zie hier in welken toestand de zes vrienden zich tien jaar later bevonden: een der geneesheeren was aen eene ziekte bezweken, door het onma-
{==68==} {>>pagina-aanduiding<<}
tige gebruik van brandewijn veroorzaakt. Een der kooplieden was insgelijks dood en had op zijn sterfbed den stond gevloekt, waarin hij voor de eerste maal schiedam had geproefd. De tweede geneesheer praktizeerde al lang niet meer, liep geheele dagen kroeg uit kroeg in, tot groote ergernis zijner deftige verwanten en werd regelmatig alle avonden, in vergevorderden staat van dronkenschap, naar huis gebragt door lieden, die hem in eene gemeene kit onder eene bank, of midden op de straat hadden opgeraapt. De advokaat zat in een dolhuis, en beeldde zich in god Bacchus te wezen. Wat den tweeden koopman aangaat, hij had bankroet gemaakt, valsche wissels uitgegeven en zwierf arm en berooid in den vreemde. Van de zes veelbelovende, bekwame jongelingen was een in tijds tot inkeer gekomen en de baan des verderfs ontweken. Het was N..., die, ondanks zijnen hoogen ouderdom, niet zonder huivering mij die akelige bijzonderheden mededeelde.’
Het verhaal van Edmond had ons getroffen. Toch gaf het geene oplossing van hetgene hij een vreesselijk raadsel noemde. Hy zelf wist het. Zijne vraag: Wat doet een dronkaard drinken? bleef dus te beantwoorden.
‘De gewoonte,’ zei iemand.
‘Maar wat doet die gewoonte aannemen?’
‘De smaak van den brandewijn,’ zei een ander.
‘Onmogelijk!’ hernam Edmond. ‘De smaak van den drank, dien de echte zuipers verkiezen, is alles behalve aangenaam. Ja, indien er spraak ware van fijne likeuren, van die, welke het volk verleide-
{==69==} {>>pagina-aanduiding<<}
lijke borreltjes noemt, ik zoude het begrijpen, gelijk ik de drift voor Zwitsersch bitter of absinth begrijp, waarmede het te Parijs mode geworden is zich te verbeesten: er kan in die dranken wezentlijk iets verlokkends gevonden worden. Maar let wel op, dat de ware drinkers dat alles versmaden. Zij willen brandewijn of jenever, zonder vermenging van verzoetende zelfstandigheden, klare van de druif, wat bewijst, dat het hun enkel om alkohol te doen is, en gij zult mij niet zeggen, dat de smaak daarvan verleidend kan heeten.’
‘Zoomin als de geur,’ riep Willem. ‘Foei! Als ik jenever riek, is het mij alsof men mij een' vuilen kiel onder den neus houdt!’
‘Omtrent de gewoonte zal ik u doen opmerken’ sprak nog Edmond ‘dat de mensch met een weinig goeden wil de sterkst ingewortelde te boven komt. Hiertoe is slechts aanhoudendheid noodig. Ik geef u echter in bedenking, of het met de verslaafdheid aan den snaps hetzelfde is. Hoe vele dronkaards, die zekeren graad van verdierlijking bereikt hebben, ziet gij aan hunne drift verzaken?’
‘Geene!’ antwoordde Lieven.
‘Wijl zij, welke dien graad bereiken’ merkte ik aan, ‘reeds in eenen staat van zedelijk verval verkeeren, die hun het aanwenden van krachtige middelen onmogelijk maakt.’
‘Voor sommigen is dit het geval’ meende Hendrik; ‘doch men haalt voorbeelden aan van dronkaards, die tot het einde toe hunne verstandelijke vermogens behielden, hunne noodlottige gewoonte

{==70==} {>>pagina-aanduiding<<}

betreurden en toch de magt niet hadden zich van deze los te maken.’
‘Laat mij u zoo'n voorbeeld onder het oog brengen’ onderbrak Lodewijk. ‘Wie uwer heeft den ellendigen dronkaard gekend, die, den verleden winter, des avonds de herbergen aan de Werf afliep en misselijke schilderijtjes verkocht aan twee en zelfs aan éénen frank het stuk?’
‘Ik!’ riep Frans. ‘Hij eischte gewoonlijk een' druppel op den koop toe. Ik meen, dat ik hem eens een van zijne kladderijtjes heb afgekocht, uit medelijden. Hij heette Lathouwer, als ik 't wel heb, en leed aan het delirium tremens. Waar zit hij tegenwoordig? Ik heb hem sedert maanden niet meer ontmoet.’
‘Hij is dood’ zei Lodewijk. ‘Eene geraaktheid heeft een einde aan zijn lijden gesteld.’
‘Was hij inderdaad schilder? Ik heb hooren verzekeren, dat hij talent had gehad.’
‘Zooveel talent, dat de antwerpsche kunstwereld gedurende eenigen tijd een groot man in hem te gemoet zag.’
‘Gij schertst!’
‘Ik laat u oordeelen’ sprak Lodewijk, terwijl hij een papier uit zijnen binnenzak kreeg. ‘Zijne geschiedenis heeft mij belangwekkend genoeg geschenen, om te worden opgeteekend. Ik ga ze u voorlezen.’
Hij las:

Lathouwer.

De eerste schilderij door Lathouwer tentoongesteld leek een meesterstuk: zij maakte eenen ver-
{==71==} {>>pagina-aanduiding<<}
bazenden opgang. Het was vóór de Omwenteling. De vlaamsche kunst begon pas te herbloeijen. Buiten Matthijs en Flips van Brée, Ferdinand Braeckeleer en vier vijf anderen, trof men geene schilders van verdiensten aan. En daar openbaarde zich eensklaps een teekenaar, die bij van Dijck scheen te hebben school gegaan, een kolorist, die met de beste leerlingen van Rubens mogt wedijveren, een samensteller, die voor Jordaens niet moest onderdoen. Het ging alle begrijp te boven. Ook was de jonge kunstenaar op weinige dagen vermaard. Vóór de opening der pronkzaal had niemand van hem hooren spreken. Ter nauwernood kenden hem de leerlingen van de klas naar 't leven, die wisten, dat hij aan de Vuil-Rui op een achterkamertje woonde, drijver was van stiel en dag en nacht studeerde. Eene week na die opening was zijn lof in aller mond, wijdden de dagbladen ellenlange artikels aan zijn tafereel, en verlangde ieder in kennis met hem te komen. Om zijn stuk, een niet groot historisch gewrocht, werd als 't ware gevochten, en eer de tentoonstelling gesloten was, kwamen er kunstkoopers van Brussel, Gent en elders, om hem met bestellingen te overladen.
Er verbleef toen te Antwerpen een rijk Hollander, met name Wijerts. Die grijsaard - hij was een zeventiger - koesterde voor de kunst eene liefde, welke zijne vrienden overdreven noemden. Hij leefde alleen voor haar en vond er zijn grootst genoegen in jonge talentvolle artisten aan te moedigen. Er dient te worden bijgevoegd, dat hij oneindig meer van het schilderen en beeldhouwen kende dan de

{==72==} {>>pagina-aanduiding<<}

meesten, wien 't belieft zich kunstminnaers te betitelen.
M. Wijerts deelde mede in de algemeene geestdrift, door het werk van Lathouwer opgewekt. Hij was echter te verlicht een kenner, om niet in dit werk, nevens vele, voortreffelijke hoedanigheden, feilen te ontdekken, waarvan de vermijding alleen den roem des schilders duurzaam konde vestigen. Hij ging den jongen kunstenaar bezoeken, sprak lang en breed met hem en eindigde met hem een voorstel te doen, dat van zijne edelmoedigheid niet min dan van zijne kunstliefde getuigde. Hij zoude aan Lathouwer een jaarlijksch pensioen van drie duizend gulden betalen, op voorwaarde dat deze zijnen tijd uitsluitelijk besteedde aan het vervaardigen van studiën en schetsen, het lezen van nuttige boeken en het zien van meesterwerken in de museums des lands en in de bijzondere verzamelingen. Maar één tafereel, één enkel mogt de kunstenaar in den loop van een jaar voltooijen.
De bedoeling van den braven man was allerlofwaardigst. Hij wilde Lathouwer onttrekken aan den verderfelijken invloed, dien de kunstkoopers niet zouden nagelaten hebben op hem uit te oefenen, door zijn talent te exploiteren en in de wiege te versmachten; hij wilde hem dwingen zich verder te bekwamen en hem het middel verschaffen dit talent te ontwikkelen. Het pensioen zoude hem beletten zich af te beulen; het studeren, het zien van groote meesters zoude hem de hoedanigheden geven, welke hem nog ontbraken. Indien hij hem niet tot voorwaarde stelde naar Parijs of Rome te reizen, dan was het,

{==73==} {>>pagina-aanduiding<<}

dewijl hij oordeelde, dat Lathouwer, om inderdaad een groot kunstenaar te worden, in de eerste plaats oorspronkelijk, vlaamsch moest blijven. Zulks konde, volgens hem, de jeugdige schilder niet, die, zonder vast in zijne schoenen te gaan, nu fransch, morgen italiaensch, overmorgen duitsch bewondert en nabootst, die, zelfs dan wanneer hij in zijnen eigenen trant waant te arbeiden, in vreemde scholen zijne ingevingen zoekt, en bij zijne terugkomst in het vaderland onbekwaam geworden is om iets anders dan kopijen of pastiches voort te brengen.
Lathouwer, die zelf voelde wat hem ontbrak en zich door den wierook hem van alle kanten toegezwaaid, niet liet bedwelmen, aarzelde geen oogenblik het voorstel te aanvaarden. De voorwaarden van M. Wijerts schenen hem zoo voordeelig, dat hij er niet aan dacht de minste aanmerking te maken. Hij zette zich met vlijt aan het werk, om zich der gunst zijns edelmoedigen beschermers waardig te toonen. Het eerste wat hij ondernam, was een tafereel in den aard van het tentoongestelde. Hij bestemde het den heere Wijerts, wien hij het als bewijs van dankbaarheid wilde aanbieden. Het beloofde mede te vallen, en al wie het zag, voorspelde, dat het de tegenhanger zoude worden van dat, welk hem zoo ruimen bijval had verworven. Om verder de inzigten van den rijken Hollander na te komen, studeerde hij druk, ontwierp schetsen, werkte naar de natuur, las en bezocht verzamelingen, gelijk het was afgesproken.
Jammer! Hij ging niet met deozelfden ijver voort. Allengs verminderde zijn lust tot arbeiden en met

{==74==} {>>pagina-aanduiding<<}

dezen zijne werkdadigheid. Het begonnen tafereel bleef onvoltooid; het studeren werd verwaarloosd. Eer een jaer verstreken was, kostte het hem moeite penseel of teekenpen in de hand te nemen en moest hij zich geweld aandoen, om ernstig aan de kunst te denken. Ziehier de oorzaak van die schielijke en betreurlijke verandering:
Lathouwer had tot dan toe het armoedigste leven geleid. Met zijn gering dagloon van drijver konde hij nauwelijks brood koopen, en om zich op de schilderkunst toe te leggen, had hij meer dan eens moeten honger lijden. Hoe geheel anders was het nu met hem gesteld! M. Wijerts had hem het eerste jaar van zijn pensioen vooruit betaald en zijn tafereel had hem eene fraaije som opgebragt. Hij had meer geld in zijn bezit dan hij ooit had durven droomen, meer dan hij meende ooit te kunnen verteren. Dat was zijn bederf. Hij had de magt niet de aanlokselen der weelde te wederstaen. Na jarenlange ontberingen, wilde hij op zijne beurt genieten. Hij begon op eenen geheel anderen voet te leven. Hij verliet zijn achterkamertje, huurde vertrekken in 't schoonste der stad, meubelde ze met pracht, kleedde zich als een modejonker en stortte zich in den stroom der vermaken, welke de wereld den gunstelingen van de fortuin aanbiedt. Nog meer, hij ving aan, iets waar hij zich vroeger streng voor gewacht had, koffijhuizen en andere openbare gestichten te bezoeken. Zoo kwam hij in aanraking met jongelingen van de treffelijkste huizen, doch niet van de voorbeeldigste levenswijs. In hun gezelschap leerde hij de stille, zedelijke ge-
{==75==} {>>pagina-aanduiding<<}
noegens versmaden, vooral die, welke een nuttig en arbeidzaam leven verschaft, en enkel prijs stellen op zinnelijk genot en woeste uitspattingen. In hun gezelschap gaf hij zich over aan de ergste buitensporigheden, werd hij een losbol, een ligtmis, een liederlijke kwant, slechts bedacht op nieuw genot en nieuwe dwaasheden.
Men heeft schoon te zeggen, de kunst is eene fiere maagd. Zij eischt van hare kweekelingen ingetogenheid, afzondering en matigheid, zoowel als onverbreekbare trouw, en zij, die het vergeten en den misslag begaan haren eerdienst herhaaldelijk te verwaarloozen, bereiden dikwijls zich zelven eene welverdiende straf. Lathouwer moest het spoedig ondervinden. Zij had hem meer dan anderen begunstigd, wijl hij haar meer dan anderen had bemind. Daarom ook kastijdde zij hem met meer dan gewoone strengheid, toen hij zich verstoutte met hare eischen te spotten, hare raadgevingen in den wind te slaan.
Twee jaar waren te midden van allerlei vermaken voorbijgesneld, toen hij van zijnen beschermer eenen brief ontving, die een einde stelde aan zijne uitspattingen, hem tot inkeer bragt en op nieuw tot den arbeid deed de toevlugt nemen. M. Wijerts, die, in den loop van het eerste jaar naar Holland teruggekeerd, geen getuige had kunnen wezen van de veranderde levenswijs zijns beschermelings, had eindelijk van deze gehoord en van het nadeel, dat zij zijne studiën berokkende. Hij schreef hem in harde bewoordingen en dreigde met de intrekking van het pensioen. Zijne vertoogen maakten

{==76==} {>>pagina-aanduiding<<}

indruk op des kunstenaars gemoed. Lathouwer nam voor zich te beteren. Hij beproefde het inderdaad. Het kostte hem veel moeite. Het werken ontwend, het slempen gewoon, viel het hem zwaar zijne vorige zielerust, zynen kunstijver weêr te krijgen en lang worstelde hij vruchleloos tegen de aanvechtingen van het kwaad. Eindelijk toch bleef hij overwinnaar in den strijd. Reeds was zijne vroegere vlijt, zijn arbeidslust weêrgekeerd, toen een onverwachte slag hem kwam treffen. Die slag was een nieuw schrijven van zijnen beschermer.... De brave man meldde, dat het hem onmogelijk was voortaan het beloofde jaargeld te betalen. Door eenen samenloop van noodlottige omstandigheden zag hij zich van geheel zijn aanzienlijk fortuin beroofd en genoodzaakt zelf naar een goed heenkomen te zoeken.
Lathouwer was dus verpligt op zijne eigen wieken te drijven. In den beginne schrikte het hem niet af, en zoo hij de ramp betreurde, die zijnen beschermer had getroffen, dan was het meer voor dezen dan voor zich zelven. Niet alleen vleidde hij zich met zijn penseel zijn bestaan te verzekeren; hij koesterde zelfs de hoop den verloren tijd spoedig in te winnen. Hij bedroog zich in beide die vooruitzigten. De kunst liet zich zoo gemakkelijk niet verzoenen als hij 't had gedacht. Zij scheen integendeel die gelegenheid te willen waarnemen, om zijne afvalligheid te straffen en zich op haren ontrouwen dienaar te wreken: zij hield zich voortaan buiten zijn bereik. Te vergeefs poogde hij haar te vermurwen, hare gunst door onverpoosde studie en rusteloozen arbeid terug te winnen. Zij spotte met hem

{==77==} {>>pagina-aanduiding<<}

en zijn streven. Al zijn werken, zijn zwoegen baatte niet; al zijne moeite was vruchteloos. Met welke inspanning hij ook wrochte, hoe moedig hij worstelde, het gelukte hem niet van het tafereel, welk hij eens M. Wijerts bestemde, den waardigen tegenhanger te maken van datgene, waarop gansch Antwerpen zich fier had getoond. Zelfs het nederige bestaan, waarvan hij had gedroomd, konde zijn penseel hem niet bezorgen. De andere schilderijen, die hij ondernam, vielen niet beter uit en vonden slechts koopers aan eenen vernederenden prijs: zij konden hem nauwelijks voor verhongering vrijwaren. Daarbij deden zij hem zijne faam verliezen, die stand gehouden had, zoolang hij niet arbeidde, die van lieverlede afnam, naarmate hij andere gewrochten schiep, die in rook verdween, toen men gewaar werd, dat niets in dezelve het talent verried, hetwelk men eens geroepen had gewaand, om de roem te worden der jongere vlaamsche school.
Het besef zijner onmagt maakte Lathouwer diep ongelukkig. Het maakte hem te ongelukkiger, daar bij al die onmagt zijne liefde tot de kunst, door het mislukken zelf zijner poogingen grooter was geworden dan te voren, daar hij zich in de ziel meer kunstenaar gevoelde dan ooit. Zoo redeneerde hij, bij voorbeeld, over teekenen en schilderen, over samenstel en koloriet, opvatting en uitvoering, gelijk niet een, had de verhevenste denkbeelden omtrent het doel der kunst en de zending des kunstenaars, omtrent de middelen welke dezen ten dienste staan, om dit doel te bereiken, om die zending te vervullen.

{==78==} {>>pagina-aanduiding<<}

Edoch, wanneer hij die middelen wilde aanwenden, die denkbeelden in werking stellen, schoten zijne krachten te kort. Hij zag de natuur juister, vollediger dan elk ander schilder; maar wanneer het er op aankwam ze getrouw weêr te geven, beefde de teekenpen, het penseel in zijne hand, weigerde zijn gevoel te vertolken, bragt onduidelijke omtrekken, verwarde beelden, onharmonische kleurenmengsels voort. Voor de eerste maal van zijn leven begreep hij de waarheid van het zeggen des schilders Conti, in de Emilia Galotti van Lessing, en bekende met tranen van woede, dat werkelijk ‘tusschen het oog dat ziet en de hand die nabootst, oneindig veel verloren gaat.’ Bij hem ging meer dan bij elk ander verloren; want voor het zien, het denken, was hij een meester, voor het uitvoeren een zwak, onervaren leerling. Soms na het lezen van eenig voortreffelijk werk, het zien van eenig betooverend natuurtooneel, het bewonderen van een uitmuntend kunststuk, voelde hij zich begeesterd. Zijne onmagt vergetend, greep hij palet en paneel, zette zich voor den ezel en beproefde om in gloeijende kleuren het vuur uit te storten, dat in zijnen boezem brandde. Eilaas! hij wachtte niet lang onder het gevoel zijner onmagt het hoofd te bukken. Wanhopig slingerde hij het schildertuig tegen den wand, sloeg zich met vuisten voor het hoofd en woedde als razend, tot dat een bittere tranenstroom hem kwam verligten, zijne vorige kalmte hem wedergeven.
In zijne hopeloosheid vroeg hij bedwelming aan den sterken drank. De brandewijn, de jenever werd zijn toeverlaat in stonden van vertwijfeling, en daar

{==79==} {>>pagina-aanduiding<<}

die stonden zich langzamerhand vermenigvuldigden, gewendde hij zich meer en meer aan den doodelijken troost. Hij werd niet ineens een dronkaard. Na de oogenblikken van wanhoop, had hij er van afgematheid, en soms van moed. Het was als hij een gewrocht had ondernomen, dat welslagen versprak. Dan betreurde hij zijne overdaad, beloofde, zwoer zich in het vervolg voor deze te wachten, en arbeidde. Het duurde tot hij, bij het vorderen van zijn tafereel, de overtuiging kreeg, dat het even gebrekkig was als zijne vroegere proeven en even ongetrouw het beeld weêrspiegelde, dat in zijn binnenst leefde. Dan gaf hij op nieuw aan het verlangen toe zich te bedwelmen, en aarzelde niet nogmaals den alkohol, de verbeesting ter zijner hulp te roepen, trots het vooruitzigt der wroegingen, welke zijne onmatigheid hem des anderdaegs zoude kosten. Op die wijze werd hij in korten tijd de slaaf van het verdoovingsmiddel, tot hetwelk hij de toevlugt had genomen, het slagtoffer van den drank, dien hij in den grond zijns herten verfoeide.
Jaren achtereen dronk hij voort, en viel lager en lager als mensch en als kunstenaar. Op het einde van zijn leven werd hij schier niet meer nuchter. Zonderling nogtans, en 't is vooral op dit punt dat men de aandacht dient te vestigen, die walgelijke dronkaard, die in de herbergen monsterachtige misgewrochtjes ventte, die gevallen engel, die gewoonlijk een glas jenever boven de geringe koopsom bedong, en met lijf en ziel aan den drank verslaafd was, dronk nooit zonder huivering en vermaledijdde het vergift op 't oogenblik zelf, dat

{==80==} {>>pagina-aanduiding<<}

hij er de hand naar reikte. Men had hem moeten hooren, als hij dit punt aanroerde. Hij noemde den brandewijn den grootsten vijand der volksbeschaving, de pest onzer maatschappij en vloekte dien tot in het diepste der hel. Hij spaarde zich zelven zoomin als den jenever, en sprak van zijne gewoonte, van zijne drift als van de schandelijkste, waaraan een sterveling zich kan overgeven. Hij werd welsprekend in zijne verontwaardiging en brandmerkte zijne eigene verslaafdheid en die van anderen in verpletterende woorden. En toch konde hij het zuipen niet laten. Nog meer: het delirium tremens, dat zijne handen deed beven, zijne tong verlamde, al zijne bewegingen haastig en onzeker, zijnen gang waggelend maakte, gaf hem een ijzingwekkend voorkomen. Hij wist het en schaamde er zich over. Daarbij hadden de geneesheeren hem voorspeld, dat het onvermijdelijk met eene geraaktheid moest eindigen. Niettemin bleef hij eenen borrel bij den verkoop van elk schilderijtje eischen; niettemin bleef hij drinken. Wanneer men hem de tegenspraak tusschen zijne woorden en zijne daden voorwierp, haalde hy de schouders op, grimlachte bitter of liever grijnsde, en verschoonde zich met te verklaren, dat het hem onmogelijk was anders te handelen. En het was toch beter zoo, beweerde hij. Wat konde de onthouding voortaan hem helpen? Zoude zij hem zijn talent wedergeven? Toch niet. Het eenigste wat hij er van te wachten had, indien 't hem al gelukte van den jenever af te zien, was eenige jaren langer leven. Dat was der moeite niet waard. Gelijk het nu met hem en zijne

{==81==} {>>pagina-aanduiding<<}

kunst geschapen stond, moest hij maar zoo spoedig mogelijk onder de aarde steken!
Dat was zijn troost... Een laatste trek zal nog beter zijnen toestand doen kennen. Ruim een jaar vóór zijnen dood was het, dat hij zijnen eersten aanval van drinkerswoede kreeg. Twee zijner vrienden, twee kunstenaars, die nooit hadden opgehouden in hem den genialen schilder te vereeren, den regtzinnigen mensch te achten, besloten hem te redden, moest het zijn, ondanks hem zelven. Zij spraken ernstig met hem, legden hem zijnen onvermijdelijken dood voor oogen. Hij was in eene goede luim en luisterde naar hen. Zelfs deed hij een' van die hevige, indrukwekkende uitvallen tegen den jeneverduivel, die hem ja welsprekend maakten. Hij zwoer voor de honderdste maal, dat geen druppel brandewijn meer over zijne lippen zoude komen. Er werd bepaald, dat hij voortaan nooit alleen zoude blijven, om niet in verzoeking te geraken. Hij stemde toe. Men dwong hem bij een' der vrienden te gaan inwoonen en in dezes werkplaats te arbeiden. Des namiddags kwam de andere vriend hem afhalen. Zij wandelden, koutten, dronken een glas bier, rookten en keerden des avonds eerst weder. Zijn geleider vergezelde hem tot aan de wooning en verwijderde zich niet, voor dat hij de overtuiging had, dat Lathouwer binnen was getreden. Die geregelde leefwijze bragt beternis te weeg. De ongelukkige werd gezonder, schilderde met meer lust en scheen op nieuws vorderingen te maken. Eensklaps hield de beternis op. Het delirium tremens, waarvan bijna geene sporen meer overig

{==82==} {>>pagina-aanduiding<<}

waren, hernam en de arbeidslust verdween. De vrienden waren ter neêr geslagen.
De doktor, dien zij raadpleegden, meende, dat Lathouwer zich wederom aan den drank overgaf. Zij begonnen hem te bespieden en ondervonden, dat de man van de kunst de waarheid had gezegd. Hunne waakzaamheid ten spijt, had de dronkaard het middel ontdekt hen te bedriegen. Des avonds, als de eene vriend hem te huis bragt, trad hij werkelijk binnen, doch bleef in den gang achter de deur staan. Niet zoodra had de geleider zich verwijderd, of hij opende behoedzaam die deur, sloop naar buiten, liep in de eerste de beste kroeg, en deed zich een boordevol glas jenever schenken, waarna hij even behoedzaam huiswaarts keerde.... Van daar het verergeren zijns toestands. - Door het nuttelooze hunner poogingen ontmoedigd, lieten de vrienden hem aan zijn lot over.
Korts nadien ving hij op nieuws aan de herbergen aan de Werf met zoogenaamde schilderijtjes af te loopen, en werd de afzigtelijke dronkaard, welken de bezoekers dier drinkhuizen hebben gekend. Weinige maanden later stierf hij aan de geraaktheid, welke de geneesheeren hem hadden voorspeld.
 
‘Summa summarum ‘sprak Willem, nadat de lezing geëindigd was: ‘de dronkaard drinkt uit wanhoop, uit droefheid. Hij wil zijn verdriet smooren of zijn geweten in slaap sussen.’

{==83==} {>>pagina-aanduiding<<}

Edmond had met deze verklaring evenmin vrede als met al de andere.
‘En hoe legt gij dan den dronkaard uit, die nooit droefheid of gewetensknagingen heeft gekend?’ vroeg hij.
‘Het is waar’ zei Karel. ‘Er zijn dronkaards die van blijdschap drinken.’
‘Ik ken lieden’ voegde Ernst er bij ‘die niet kunnen nalaten hunne vreugd door het ledigen van een aantal borrels lucht te geven, al moest het hun 't leven kosten.’
‘Weet gij wat?’ hernam Edmond. ‘Ik begin te gelooven, dat de zucht naar brandewijn den mensch wordt ingeboren, net als die naar het spel, naar zinnelijk genot, en zoo voorts. Het moet eene ziekte zijn, waarmede men ter wereld komt en die mettertijd zich in eenen meer of min sterken graad ontwikkelt, naarmate men er mede behebt is en de omstandigheden samenwerken. Zoo wordt die zucht allengs eene ware drift, eene onweêrstaanbare gewoonte, eene wezentlijke woede, welke de kranke op den duur niet meer kan beteugelen.’
Een luid gelach begroette die uitlegging. Edmond liet ons lachen:
‘Uwe vrolijkheid’ voer hij voort ‘brengt mijne overtuiging niet aan 't wankelen. Ik kan ter harer verdediging het oordeel van mannen inroepen, die meer gezag hebben dan gij en ik. Om u te toonen, dat het mij aan geene autoriteiten ontbreekt, zal ik u een verhaal doen, waarvan ik onlangs de voordragt hoorde. Ik ben u juist een schuldig, vermits

{==84==} {>>pagina-aanduiding<<}

ik mij in de onmogelijkheid bevind u iets voor te lezen.
Wat Edmond vertelde gaf aanleiding tot het schrijven van de volgende bladzijden:


Moritz.

I.

‘Het gevoelen van onzen vriend is niet van allen grond ontbloot. Alleen dient men daarbij in aanmerking te nemen, dat hij die drinkt om de knagingen van zijn geweten te stillen, vroeger reeds, dat is, voor dat hij, misdadig werd, en zelfs van zijne teederste jeugd, eene groote geneigdheid, eenen sterken hang, gelijk de Duitschers het noemen, tot den drank had gekoesterd. Die geneigdheid, al of niet onderdrukt gedurende eenigen tijd, ontwikkelde zich later, na de misdaad, bij voorbeeld, tot eene onwederstaanbare behoefte, eene ontembare drift; maar vast staat het voor mij, dat de misdadiger niet zoude gedronken hebben, indien hij met de kiem dier drift niet ware ter wereld gekomen, indien later de omstandigheden die kiem niet hadden doen schieten.’
De man, die aldus sprak, was een van de meest ervaren geneesheeren der stad, doktor B...., een groot levens- en zielkundige, wiens diep wijsgeerige studiën en wiens ondervindingrijke geest van opmerking door niemand konden worden betwijfeld.
‘En ziedaar,’ ging de doktor voort ‘het gesprek

{==85==} {>>pagina-aanduiding<<}

van dezen avond doet mij aan eene geschiedenis terugdenken, die zeer geschikt is om de proef op de som te stellen, in andere woorden, om zonneklaar datgene te bewijzen, wat ik de eer heb u te zeggen.’
Het woord geschiedenis deed, ook in de andere deelen van het ruime vertrek, al de bijzondere gesprekken ophouden. Het gezelschap vereenigde zich en sloot eenen wijden kring rond de groep, waarin de geneesheer zich bevond. Hij stond te boek als een voortreffelijk verhaler, en men twijfelde niet, of hij zoude eene van die menigvuldige belangwekkende ontmoetingen mededeelen, welke niemand beter, welsprekender dan hij wist te vertellen, en die niet zelden, bij haren stempel van onmiskenbare waarheid, eene ernstige, wijsgeerige strekking voegden.
De doktor sprak:
‘Toen ik aan de hoogeschool te Berlijn studeerde, hadden ik en eenige mijner makkers de gewoonte nu en dan den avond bij een' onzer studievrienden, eenen rijken baronszoon, door te brengen. Onder het ledigen van een goed glas punsch, werden ettelijke pijpen gerookt, vaderlandsche liederen gezongen, vrolijke, geestige en soms ook wel ernstige gesprekken gevoerd. Op eene van die bijeenkomsten kwam het onderwerp ter tafel, hetwelk ons dezen avond bezig hield. Net als nu konden wij het moeijelijk eens worden omtrent de physiologische en psycologische verschijnselen, die men bij den dronkaard waarneemt. De eene meende, dat de

{==86==} {>>pagina-aanduiding<<}

dronkenschap niets anders is dan eene verderfelijke gewoonte. De andere noemde ze eene ingeboren drift, die men slechts kan onderdrukken met ze van eerst af te bekampen. Een derde hield, gelijk onze vriend daar, staande, dat de dronkaard in vele, in de meeste gevallen iemand is, die noodig heeft in het onmatige gebruik van sterken drank de verzachting van zijn leed te zoeken of de knagingen van zijn geweten te smooren. Onze gastheer, de baronszoon, gaf zulks tot zeker punt toe, maar zonder zoo verre te gaan als de tweede, beweerde hij, dat iemand nooit een dronkaard wordt, wanneer hij niet van de jeugd af eenen grooten trek, eene bijzondere geneigdheid tot den drank heeft getoond. Kortom, hij drukte omtrent hetzelfde gevoelen uit, als dat, welk ik u daareven blootlegde, en waarvan ik toen niet dacht zoo spoedig de gegrondheid te zullen moeten erkennen.
‘Wij scheidden vrij laat van elkander, digt bij middernacht, zou 'k denken. Het was in het hartje van den winter, en vroos al eenige dagen steenen uit den grond. Ik bevond mij verre van huis. Onze vriend woonde aan 't eene einde der stad, en ik had mijnen intrek in een burgershuis genomen, aan de overgestelde zijde. Het ware niets geweest, indien het weder enkel vinnig koud ware gebleven; doch nauwelijks had ik mij een paar straten voortgespoed, of er overviel mij een geweldige winterstorm. Ik wikkelde mij digter in mijnen mantel en poogde tegen de bui op te werken; maar de wind, de hagel, de sneeuw benamen mij schier den adem. Wat zoude ik doen?

{==87==} {>>pagina-aanduiding<<}

Op mijne stappen terugkeeren en bij mijnen vriend het einde van het onweder afwachten? Ik dacht er aan, te meer daar ik niet veel hoop had ergens een koffij- of bierhuis open te vinden, toen ik, den hoek der Friedrichstrasse omdraaijend, op eenen drinkkelder stiet, alwaar ik wist dat vele studenten gewoon waren tamelijk laat te plakken. De deur van den kelder was gesloten. Voor zooveel ik echter tusschen de spleten der vensterluiken konde zien, brandde er nog licht in de gelagkamer. Dit bragt mij op het denkbeeld, dat nog enkele makkers er zaten en dat ik niets waagde met aan te kloppen, om in hun gezelschap den storm te laten uitwoeden.
‘Ik klopte aan. Men opende. Ik trad binnen, zette mij aan eene tafel en bestelde een glas grog.
‘De kelder was ledig, ten minste scheen het mij eerst zoo, want de dikke rooknevel, welke het vertrek vervulde en vermoeden liet, dat het gezelschap nog niet lang vertrokken was, belette mij de voorwerpen duidelijk te onderscheiden. Nadat mijne oogen een weinig gewend waren aan de halve duisternis, die in het vertrek heerschte, - er brandde maar één licht meer - bemerkte ik aan den overkant eene gestalte, die ik meende eene menschelijke te wezen. Zij zat insgelijks aan eene tafel, leunde met het hoofd op beide handen en leek door hare houding eenen slapende. Voor haar stond een ledig brandewijnglas van de grootste soort. Het konde minstens een kwaart van eenen liter inhouden.
‘De kellner bragt mijn grog. Hij was eene zeer karakteristieke figuur, die kellner. Met zijne korte

{==88==} {>>pagina-aanduiding<<}

fluweelen broek, gespikkelde kousen, schoenen met gespen, hard gekleurde ondervest, blauwgestreepte slaapmuts en witten voorschoot, had hij heel het voorkomen van die ronde, vrolijke bazen, wier slach ook bij ons uitsterft, en die men weldra nog enkel in de kermissen onzer vlaamsche schilders zal aantreffen. In zijne bolle tronie met den helderrooden neus flikkerden twee kleine grijze oogen, waarvan de uitdrukking nieuwsgierigheid verried en babbelzucht. Na mij te hebben bediend, ging hij eerst zijn bord op den toog terugplaatsen, verzekerde zich nogmaals, dat de deur goed gesloten was, snuitte het licht en kwam niet verre van mij, met den rug tegen de kolossale kachel, post vatten, slechts op een woord toespraak wachtend, om duchtig te praten.
‘De grog was tamelijk goed; buiten huilde de wind, stoof de sneeuw en kletterde de hagel tegen de vensterluiken. Ik mogt mij blijde achten onder dak te wezen. Ook konde ik niet nalaten den kellner mijne tevredenheid te betuigen, ten eerste over zijnen drank, ten tweede over het geluk, dat mij hem nog op had doen vinden.
‘- Spreek er mij niet van,’ antwoordde hij, alsof mijne eerste woorden hem het sein hadden moeten geven, om zijner snapzucht den vollen teugel te vieren. ‘'t Is alle dagen, die God verleent, hetzelfde: twaalf, een uur, als 't niet later wordt. En des morgens dient men toch weêr tijdig uit de veêren te wezen. Waarlijk, heerschap, ge moogt mij gelooven, lieden die twintig jaar vestingstraf verdiend hebben, zijn nog te goed voor het kellnerschap!.. En dan, met

{==89==} {>>pagina-aanduiding<<}

alle soort van gespuis moeten omgaan, alle slach van gepeupel bedienen, allerlei bedelvolk vriendelijk toespreken... 't Is niet vol te houden. Ik zeg dat niet voor de heeren studenten, die mijn etablissement met hunne bezoekèn vereeren... Beware de hemel!.. 't Zijn goede klanten, soms wat luidruchtig, wild en uitgelaten, maar knappe drinkers, die ons, philisters, bij al hun schimpen, gaarne het lieve brood laten winnen. Waarom lijken hun niet alle bezoekers! Maar....’
‘En hij zuchtte.
‘Eene beweging van de slapende gestalte stuitte den woordenstroom des kellners. Na zich door eenen zijdelingschen blik overtuigd te hebben, dat deze niet wakker was geworden, althans niet meer dan vroeger acht op ons scheen te geven, ging hij voort, doch minderluid, en terwijl hij eenen stap nader trad:
‘- Zoo als ik zeg, heerschap, men heeft soms met raar gespuis te doen. Verbeeld u, dat de kerel daar - hij blikte wederom naar de gestalte - zich reeds eene volle maand hier des avonds in den brandewijn doodzat komt drinken en dat ik nog niet eens weet, wie hij is, wat hij doet, van waar hij komt of waar hij verblijft.’
‘Zijn gesnap vermaakte mij. Om hem aan den praat te houden, gaf ik mijne bevreemding, mijne verontwaardiging te kennen, dat de kerel daar de beleefdheid niet had gehad hem zijnen levensloop lot de minste bijzonderheden uit te leggen.
‘- Niet waar,’ hernam hij ‘'t klinkt vreemd, 't klinkt wonderbaar? En nogtans is het zoo. Geloof niet, dat ik nieuwsgierig, onbescheiden ben. Foei!

{==90==} {>>pagina-aanduiding<<}

Daarvoor ben ik te zeer doordrongen van den eisch der pligten van mijnen stand. Dan... men weet toch gaarne wien men ten zijnent ontvangt, en, ik herhaal het, dat mensch bleef tot hiertoe doof voor mijne hartelijkste toespraak. Het is zelfs iets buitengewoons, als hij, bij 't binnentreden, mijnen vriendelijken groet anders dan: “Een glas brandewijn!” beantwoordt. Ook komt hij mij zeer verdacht voor. Daareven, toen hij mij een ander glas op krediet vroeg, heb ik niet geaarzeld hem te verklaren, dat zijne handelwijze mij geenszins aanstaat.’
‘- En zit hij daar altoos slapend gelijk nu?’ vroeg ik.
‘- Altoos. Hij wordt schier nooit wakker dan om een ander glas brandewijn te bestellen, dat hij ineens ledigt, om na eene poos slapens weêr hetzelfde te doen. Een goed klant is hij, ik loochen het niet: hij drinkt soms, op één uur, meer dan zes anderen, die den ganschen avond hier doorbrengen, en verlaat immer mijnen kelder in eenen toestand, die 't mij onbegrijpelijk laat, hoe hij zijne woon kan vinden. Bij dat al, wil hij mij niet bevallen. Daar zijn de heeren studenten... Te vergeefs hebben zij gepoogd een enkel woord uit hem te krijgen. Het is hun al zoo min gelukt als mij. En dan... in sommige oogenblikken, als hij niet smoordronken is en lastig wordt, krijgt zijn wezen eene uitdrukking, die u... Hoe zal ik zeggen?... brr! die u ijskoud maakt en onwillekeurig doet sidderen. Ik zoude durven wedden, dat die vent - hier ging zijne stem tot een nauw hoorbaar

{==91==} {>>pagina-aanduiding<<}

gefluister over - dat die vent iets op de lenden heeft.........’
‘- He, hospes, he!’ onderbrak eensklaps een schor gebrom den snappenden herbergier.
‘Het was de stem van den dronkaard, wiens lofrede hij op het punt stond te voleinden.
‘Thans was de houding der gestalte niet meer die eens slapenden. Zij was overeind gekomen en zag met doffe, door den drank bedwelmde blikken naar onzen kant. Lieve hemel!.. Wat dat ook voor een wezen was! Ik heb de weêrgade er van sedert nergens meer te zien gekregen. Men verbeelde zich het hoofd van een lijk op het lichaam van een' levende. In de diepe oogholten rolden flauw en verdwaasd, door dikke wenkbrauwbogen overschaduwd, een paar oogen, waarvan de uitdrukking allerakeligst was. Zijne vale wangen waren zoozeer ingevallen, zijne kakebeenen staken zoo scherp, zoo hoekig uit dezelve voor, dat men zoude gezworen hebben, ze waren niet met huid overtogen. Zijne dunne, bleeke lippen waren nauwelijks van het overige zijns gelaats te onderscheiden. Een lange slorderige baard verborg heel het benedendeel zijns aangezigts. Zijn schedel was kaal. Slechts een krans dunne vuile haren hing verward om zijne slapen. Zijne kleederen, armoedig, morsig en verscheurd, duidden eenen bedelaar aan van de ellendigste soort.
‘- He, kellner, he!’ kraste nogmaals zijne heesche stem.
‘Aan den toon, waarop hij die weinige silben uitsprak, aan heel het spookachtige van zijn voorkomen, begreep ik, dat hij inderdaad soms den

{==92==} {>>pagina-aanduiding<<}

haashartigen kellner eenen waren schrik moest op het lijf jagen. Ik zelf konde, bij het aanschouwen der sombere figuur, zeker onaangenaam gevoel niet onderdrukken, dat wel iets had van eenen onverklaarbaren schroom.
‘De kellner was onderwijl de tafel genaderd, waaraan de dronkaard zat, om te hooren wat hij verlangde. Hij verzocht nogmaals om een glas brandewijn. Die vraag bragt den hospes in zigtbare verlegenheid. Men konde het duidelijk aan hem bespeuren, hoe hij niet gezind was aan deze te voldoen en van den anderen kant niet wist hoe ze af te slaan.
‘- Vriendschap’ sprak hij ‘'t wordt vrij laat’ - de zware staande klok wees half een - ‘en... gij hebt reeds veel, zeer veel gedronken.’
‘Veel!’ stotterde de andere ‘Veel!.. Toch niet genoeg....’
‘- Niet genoeg! Gij hebt daar straks uw vierde glas geledigd!’
‘- Mijn vierde!.. Onmogelijk!’
‘- Ik verzeker het u. Ik zelf moet best het weten, daar gij er mij maar drie betaald hebt, en mij nog dit vierde schuldig zijt.’
‘De dronkaard wreef zich het voorhoofd, alsof hij zijne gedachten wilde verzamelen.
‘- Vier glazen...’ bromde hij, ‘vier glazen!.. En... ik voel mij nog zoo... zoo... 'k Weet niet wat ik van avond heb... Ik kan, schijnt het, niet dronken worden!’
‘Die laatste woorden werden halfluid en op eenen toon uitgesproken, waarin ik een zonderling gevoel

{==93==} {>>pagina-aanduiding<<}

van spijt, van mismoed, van wanhoop meende te ontwaren. Voor den hospes schenen die woorden alleen de uitdrukking van eenen vergevorderden staat van dronkenschap, want hij hernam:
‘Ik zeg u, dat gij genoeg hebt, vriendschap, ruim genoeg. Indien gij mijnen raad wilt volgen, dan zult gij 't heden daarbij laten en zien hoe gij te huis komt.’
‘Neen, neen... 'k Moet nog een glas hebben, nog een! De nacht zoude anders verschrikkelijk wezen. Ik zoude niet slapen en...’
‘- Ik geloof integendeel, dat gij zeer wel slapen zult. Vier zoo'n glazen! Ik ken weinige drinkers, die er zouden tegen kunnen, en nogtans komen er hier, die om geene kleinigheid verlegen zijn.’
‘- Om het even... Ik wil, ik moet nog een hebben!..’
‘De toon des dronkaards was, bij het uitspreken dier laatste woorden vaster geworden. Er lag iets gebiedends, dwingends in, hetwelk scheen aan te duiden, dat de weigering des kellners hem begon te vervelen. Deze sprak:
‘- Als gij het toch verlangt, moet ik u wel voldoen, ofschoon.... Mijnheer kan overigens getuigen’ - hij wees op mij - ‘dat het mijne schuld niet is, zoo het u slecht bekome, zoo...’
‘Genoeg! Nog een!’ riep de andere dwars.
Hij reikte het ledige glas.
‘- Komaan’ zei schouderophalend de baas, het glas aannemend.
Hij begaf zich naar het buffet. Eensklaps bedacht hij zich, keerde op zijne stappen terug, en:

{==94==} {>>pagina-aanduiding<<}

‘- Zoo ge mij het vorige wildet betalen?’ vroeg hij.
‘Die vraag bragt eene schielijke verandering in den dronkaard te weeg. Ik verstond, dat hij het wantrouwen vermoedde, welk ze had ingegeven, en de vernedering, welke zij hem wilde doen ondergaan. Hij hief het hoofd met zekere fierheid; zijn oog schitterde:
‘- O ik kan betalen!’ riep hij ‘ik kan!’
‘En om de daad bij dien uitroep te voegen, haastte hij zich in zijne zakken te tasten. Hij vond waarschijnlijk niet wat hij verlangde, want na vruchteloos eene poos dezelven te hebben doorvoeld, stiet hij eenen krachtigen vloek uit, wierp eenen vorschenden blik op zijne havelooze kleeding, en begon op nieuws met eene soort van woede te zoeken. Hij keerde zelfs zijne zakken om, zonder eenen beteren uitslag te bekomen. Dan bevoelde hij zijn schamel pak van boven tot onder, middelerwijl onverstaanbare, afgebroken volzinnen knorrend, met niet min krachtige vloeken doorspekt.
‘De baas zag met eenen half toornigen, half zegepralenden blik die handelwijze aan, mij van tijd tot tijd toewenkend, om mij zijne scherpzinnigheid van daareven te herinneren, toen hij op het punt was mij den kerel als een' schurk af te schilderen. Wat mij betreft, de onverklaarbare schroom, die mij vroeger had bevangen, had allengs voor een gevoel van medelijden plaats gemaakt. Uit eenige zijner afgebroken volzinnen en half uitgesproken woorden, had ik meenen te verstaan, dat de vreemde diep rampzalig was. Daarbij had zijn ruwe toon,

{==95==} {>>pagina-aanduiding<<}

zijne korte, krachtige taal, zijn ellendig voorkomen, zijne verlegenheid zelve mij belangstelling ingeboezemd. Ik wenschte het vervolg te zien van een tooneel, dat, onbeduidend in al andere gevallen, door 't ongewoone in de houding en heel het wezen van den somberen gast, voor mij beteekenis had gekregen. Alhoewel dus de storm veel bedaard was, bleef ik nog een luttel zitten, om het einde van dit alles bij te woonen.
‘Na lang te vergeefs gevoeld en getast te hebben, zag de bedelaar zich verpligt het zoeken op te geven en den hospes te verklaren, dat hij voor 't oogenblik niet in staat was het genoten glas brandewijn zoowel als het gevraagde te betalen. En nogtans voer hij voort een te verlangen, doch met dit verschil dat zijn vroeger kortaf uitgesproken eisch thans eene demoedige bede was geworden. Dat de kellner minder dan ooit geneigd was zijn verzoek in te willigen, spreekt van zelf. En nog hield de ander niet af. Hij vernederde zich tot smeeken. In de dringendste en roerendste bewoordingen bad hij, dat men hem toch, om de liefde Gods, zijn verzoek zoude inwilligen. Het hielp niet. Stout door die nederigheid zelve en welligt ook door mijn bijzijn, schold de baas hem voor schooijer en deugniet. Hij noemde hem eenen afzetter, die wel geweten had, toen hij zijn vierde glas vroeg, dat hij zijn verteer niet konde voldoen. Bij dit verwijt schitterde weêr de blik des ellendigen. Hij beet tot bloedens op zijne lippen; zijn wezen trok krampachtig te samen. Ik vreesde, dat hij tot dadelijkheden zoude overgaan. Mijne vrees duurde niet

{==96==} {>>pagina-aanduiding<<}

lang. Zijn oog verdoofde; zijn aangezigt nam weêr dezelfde bedrukte plooi; zijn mond herhaalde dezelfde demoedige bede ‘dat men hem het gevraagde niet zoude weigeren.’ Hij zoude des anderdaags alles komen betalen. Hij had volstrekt een vijfde glas noodig, en zoude zonder hetzelve eenen schroomelijken nacht doorstaan. Bij 't binnenkomen had hij gemeend aan twee, drie glazen genoeg te hebben. Thans voelde hij van neen. Daarom moest hij nog een drinken, al zoude het hem het leven kosten.
‘- En wie waarborgt mij, dat gij het eene en het andere morgen zult voldoen?’ vroeg de halsstarrige hospes, terwijl hij hem van het hoofd tot de voeten opnam. ‘Wat kunt gij mij in pand geven?’
‘De dronkaard wreef nogmaals zijn voorhoofd. Daar schoot hem iets te binnen. Hij rukte de lompen weg, die zijn bovenlijf bedekten. Een medalieken, dat aan een snoer om zijnen hals hing, werd zigtbaar. Hij wilde het over zijn hoofd ligten. Eensklaps viel zijn blik er op. Ik kan u onmogelijk een denkbeeld geven van de uitdrukking, welke zijne gelaatsstrekken bij die vlugtige beschouwing aannamen. Nooit bespeurde ik eene dergelijke op een menschelijk wezen. Zij leverde eene mengeling van verpletterenden schroom, ontzettenden jammer, en peilloozen gewetensangst. Zijne hairen rezen te berge; zijne oogen schenen verglaasd. De diepe groeven, die zijn gelaat doorploegden, teekenden de pijnlijkste lijnen; het klamme zweet bedekte zijn voorhoofd. Hij beefde aan al zijne ledematen. Zijne handen, die een oogenblik te voren het voorwerp niet spoedig genoeg konden losrukken, hadden niet langer de

{==97==} {>>pagina-aanduiding<<}

kracht het vast te houden, en daalden als verlamd nevens zijn lichaam... Ik bemerkte, dat het medalieken de beeldtenis eener vrouw bevatte.... Eindelijk werd hij rustiger. Langzaam en zonder eenen tweeden blik op het afbeeldsel te wagen, stak hij het tusschen zijnen boezem, knoopte zijn ellendig pak digt, en:
‘- Neen, dat niet! In alle eeuwigheid niet!’ fluisterde hij op ijzingwekkenden toon. ‘Nog liever...’
‘Ik konde het schouwspel niet langer aanzien. 'k Verzocht den kellner hem het gevraagde te geven en verklaarde mij bereid des bedelaars verteer voor mijne rekening te nemen. Een blik vol diepgevoelde erkentenis was zijn dank. Met éénen teug zwolg hij het groote glas sterken drank binnen en verliet al waggelend de herberg, zonder verder een woord te spreken, zonder eenen blik met mij of den baas te wisselen.
De storm was teenemaal bedaard. Ik betaalde, wikkelde mij op nieuws in mijnen mantel, zoozeer door het tooneel getroffen, welk ik in den kelder had bijgewoond, dat ik geen woord verstond van de wijdloopige aanmerkingen, welke de hospes op het gedrag des somberen dronkaards en op mijne onverstandige vrijgevigheid maakte.


II.

‘Er waren drie maanden sedert dien avond verloopen; ik herinnerde mij schier niet meer wat in den kelder op den hoek der Friedrichstrasse was

{==98==} {>>pagina-aanduiding<<}

voorgevallen. Ik moet u niet zeggen, dat ik den volgenden avond en zelfs verscheidene avonden nadien bij den kellner was gaan hooren, of hij den zonderlingen bezoeker had weêrgezien. Dan, de duivelskerel, zooals hij hem noemde, was niet teruggekomen. Dies had ik van lieverlede opgehouden naar dezen te vernemen en, gelijk ik zeg, het voorval nagenoeg vergeten.
‘Ik volgde, met een aantal studenten der geneeskundige koersen onzer universiteit, den leergang van kliniek, welke door eenen der beroemdste professoren, een' der vorsten van de kunst, werd gegeven. Zekeren dag, dat wij, in gezelschap van den leeraar, de Charité, het voornaamste hospitaal van Berlijn, bezochten, werd onze aandacht door hem op eenen zieke getrokken, dien hij ons als een sujekt aanwees, hetwelk al onze opmerkzaamheid verdiende. De kranke, verklaarde de beroemde man, verkeerde sedert volle drie dagen in eenen toestand, dien men noch dood noch leven konde noemen, die voor allen een raadsel was. Wat hij eigentlijk had, wisten de bekwaamste artsen, de meest ervaren praktizijns niet met juistheid op te geven. Onze leeraar was van gevoelen, dat het onmatige gebruik van brandewijn, gedurende eene lange reeks van jaren, het gestel van den man had ondermijnd, en eindelijk hem tot eenen staat van gevoelloosheid gebragt, ten gevolge waarvan hij als een licht moest uitgaan, zonder dat eigentlijk eene bepaalde ziekte den dood veroorzaakte. Hoe de lijder het zoolang had kunnen volhouden, zonder eene prooi der akelige zelfontbranding te worden, begreep hij niet. Wij

{==99==} {>>pagina-aanduiding<<}

naderden het ziekbed. Bij den eersten oogslag had ik mijnen akeligen gast van den kelder der Friedrichstrasse herkend. Zijne wezenstrekken, hoezeer veranderd, waren te opmerkelijk, dan dat ze mij een oogenblik konden in twijfel laten. Hij lag onbewegelijk, zijne oogen waren gesloten en met de grootste inspanning gelukte het ons naauwelijks teeken van ademhaling aan hem te bespeuren.
‘Juist toen wij, na halfluid eenige aanmerkingen omtrent den onbegrijpelijken toestand des lijders te hebben gewisseld, ons wilden verwijderen, werden wij onder de dekens eene ligte beweging gewaar. Wij bleven staan. Hij opende de oogen, en zag verwilderd rond. Weldra deed hij moeite om te spreken; ten minste verroerde hij de lippen, alsom klanken uit te brengen. Vruchteloos! Het geluid wilde niet uit zijne keel. Na herhaalde poogingen, van pijnlijke bewegingen vergezeld, slaagde hij echter, en konde zich doen verstaan.
‘- Ik kan... kan niet sterven!’ lispte hij. ‘Ik kan niet!’
‘Ik en twee mijner makkers, wij hadden, om hem beter te verstaan, ons over hem heengebogen. Zijn blik ontmoette den mijnen. Hij ook herkende mij. Een ligte grimlach speelde om zijne loodverwige lippen, en de vale tint zijns gelaats maakte eene korte wijl plaats voor eene min doodsche bleekheid.
‘Hij deed nogmaals moeite om te spreken.
‘- Drinken!’ vroeg hij.
‘De leeraar beval zijne lippen met de medecijn te bevochtigen, die aan het hoofdeinde van het bed op eene plank stond. Wij haastten ons te gehoorzamen.

{==100==} {>>pagina-aanduiding<<}

Onwillig wendde de stervende het hoofd af, toen wij het bevel wilden uitvoeren, en:
‘- Brandewijn!’ fluisterde hij meer hoorbaar.
‘Wij bezagen elkander verwonderd. De professor, de gegrondheid zijner denkwijze wenschende te bestadigen, beval ditmaal aan het verlangen des zieken te voldoen, en deed een glaasje van het gevraagde vocht brengen. Op het zigt van hetzelve glinsterden de oogen des armen vreugdevol. Hij poogde armen en handen te bewegen, om het glazeken aan te vatten. Dat ging zijne krachten te boven en wij waren verpligt het vocht aan zijne lippen te brengen. Doch niet zoodra had hij er een paar druppels van ingezwolgen, of geheel zijn wezen onderging eene wonderbare verandering. Hij scheen dezelfde niet meer. Zijne oogen werden levendig, de doodskleur week, hij bewoog het hoofd, had de magt beide armen te verroeren en met bevende handen den brandewijn terug aan zijnen mond te trekken. Hij ledigde het roemertje met wellust, en reikte het ons weder.
‘Ik nam het glaasje aan, welk hij met zooveel smaakhad uitgedronken, en blikte naar den professor om hem eene opheldering van het zonderlinge verschijnsel te vragen. Hij verstond mij. Juist was hij bezig met ons de verbazende uitwerksels te verklaren, welke de brandewijn op lichamen hebben kan, die gedurende eenen geruimen tijd dagelijks door dezen werden vergiftigd, en wilde ons betoogen, hoe de opgewektheid, die wij bij den lijder bespeurden, eerlang door eene nog grootere gevoelloosheid, waarschijnlijk door den dood zoude wor-
{==101==} {>>pagina-aanduiding<<}
den opgevolgd, toen de zieke zich alleen in zijn bed oprigtte en met duidelijke stemme sprak:
‘- Ik dank u, heeren, dank u van ganscher harte. Nu ten minste zal ik mij kunnen ontlasten van het geheim, dat op mijn geweten drukt, en dat mij, ik ben er zeker van, belette te sterven.’
‘Hij wendde zich meer bepaaldelijk tot mij:
‘- Gij waart eens goed voor mij’ voer hij voort. ‘Wilt gij mij eenen laatsten dienst bewijzen, en de bekentenis aanhooren, welke ik af te leggen heb? Zij is verschrikkelijk, en nooit ontglipte zij mijnen mond. Aan den rand der eeuwigheid, wil, kan ik niet langer zwijgen. Mij dunkt, dat ik min schuldig voor den oppersten regter zal verschijnen, indien ik, voor mijnen dood, aan een' mijner medemenschen mijne misdaden beken en doe zien hoe bitter het mij berouwt ze te hebben gepleegd.’
‘Ik stond besluiteloos. Nieuwsgierig was ik genoeg; maar de eerbied, het ontzag voor den leeraar hield mij tegen. Deze wenkte mij ook dien wensch des kranken toe te geven, en zijne bekentenis te hooren, terwijl hij met de overigen verder in de zaal de studie zoude voortzetten.
‘Op die wijze kwam ik te weten wie de man was, dien ik eens in zulke ongewoone omstandigheden leerde kennen. Zijn verhaal was inderdaad verschrikkelijk. Nademaal ik wanhoop het u met de woorden, den toon, de gebaarden weêr te geven, die het vergezelden, toen het uit den mond des ellendigen mij in de ooren klonk, zal ik het u slechts in het kort wederzeggen.


{==102==} {>>pagina-aanduiding<<}


III.

‘Moritz - zoo heette de dronkaard - was de zoon van eenen begoeden landbouwer uit de omstreken van Leipzig. Zijn vader, anders een braaf man, had het ongelukkige zwak zich nu en dan in den drank te buiten te gaan. Hij had Moritz hartelijk lief en meende den jongen eene groote blijk van genegenheid te geven door hem, wanneer hij zeer tevreden van hem was, met zich naar de herberg te nemen, te doen drinken, en aldus, in den jeugdigen knaap, die zeer op brandewijn verlekkerd scheen, de kiemen eener drift te ontwikkelen, welke eens het ongelukt zijns levens moest worden.
‘Die onbezonnen handelwijs had de droevigste gevolgen. Op zijn achttiende jaar werd Moritz onder de wakkerste drinkers gerekend, tien mijlen in de ronde, en stelde er zijnen hoogmoed in die faam bij elke gelegenheid te regtvaardigen. Hij had thans niet meer noodig, dat zijn vader hem naar de herberg geleidde. Hij kende den weg daarheen maar al te wel. En, gelijk het gewoonlijk gaat, wat in den vader slechts een zwak was, waaraan hij zich dan alleen overgaf, wanneer het weder of de min drokke veldarbeid hem ledigen tijd liet, groeide in den zoon tot eene ondeugd aan, die hem zijne pligten deed verzuimen en zijne verwanten bedroeven.
‘Wel zocht de oude, die, te laat, eilaas! inzag hoe verkeerd hij had gehandeld, wel poogde de brave moeder, die door de uitspattingen des zoons het meeste leed, dezen tot eene min roekelooze

{==103==} {>>pagina-aanduiding<<}

levenswijze terug te brengen; doch al hunne moeite was om niet. Moritz hoorde hunne klagten, hunne waarschuwingen aan, zonder morren, zonder wederspannigheid, wel is waar, doch tevens zonder berouw, zonder belofte van beternis. Kwaad van aard was hij niet en zijne ouders beminde hij teêrhartig; maar dezelfde jongen, die zich in al andere omstandigheden, een onderdanig kind, een' goeden zoon, een' vlijtigen landbouwer toonde, was op het punt van den drank volstrekt onhandelbaar. Had hij niet gedronken, had hij geenen lust tot drinken, dan mogt men hem met de lastigste taak, den ruwsten veldarbeid belasten, zonder dat hij er aan dacht zich onwillig te toonen of over vermoeijenis te klagen. Was hij in eene goede luim, men konde hem de nederigste zoowel als de gewigtigste bezigheden toevertrouwen: hij beijverde zich de eene en de andere met vreugde te verrigten, om zijnen ouderen genoegen te verschaffen. Leidde echter zijn weg hem eenmaal in de nabijheid eener kroeg, of stelde een makker hem een drinkgelag voor; was hij eens de schenke binnengetreden en had hij het brandewijnglas in de hand genomen, dan waren lessen en vermaningen, berouw en goede voornemens, ouders en pligten vergeten; dan was er niets aan te doen; dan kon bidden noch smeeken, zachte woorden noch verwijtingen hem naar huis lokken; dan verteerde hij tot zijnen laatsten penning, ja niet zelden zijne kleederen, en schonk en klonk, tot dat de dronkenschap hem geheel had overmeesterd, tot dat hij bewusteloos op eene bank

{==104==} {>>pagina-aanduiding<<}

of op den vloer nederzeeg, om er zijnen roes uit te slapen.
‘Wat de vermaningen des vaders, de beden der moeder niet vermogten, dat vermogt de liefde des zoons voor buurman Werners dochter, de schoone Martha. Zij was een eenig kind, gelijk Moritz, en had met hem - de hoeve haars vaders belendde aan die zijner ouders - als kind gespeeld. Grooter geworden was zij de vriendin gebleven van Moritz' moeder, de vertrouwelinge, in wier boezem de arme vrouw het verdriet stortte, welk het wangedrag des jongens haar berokkende. Martha was een deugdzaam, gevoelig meisje. De kommer der oude vrouw wekte te meer hare deelneming, daar de genegenheid, die zij als kind voor den speelmakker had gekoesterd, ook in lateren leeftijd, dat is, nadat zij eene bloeijende maagd en hij een man waren geworden, in haar hart was blijven wortel schieten. Kortom, zij beminde Moritz ondanks zijne verslaafdheid aan den drank. Zelfs had zij, voor hem alleen, reeds verscheidene deftige boerenzonen afgewezen, die haar met hunne hand een fortuin hadden aangeboden veel aanzienlijker dan hetgene zij van hare ouders had te verwachten.
‘Hoezeer den zoon harer vriendin toegedaan, wachtte Martha zich wel in hem iets van hare genegenheid te laten merken. Maagdelijke schaamte was het alleen niet, welke haar noopte hare gevoelens voor hem te verbergen; zijn gedrag vooral maakte haar voorzigtig. Het eenigste wat hij aan haar konde bespeuren, was eene meer dan gewoone ingetogenheid, eene ligt merkbare koelheid, telkens wanneer

{==105==} {>>pagina-aanduiding<<}

hij zich in den drank had vergeten, en daarentegen eene hartelijke belangstelling, eene zusterlijke gemeenzaamheid, als hij zich stil hield, als hij zich den braven, voorbeeldigen zoon toonde, welke hij, gelijk ik zegde, bij al zijne woestheid soms konde wezen.
‘Moritz had tot dan toe zich weinig rekening gegeven van dit verschil in de houding der schoone Martha tegenover hem. Hij ook koesterde voor zijne vroegere speelnoote de warmste genegenheid, doch had er nooit aan gedacht den aard dier genegenheid te onderzoeken. Zekeren dag gingen hem de oogen open, wierp hij eenen vorschenden blik, zoo niet in het hart van het meisje, dan toch in het zijne, en begreep hoe 't met hem geschapen stond. Ziehier ter welker gelegenheid.
‘Een zijner herbergvrienden, een rijk veefokker, had zich bij Martha's vader aangeboden en om hare hand verzocht. Werner, die zijne dochter insgelijks zeer lief had, had hem tot haar gezonden. - ‘Stemt zij toe’ had hij gezegd ‘dan wil ik ook volgaarne mijne toestemming geven. Zoo niet, dan is het onnoodig langer aan te dringen, daar ik vast besloten heb mijn kind, bij de keuze van eenen echtgenoot, niet te dwingen.’ - Dien ten gevolge had de veefokker zich tot Martha gewend, en deze had hem beleefdelijk afgewezen.
‘De moeder van Moritz wist van het nieuwe aanzoek. Toen Martha den volgenden dag bij haar kwam, bragt zij het gesprek op dit onderwerp. Moritz was aanwezig. De eerste woorden zijner

{==106==} {>>pagina-aanduiding<<}

moeder joegen hem, hij wist niet waarom, eenen kouden schrik op het lijf. Hij werd onrustig, gejaagd en zijn hart klopte hevig. Toen hij de weigering van Martha vernam, bedaarde hij allengskens en voelde weldra zich vergenoegd en verheugd, alsof iets zeer gelukkigs hem was overkomen.
‘Die schielijke schroom, gevolgd door eene niet min schielijke tevredenheid, deed hem nadenken. Hij begon in zijn hart te lezen. Bij slot van rekening kwam hij tot de overtuiging, dat hij Martha sinds geruimen tijd beminde, dat hij haar altoos bemind had, en dat haar huwelijk met eenen andere hem ongelukkig zoude maken.
‘Om zulk een huwelijk te voorkomen, besloot hij haar zijne liefde te bekennen, en, was zij niet afkeerig van hem, te zien haar tot vrouw te krijgen. Het kostte hem moeite tot dien stap over te gaan. Voor de eerste maal beschouwde hij zijne ondeugd in al hare hatelijkheid en bekende, dat ze niet weinig geschikt was, om een verstandig, zachtaardig meisje af te schrikken. Met hulp zijner moeder waagde hij het eindelijk. De goede vrouw zag in zijne liefde het geluk van geheel zijn toekomend leven, verhoopte van deze de genezing zijner ellendige drift. Zij moedigde hem aan. Hij dorst tot Martha spreken. Haar antwoord was wat het wezen moest. Zij beleed, dat zij van hem niet afkeerig, dat zij integendeel hem genegen was, doch voegde erbij, dat zij er nimmer zoude toe besluiten met iemand te verkeeren, wiens ondeugd alle geluk, allen zegen na korten tijd met gewisse verdelging bedreigde. Zij verklaarde ronduit, dat nimmer een

{==107==} {>>pagina-aanduiding<<}

dronkaard, al beminde zij hem nog zoozeer, haar echtgenoot zoude worden.
‘Die verklaring maakte eenen duurzamen indruk op Moritz' gemoed. Zij bragt in hem eenen volledigen ommekeer te weeg. Wat hij vroeger maer bij tusschenpoozen was, een brave zoon, een vlijtig arbeider, en een aangenaam huisgenoot, wien niets te lastig viel noch te zwaar, die zijne ouders en zelfs hunne dienstboden naar de oogen zag, werd hij voortaan altoos. Hij, die vroeger geene week konde laten voorbijgaan, zonder zich meermalen in den drank te vergeten, die dikwijls gansche dagen bij de schenktafel zat, en eerst regt gelukkig scheen bij het gerinkel van glazen en kannen, het stroomen van bier en brandewijn, het getier en gevloek der drinkebroers, de luidruchtige vreugde der kroeg, in een woord, week thans niet meer van de hoeve, wilde geenen druppel sterken drank over zijne lippen laten komen, en schuwde de herberg als de pest. Hij had met al zijne vroegere makkers afgebroken en week standhaftig de verleidelijkste voorstellen uit, welke zij hem tot drinkgelagen of kermispret kwamen doen. Hij bragt het zoo verre, dat hij zijnen ouden vader zijn zwak voor den brandewijn deed vergeten, en achtte zich genoegzaam beloond, wanneer Martha door een aanmoedigend woord, eene vriendelijke bejegening, eenen goedkeurenden blik, zich gewaardigde hem in zijn lofwaardig voornemen te sterken.
‘Middelerwijl had zijne liefde voor het schoone kind, door zijne ordelijke levenswijze gelouterd, van dag tot dag toegenomen. Het aanminnige meisje

{==108==} {>>pagina-aanduiding<<}

was, van haren kant, allengs meer goed geworden. Na verloop van een jaar had zij hem zelfs zoo lief gekregen, dat zij niet langer aarzelde haar lot met het zijne te verbinden. Zij was overtuigd dat het haar minder moeijelijk zoude vallen hem door hare teederheid op het regte spoor te houden, dan het haar geweest was hem van het dwaalspoor af te trekken.


IV.

‘Wie was gelukkiger dan Moritz tijdens de eerste jaren van het echtelijke leven? Niemand voorzeker. Hij had eene schoone, jonge, deugdzame vrouw, lieve kinderen en daarbij fortuin genoeg om voor de toekomst niet te moeten vreezen, zonder te rekenen, dat hij dit fortuin door verstandig overleg, onverpoosde zorg en moedigen arbeid dagelijks vermeerderde. Het was alsof de hemel zijnen terugkeer tot een beter leven hadde willen beloonen. Zoomin als een enkel geschil, een oneffen woord het ligtste wolkje van ongenoegen tusschen hem en Martha had doen oprijzen, zoomin had eenige tegenslag zijnen voorspoed bedreigd. Zijne velden waren vruchtbaarder dan die zijner buren, zijne oogsten de schoonste van de streek, zijne knechten en meiden de vlijt zelve, zijne stallen en zijn vee de best verzorgde, welke men ergens konde aantreffen. Tot overmaat van geluk waren niet alleen zijne kinderen en zijne gade de lievelingen zijner ouders, maar waren ook die ouders en hij de beste vrienden der Werners, de ouders zijner Martha, geworden. De drie gezinnen, hoewel

{==109==} {>>pagina-aanduiding<<}

afzonderlijke hoeven bewoonende, schenen slechts één gezin, door eendragt en liefde verbonden, te vormen.
‘De afgunst eens ellendelings, de wraakzucht eens booswichts maakte een einde aan al dien voorspoed, vernietigde al dat heil, stortte de ouders, de vrouw, de kinderen en Moritz zelven in eenen poel van jammeren.
‘De veefokker namelijk, die eens naar de hand van Martha dong en door haar werd afgewezen, had eerst door hare weigering zich diep gekrenkt en vernederd gevoeld. Toen zij later met Moritz huwde, was zijne verbittering ten top gestegen. Hij had van dan afgezworen zich te wreken. Daar hij bij zijne verregaande boosaardigheid, een huichelaar was, een dier verworpen wezens, die hunne ware gevoelens, hunnen onverzoenbaren wrok jaren lang onder het masker der onverschilligheid, ja onder den schijn der vriendschap weten te verbergen, had hij in den eersten tijd van het huwelijk der voorwerpen van zijnen haat meesterlijk weten te veinzen. Hij had bij dezen geen den minsten argwaan verwekt, geene aanleiding gegeven tot het geringste vermoeden omtrent de poogingen, die hij besloten had in het werk te stellen, om zijnen wrok te koelen.
‘Hij was dikwijls in betrekking met de ouders van Moritz en van Martha voor den aankoop van vee en voorandere zaken den boerenstiel betreffende. Hij bevond meermalen dus zich in de gelegenheid getuige te wezen van het geluk, dat de echtgenooten smaakten. Hierdoor werd zijn haat nog vergroot, zijne wraakzucht aangespoord. En toch wist hil

{==110==} {>>pagina-aanduiding<<}

zijne woede te verbijten, zijne helsche plannen behendig te bewimpelen. Martha werd mede door zijne gehuichelde vriendschapsbetuigingen misleid. In den beginne wantrouwig, had zij geëindigd met een goed mensch, eenen waardigen buurman, eenen vriend van haren man en haar gezin in hem te zien.
‘Vijf jaren waren verstreken sedert den dag, waarop Moritz zijne geliefde bruid als echte vrouw zijne nieuwe deftige hoeve had binnengeleid, toen de valschaard het oogenblik gunstig achtte, om zijne lang beraamde verdervingsontwerpen ten uitvoer te brengen. De dood van Moritz' oude moeder gaf hem hiertoe eene schoone gelegenheid. Martha's man had zich die dood geweldig aangetrokken. Op 't laatste van haar leven had de goede vrouw, alsof zij de rampvolle toekomst voorgevoelde, welke hare kinderen te gemoet gingen, dezen met verdubbelde liefde bemind. Zij had haren zoon geene wenken, geene vermaningen gespaard en hem gesmeekt den goeden wegteblijven bewandelen, toch voort te gaan met het geluk van de zijnen, zijn eigen geluk te behartigen. Op haar sterfbed nog herhaalde zij dien wijzen raad, en was met den naam Moritz op de lippen de eeuwigheid ingetreden.
‘De veefokker liet de eerste dagen van overstelpende droefheid voorbijgaan. Toen Moritz, ook na deze, zeer neêrslagtig bleef, gaf hij te verstaan, dat bezigheid, beweging en verandering van lucht voortreffelijke middels van afleiding zouden wezen. Hij sprak van eene kleine reize voor zaken, en daar ook hij ter bevordering van zijne belangen van huis moest, sloeg hij voor den treurenden vriend te ver-
{==111==} {>>pagina-aanduiding<<}
gezellen. ‘Hij wilde’ zegde hij ‘het zijne bijdragen, om hem gelaten, opgebeurd, getroost in zijn gezin terug te voeren.’
‘De reis werd ondernomen. Zij zoude slechts drie, vier dagen duren. In plaatse van drie dagen, duurde zij meer dan eene week. Moritz keerde werkelijk min bedroefd, gelaten weder. O! zoo Martha geweten hadde ten koste van welke verandering zijne naargeestigheid voor bedaardheid was geweken! - De valsche vriend, de wraakzuchtige boef had de drift van haren zwakken echtgenoot voor den drank heropgewekt. Hij had hem, allengs onmatiger, in den brandewijn de vergetelheid van zijn leed doen zoeken!
‘Hoezeer Moritz voor zijne vrouw poogde te veinzen, het duurde niet lang of zij had de ontwaking van zijnen ingesluimerden hartstogt geraden. Uit alle magt bekampte zij dien hartstogt. Eilaas! Liefkozingen, beden, vermaningen, tranen, niets hielp. Zij had onvoorzigtig den vijand van haar geluk allengs meer invloed op den geest van haren man laten krijgen, en deze maakte van dien invloed gebruik, om al het goede, welk hare liefderijke woorden, hare teedere waarschuwingen, haar weenen en haar gesmeek den eenen dag maakten, den anderen dag door zijne verleidelijke voorstellen, zijne schurkachtige raadgevingen te verijdelen. Daarbij speelde hij zijne huichelaarsrol met zooveel kunst, dat de arme vrouw hem als eenen vriend bleef beschouwen, wiens bijstand haar onontbeerlijk was, om Moritz op nieuws tot inkeer te brengen, om hem

{==112==} {>>pagina-aanduiding<<}

zijne verderfelijke zucht tot den drank op nieuws te doen bekampen en bedwingen.
‘Na het verloop van een halfjaar, was de levenswijs van Moritz volstrekt dezelfde geworden als vóór het oogenblik, waarop hij de overtuiging kreeg, dat hij Martha beminde. Ik zeg dezelfde; ik bedrieg mij: zij was veel erger geworden. Wel sleet hij nu gelijk toenmaals gansche dagen in de kroeg; maar zijn terugkeer tot den huisselijken kring, tot den arbeid was niet even rouwvol, even verblijdend als destijds. Na zijnen laatsten penning aan de schenktafel te hebben verbrast, kwam hij naar huis in eene gemoedsstemming, die hem niet meer toeliet de gedweeë huisgenoot, de vlijtige arbeider van weleer te wezen. Op zijne dagen van uitspatting volgden thans dagen van somber stilzwijgen, van barschheid, oploopendheid en doffe onverschilligheid, die hem onbekwaam maakten om naar de zachte verwijten van Martha te luisteren en ongevoelig voor de klagende streelingen zijner schuldelooze kinderen.
‘Een natuurlijk gevolg van dit alles was, dat zijne zaken niet even voorspoedig bleven. Zijne boerderij werd minder wijs bestuurd, zijn land min verstandig bebouwd, zijn vee min ijverig verzorgd. De dienstboden deden hun eigen zin, daar de baas zelden naar hen omzag. Het oog des meesters maakt het paard vet, zegt het spreekwoord, en dat het spreekwoord gelijk heeft, konden dra Moritz en de zijnen getuigen. Hetzelfde goed, dat eens hun zoo bloeijend eenen welstand opleverde, bragt na weinig tijds niet genoeg op, om hen te laten leven zonder schulden te maken.

{==113==} {>>pagina-aanduiding<<}

‘Zoolang zij konde, zocht Martha het wangedrag van Moritz en den toestand van haar gezin voor het oog der ouders te verbergen. Toen dezen, ondanks hare poogingen, alles te weten kwamen, lieten zij het niet aan harde toespraak noch welmeenende raadgevingen ontbreken, doch zonder vrucht. Hunne bemoeijingen maakten integendeel de zaak erger. Het gebeurde niet zelden, dat hij, na een ernstig onderhoud met hen, waarin zij hem de beweenlijke gevolgen zijner ongeregeldheden voor oogen legden, in de plaatse van enkele dagen, zich gansche weken van de hoeve verwijderde, om in overdaad zijn geluk, zijne gezondheid, zijn fortuin voort te verderven. Hij eindigde met aan de ouders zijn huis te ontzeggen, onder voorwendsel, dat zij Martha de ooren tegen hem volbliezen, haar tegen hem opmaakten, en schuld waren, dat zij hem, zelfs als hij te huis bleef, een treurig gelaat toonde.
‘Alsof zij inblazingen noodig hadde, de arme vrouw, om haar geluk, door Moritz' schuld in ongeluk verkeerd, te betreuren! Alsof men noodig hadde haar opmerkzaam te maken op het verval der eens zoo bloeijende boerenwinning! Zij zelve konde genoeg voorzien hoe Moritz' uitspattingen haar onvermijdeljk tot den bedelzak moesten brengen! Zij had redenen genoeg om te vreezen, dat het alles op eene ramp zoude uitloopen, grooter, gruwzamer dan al het ongeluk, welk tot hiertoe haar had getroffen!


{==114==} {>>pagina-aanduiding<<}


V.

‘Die ramp bleef niet uit. Vooraleer ze u te verhalen, dien ik nogmaals uwe aandacht te vestigen op den laffen booswicht, die Moritz op nieuw het dwaalspoor had doen betreden.
‘Hij had zijne huichelaarsrol zoo lang gespeeld, als maar mogelijk was. Zelfs nadat hij Moritz den weg naar de kroeg had doen hernemen, stelde hij zich bij dezes huisgenooten nog altoos aan als eenen vriend, die het grootste deel nam aan hun verdriet. Had hij, onder eenig voorwendsel, den dronkaard van huis gelokt, en hem in de eene of andere schenke bij kaart- of teerlingspel doen plaats nemen, was hij zeker dat de ongelukkige niet weêr aan zijn gezin zoude denken, dan nadat zijn laatste kreutzer verdronken of verdobbeld was, dan begaf hij zich naar de hoeve. Met gehuichelde deernis op de geslepen tronie, konde hij dan de verderfelijke zucht tot den drank, de droevige levenswijs zijns vriends betreuren, Martha tot geduld aanmanen, haar lot en dat harer kinders bejammeren, haar zijne diensten aanbieden en haar bidden zijne vriendschap op de proef te stellen.
‘In den eerste gelukte het hem door die veinzerij, door die helsche boosheid de edeldenkende Martha te misleiden. Zij meende in den verdelger van haar heil werkelijk eenen vriend, eenen raadsman te zien, die haar bij den terugkeer haars echtgenoots zoude ter hulpe komen. Tamelijk ruw werd die zelfbegoocheling haar ontrukt. Zich van zijn

{==115==} {>>pagina-aanduiding<<}

stuk zeker wanende, ligtte de schurk een hoekje van den sluijer op, waarmede hij zijne duivelsche plannen verhulde. Moritz had volle vier dagen al de kroegen van den omtrek afgeloopen en dacht, daar hij nog geld had, aan geen wederkeeren. Toen liet de veefokker, ten bezoeke op de hoeve, zich ontvallen: “Dat zij, Martha, veel te goed was zich langer om den onverbeterlijken dronkaard te bekreunen. Dat zij beter zoude doen hem aan zijn rampzalig lot over te laten, en, in een vertrouwelijk verkeer met hem, die nooit had opgehouden haar vurig te beminnen, troost voor het doorgestane leed te zoeken.” Die raad, die verklaring deed Martha alles begrijpen. Zij ontmaskerde den huichelaar, verweet hem zijne laaghartige wraak, en verbood hem voortaan hare wooning met zijne tegenwoordigheid te besmetten.
‘De ellendeling zwoer haar dubbelde wraak. Te vergeefs ontdekte Martha aan Moritz zijn snood opzet. De schurk had haar voorgekomen. Hij had aan Moritz doen verstaan, dat zijne vrouw hem ontrouw was geworden, dat zij liefdebetrekkingen had aangeknoopt met den eersten hoeveknecht, een braven, oppassenden jongman, die, waar hij kon, de gevolgen van het wangedrag des meesters poogde te verzachten. De uitslag was, dat de hoeveknecht, de eenigste die nog de boerderij staande hield, smadelijk door Moritz werd weggejaagd, dat de veefokker meer dan ooit het vertrouwen won van den dronkaard, en dat deze bij zijne overige ondeugden eene razende jaloerschheid voegde zonder oorzaak en zonder doel.

{==116==} {>>pagina-aanduiding<<}

‘Thans volgde de ramp. Martha's ouders en Moritz' vader waren, de een na de anderen, ten grave gedaald. Hartzeer had hunne laatste dagen vergiftigd en hunnen dood verhaast. Hunne nalatenschap, door den rijken uitzet, door gedurige voorschotten aan hunne kinderen zeer verminderd, was slechts toereikend geweest, om nog eenen korten tijd eenen schijn van welstand op de hoeve te doen heerschen. Weldra echter lieten de gepaaide schuldeischers op nieuws zich luide hooren. Zij dreigden de zwaar belaste boerderij te verkoopen en Martha met de haren op straat te zetten. Daar borst in eenen stikdonkeren nacht brand uit op de hoeve. Eene roekelooze dienstmeid was, bij 't slapen gaan, te digt de hooischelf genaderd. Eene genster had het vuur in het drooge voeder gestoken, dat eerst zacht smeulend, om middernacht in lichtelaaijen gloed was opgevlamd. Gansch de hoeve, met al wat zij bevatte, werd in assche gelegd. De stallen met al het vee, de schuren met geheel den oogst werden de prooi van het vernielende element. Wat het schroomelijkst van alles was, Martha, de goede, ongelukkige Martha, bezweek het slagtoffer harer moederliefde: zij vond, daar zij hare kinderen redden wilde, met dezen den dood in de vlammen!
‘Moritz was sedert twee dagen van huis, en toefde in eene verafgelegen kroeg, toen de mare van den brand zich verspreidde. Bij drank, gelijk altoos, wanneer hij niet op de hoeve was, nam hij niet veel acht op de akelige tijding: hij ging voort met tuischen en drinken. Daar werden de vlammen zigtbaar in de streek, alwaar hij zich ophield. Men

{==117==} {>>pagina-aanduiding<<}

noemde zijne hoeve. Schielijk ontnuchterd, stoof hij op en snelde als dolzinnig naar de plaatse der ramp. Hij bereikte ze juist op het oogenblik, dat men erin gelukt was, de lijken zijner vrouw en kinderen aan de vlammen te ontrukken. Niet verre van daar stond de booswicht, dien hij zijnen vriend geloofde, het schrikkelijke schouwspel koelbloedig aan te staren. Op dit gezigt werd de dronkaard razend. Er ging een schroomelijk licht op in zijnen geest. Hij zag zijne misdaden in al hare akeligheid en vermoedde wie er voor het minst zooveel schuld aan had als hij. In zijne woede wapende hij zijne hand met eenen vork, dien de brand gespaard had, wierp zich op den veefokker en stiet hem omverre. De gevelde stortte neder, zonder eenen enkelen kreet te uiten.... Als een gevloekte, nam Moritz de vlugt door de velden....
‘Zes jaren overleefde de dronkaard die ijselijke gebeurtenissen. Van al wat hij eens bezat, van al wat hem zijn vroeger leven en zijn moedwillig vernietigd heil konde herinneren, had hij niets behouden dan de wroeging en een medalieken met de beeldtenis zijner vrouw. Zij had het hem op den dag hunner verloving geschonken en sinds had hij het, zelfs ten tijde zijner woestste uitspattingen, aan een snoer om den hals gedragen. Van dit medalieken wilde hij niet scheiden. Ofschoon het gezigt der beeldtenis zijne knagingen verdubbelde, was en bleef het zijn eenigste troost, nare troost, indien men wil, maar toch die, welke hem belette door eene nieuwe euveldaad, den zelfmoord, een einde aan zijne ellende te stellen. Onder de lompen eens

{==118==} {>>pagina-aanduiding<<}

bedelaars doorkruiste hij gedurende die zes jaren geheel het overige Duitschland, en zwierf als een andere Kaïn rond, in gestadigen angst verkeerend, dat men hem als moordenaar den beul zoude overleveren, en door wroegingen verteerd, slechts te vergelijken bij die eens verdoemden. De brandewijn alleen konde hem eenige stonden aan de folteringen van zijn geweten onttrekken. Daarom dronk hij dag en nacht, dronk altoos, wanneer namelijk de aalmoes, hem met verachting toegeworpen, toereikend was om hem, bij een stuk zwart brood, een glas brandewijn te bezorgen.
‘Zijne nachten vooral waren afgrijsselijk. Hij bragt ze gewoonlijk door in de straat, op het veld of in de schuilhoeken der ruwste misdaad. Zijne droomen waren even als zijne waken vervuld met akelige gezigten, onverdragelijke visioenen. Nu vertoonden zij hem de verkoolde lijken van vrouw en kinderen, dan de vertoornde gestalten van ouders en bloedvrienden, en dan weêr de dreigende gelaatstrekken van den vermoorden veefokker. Daarom poogde hij vooral des nachts zijne wroegingen in den drank te smooren. Hij slaagde daarin niet altijd, zelfs wanneer hij genoeg gebedeld had, om eene hoeveelheid brandewijn te koopen, die elken anderen dronkaard in gevoelloosheid zoude gedompeld hebben!
 
‘Zoo luidde ongeveer het verhaal des stervenden. Hij had nauwelijks de kracht het te voleinden.

{==119==} {>>pagina-aanduiding<<}

Gelijk de leeraar het had voorzegd, overleefde hij maar eenige stonden de opgewektheid, welke het glaasje sterken drank hem had geschonken. Bij 't uitspreken der laatste woorden van zijne ijzingwekkende biecht, viel hij achterover, slaakte eenen ontzettenden kreet, en was niet meer. Zijne afgeteerde, grofbeenderige handen hielden het medalieken met zooveel kracht op zijn hart gedrukt, dat het onmogelijk zoude geweest zijn het hem af te nemen, zonder zijne vingers te breken. Hij werd er welligt mede begraven. - Moge God hem genadig en de aarde hem ligt wezen!’




{==120==} {>>pagina-aanduiding<<}

Derde donderdag.

Hoe zonderling een gesprek, tusschen jonge, levenslustige lieden, nu vrolijk dan ernstig, hier geestig daargevoelig, soms wijsgeerig, andere malen dichterlijk, doch immer eigenaardig gestemd, kan rollen, wenden en keeren! Op de vleugelen der luim, des invals, der magtspreuk, des paradoxen voortgestuwd, beschrijft het de zeldzaamste slingerbogten, volgt de wonderlijkste kronkelpaden, om, na tallooze zwenkingen en afwijkingen, vooruit- en teruggangen, de vreemdste rijzingen en dalingen, buitelingen en karpelsprongen, in een punt uit te loopen, mijlen van het doel verwijderd, welk het eerst scheen te zullen bereiken.
Wij hadden begonnen met over koeitjes en kalfjes, het schoone weder en het verblijdend uitzigt van den oogst te redekavelen. De aardappels hadden ons naar Amerika gevoerd. Van daar waren wij naar Sina getogen en hadden een uitstapje naar Japan gedaan.

{==121==} {>>pagina-aanduiding<<}

Eenige bijzonderheden omtrent het gele ras hadden de Maleijers en andere bewooners der Zuidzee-eilanden op het tapijt gebragt. Ten slotte waren wij op het kapittel der Franschen geraakt. Het was in de dagen, dat de terugwerking tegen Frankrijk, voor de eerste maal sedert 1830, aanving zich ook in de staatkundige kringen te doen gevoelen. Er werd te Brussel aan de wenschelijkheid eener toenadering tot Duitschland gedacht en het handelsverdrag met het Zollverein hing, om zoo te spreken, in de lucht. Dat alles was koren op onzen molen, en de verbittering tegen de Franschen, het fransch en de verfransching werd er bij vele Vlamingen niet weinig door aangevuurd. Ook achtten eenigen onzer het teenemaal overbodig den lof der zuiderburen te zingen.
‘Een raar volk, die Franschen!’ zei Willem.
‘Een dwaas volk!’ sprak Kasper.
‘Een beroerd volk!’ riep Ernst.
Daarmede konden anderen niet instemmen, vooral Lieven niet, die met fransche kunst en letteren zeer hoog liep, en zijne bewondering voor het land van Voltaire en Châteaubriand, Horace Vernet en Leopold Robert niet zocht te verbergen.
‘Weêr die satansche overdrijving!’ onderbrak hij. ‘Geven wij eer, wien eere toekomt. De Franschen zijn een groot volk, en al uw smalen zal hen niet beletten het voor drie vierden onzer landgenooten te blijven.’
‘Ja, dat is het schoonste van onze historie niet!’ riep weêr Ernst.

{==122==} {>>pagina-aanduiding<<}

‘Onze historie!’ sprak Lodewijk. ‘Zij is daar, om te bewijzen, dat negen tienden van de rampen, waarmede onze landaard te worstelen had, hem door Frankrijk werden berokkend. Op elke bladzijde toont zij, hoe de Franschen ons ten allen tijde onze vrijheid, onzen voorspoed, onzen roem benijdden, zochten te rooven, en, als zij daarin niet slaagden, ons lasterden en verguisden.’
‘Kwestie van ligging’ meende Hendrik. ‘Immer streeft eene magtige natie er naar de kleinere en zwakkere harer omgeving op te slurpen. Het is eene natuurwet even als de aantrekking door zwaardere lichamen op ligtere uitgeoefend.’
‘En het pleit niet voor onzen goeden smaak, dat wij, in stede van ons te bevredigen met de aantrekking tegen te gaan, moedwillig een volk miskennen, wijl het de zending vervult hem door de Voorzienigheid aangewezen,’ voegde Frans er bij.
‘Wijl het de palen zijner zending overschrijdt’ hervatte Lodewijk met drift. ‘Zich niet vergenoegend met eerlijk op ons te werken, neemt het zijnen toevlugt tot vuige middelen, om ons te verbasteren en later in te palmen.’
‘En al ware het zoo,’ riep Lieven ‘uwe uitvallen zouden niet minder misplaatst wezen. De onregtvaardigheid van anderen geeft u 't regt niet op uwe beurt jegens hen onregtvaardig te zijn, en gij zijt het, wanneer gij de Franschen een beroerd volk noemt. Gij vergeet, dat dit beroerd volk aan de spits der europeesche beschaving staat!..’
‘Zoo beweert het’ viel Kasper hem in de rede; ‘doch alleen zij, die geene andere dan parijzische

{==123==} {>>pagina-aanduiding<<}

beschaving kennen, laten zich door die grootspraak verblinden.’
‘.... dat het schoone dingen gedaan heeft en voortreffelijke hoedanigheden bezit’ ging Lieven voort, als hadde hij de onderbreking van Kasper niet gehoord.
‘Welke hoedanigheden?’ vroeg Willem.
Lieven haalde de schouders op:
‘Vooreerst zijn de Franschen de geestigste natie van de wereld’ antwoordde hij.
‘Alweder naar zij zelven zeggen’ deed Kasper aanmerken.
‘Zij hebben het vaudeville en den cornet à piston uitgevonden’ lachte Ernst.
‘Den cornet à piston, dat is niet zeker’ zei Willem. ‘Wat het vaudeville betreft, zij mogen er wel mede varen. Het vaudeville! Een schoone vond, voorwaar! Een vak, hetwelk zij, die 't met geluk beoefenen, zich schamen, als zij voor twee cents literarisch genie in het lijf hebben! Een ware hutsepot met ellendige koepletten en nog ellendiger snedigheden gekruid. Als gij u getroffen voelt en op het punt zijt van te huilen, komt de wanhopige minnaar of de diep ellendige minnares en zingt een liedje met eene stem zoo schor, zoo anti-muziekalisch, dat u de liefde vergaat, en gij 't moet uitschateren, of gij wilt of niet. Ziedaar, ik heb nooit de vertooning van zoo'n knoeijerij bijgewoond, zonder misselijk of kwaad te worden. Het is eene schande, dat wij dergelijke misgewrochten op onze schouwburgen dulden, en ons vaderlandsch tooneel, zal het

{==124==} {>>pagina-aanduiding<<}

ooit ernstig worden, moet met heel dien voddenboel afbreken.’
‘Volgt daaruit, dat het den Franschen aan geest mangelt?’ vroeg Frans.
‘Verstaan wij elkander wel’ sprak Karel. ‘Wat is eigentlijk geest? Is het de koddige opvatting en uitdrukking van een denkbeeld? De geschiktheid om den vrolijken kant eener zaak, het drollige eens toestands, de belachelijke zijde eens gebreks, het ongerijmde, in een woord, te ontdekken en te doen uitkomen? In dat geval staan de Franschen ver achteruit bij sommige natiën, die zij log en zwaarmoedig wanen, wijl zij zelven den waren geest noch den echten humour begrijpen. Ja, indien gij met het woord geest die ziekelijke overspanning, die ontembare wispelturigheid, die ligtzinnige levendigheid, die verguizingszucht bedoelt, welke zich lucht geeft in armzalig woordenspel, calembourgs en niets beduidende kwinkslagen; indien gij de allergemeenste soort, de valsche munt van den geest voor wezentlijken geest houdt, dan zijn zij inderdaad ons aller meesters. Gelukkig bestaat daarin de ware geest niet. De verstandige Franschen zijn het daaromtrent met Duitschers en Engelschen eens, en betreuren het, dal zoovelen te Parijs, onder voorwendsel van geestig te zijn, de toevlugt nemen tot erbarmelijke zinverdraaijingen en kinderachtige vergelijkingen, om hunne medemenschen te honen, wat goed en schoon is te bespotten, het zedelijk gevoel te kwetsen, zoo niet te verstompen.’
‘Rabelais, Molière, Scarron, Beaumarchais en

{==125==} {>>pagina-aanduiding<<}

zelfs Boileau bezaten eenen anderen geest’ liet ik mij ontvallen.
‘Het is zoo’ ging Karel voort. ‘Dan, de tijd waarin zij leefden is lang voorbij. Kom in onze negentiende eeuw met hunnen geest af, en gij zult hooren hoe men u te Parijs zal uitlachen. Gemelde schrijvers zijn oud en versleten, zijn rococo. Flikkergeest, letterkundig vuurwerk, ziedaar wat men op onze dagen verlangt. Wilt gij een bewijs? Molière wordt schier niet gespeeld dan voor de banken. Men zegt, dat er geene tooneelspelers meer zijn, die hem kunnen vertolken. Ik geloof veeleer, dat er geen publiek meer is, welk hem verstaat, welk het echt humoristische zijner karakters, het treffend komische zijner toestanden bevat. Ik geloof het, omdat ik de domste en onzedelijkste charges en parades te Parijs zie furore maken en de gewrochten van den schrijver der Femmes savantes in de schaduw stellen.’
Lieven noemde die zienwijze nogmaals overdreven. Volgens hem mogt men geheel de natie niet verantwoordelijk maken voor den wansmaak van een gedeelte der parijzische bevolking. Hiertegen bragt Karel in, dat de wansmaak in Frankrijk algemeen was en, eilaas! zelfs naar andere landen overwoei. Hij haalde het voorbeeld aan van het nederlandsche tooneel en verklaarde dezes heropkomst en bloei onmogelijk, zoo lang het voortging bijna uitsluitelijk op vertalingen te leven.
Edmond nam het woord. Ook hij wilde niet toegeven, dat de Franschen aan de spits der europeesche beschaving staan. Kasper kwam hem ter hulp. Hij

{==126==} {>>pagina-aanduiding<<}

ontwikkelde de thesis der fransche grootheid, poogde te bewijzen, dat zij de algemeene bewondering niet verdient en beweerde, dat zij veelal in de verwaandheid, de snorkerij der Parijzenaars alleen bestaat:
‘Zij roepen op alle toonen,’ dus besloot hij zijn betoog, ‘schreeuwen op alle daken, dat zij alleen groot, dat zij de grootste aller stervelingen zijn, en de domkoppen bij ons en elders knikken, beamen en schreeuwen hen na. Eenige dier domkoppen hebben bij toeval den neus in Parijs gestoken, al wat daar blinkt voor goud genomen en zich van geheel Frankrijk een denkbeeld gevormd, naar hetgene zij, soms tamelijk slecht, zagen. Zij meenen, dat het overal in de provincie zoo jolig, zoo flikkerschoon, zoo rumoerig, zoo bedwelmend toegaat als in de prachtige straten en op de heerlijke pleinen der wereldstad. Grove dwaling! Weet gij wat een regtzinnig Franschman mij onlangs bekende? Luistert: ‘Parijs’ zegde hij ‘is een bedriegelijk uithangbord, waarmede Frankrijk de vreemde badauds misleidt. Het is een schoon hoofd op een leelijk lichaam. Het doet mijn land gelijken aan het beeld in den droom van Nabuchodonosor, met dit verschil, dat hier niet alleen de voeten maar al de overige ledematen van aarde zijn. Wanneer ik uwe bloeijende, verlichte provinciën, met hare levendige, rijke steden, hare weelderige dorpen, die bij ons steden zouden heeten, nevens onze doodsche, verachterde departementen stel, met hunne armoedige hoofdplaatsen van drie, vier duizend zielen, zonder handel, zonder nijverheid, en met hunne nog armere dorpkens, schuilplaatsen van ellende en geestesslavernij, dan

{==127==} {>>pagina-aanduiding<<}

wordt mijne ziel met weemoed vervuld; dan vraag ik mij zelveu af, hoe gij over uw aardsch paradijs durft klagen, en vloek de centralisatie, die de bloei van geheel een volk aan die van een middelpunt heeft opgeofferd!’
Lieven was, zoo min als Frans, ik en Hendrik uit het veld geslagen. Daar wij wanhoopten de vrienden tot eene meer bezadigde zienwijze over te halen, achtten wij het nutteloos eene wederlegging te beproeven, die, in allen gevalle, vrij moeijelijk zoude geweest zijn. Wij zwegen dus. Wij hadden echter niet gedaan. Nog moesten wij eene lange, kernige rede van Lodewijk hooren, die, het verwijt van overdrijving wederleggend, trachtte aan te toonen hoe de Franschen zelven de grootste overdrijvers zijn en daaraan al hunne teleurstellingen op het gebied van kunst, letteren, wetenschap en politiek te wijten hebben. Volgens hem was de geschiedenis van Frankrijk in vier woorden vervat: onwetendheid, verwaandheid, wispelturigheid en overdrijving.
Dat ging te verre. Lieven konde het niet verkroppen. Hij stond gereed om op nieuws eene lans ter gunste van de Franschen te breken en het buitensporige dier onverzoenlijke gallophobie te brandmerken. Hendrik kwam hem voor. Waarschijnlijk vreesde hij, dat de twist te hoog zoude loopen. Hij deed Lieven een teeken:
‘Ik geloof’ sprak hij ‘dat men zich van weêrszijden aan het vergrijp pligtig maakt, den Franschen in zoo harde woorden door Lodewijk verweten.’

{==128==} {>>pagina-aanduiding<<}

‘Hoort! hoort!’ klonk het onder de kastanie-boomen, dat het vast tot op den voorhof van het S...sche kasteel weêrgalmde.
‘De Franschen zijn noch zoo groot noch zoo klein, als men hen poogt te maken’ ging hij voort.
Er werd geknord.
‘Ik beschuldig niemand’ hervatte hij, zonder zich aan die afkeurende betooging te stooren, ‘zoomin als ik iemands bedoelingen misduid; doch gij zult mij toelaten u te zeggen, dat ik met geene van beide partijen het volkomen eens ben.’
Hij wendde zich meer bepaaldelijk tot Edmond, Lodewijk en de overige franschhaters:
‘Ik begrijp uwe verbittering tegen al wat fransch is. Zij spruit voort uit een loffelijk gevoel. Gij bemint het vaderland, wilt het vrij, onafhankelijk en gelukkig zien, en beschouwt den invloed van den zuidelijken nabuur als eenen ernstigen hinderpaal. Gij acht het uwen pligt tegen dien invloed te velde te trekken. Daarom betwist gij de Franschen niet alleen de hoedanigheden, welke zij zich ten onregte aanmatigen, maar zelfs die, welke zij inderdaad bezitten. Gij handelt als de tuinman, die eenen scheefgroeijenden boom in overgestelde rigting buigt, om hem te beter regt te krijgen.’
Na eenig tegenstribbelen, gaven de aangesprokenen toe, dat Hendrik niet teenemaal ongelijk had.
‘Gij’ sprak deze tot Lieven, Frans en mij ‘vreest, dat men ons van stelselmatigen Franschhaat zal beschuldigen; dat men ons zal verwijten immer eenen Franschman op den neus te hebben, en eindigen met onze waarschuwingen in den wind

{==129==} {>>pagina-aanduiding<<}

te slaan, wanneer wij de blinde bewonderaars en naäpers van Frankrijk hunne dwaling onder het oog brengen. Daarom maakt gij de Franschen grooter dan ze werkelijk zijn.’
Wij beleden, dat daarvan iets konde wezen.
‘Voor mij’ vervolgde hij ‘zijn de Franschen eene natie als al andere, hebben zij hunne hoedanigheden en hunne gebreken, hunne deugden en hunne ondeugden, gelijk ieder volk, gelijk iedereen. Dat al te groote levendigheid hen tot overdrijving voert, dat deze hen wispelturig maekt, en dat zij door onwetendheid dikwijls verwaand worden, is maar al te waar; doch vergeten wij niet, dat er Franschen en Franschen zijn, dat niet alle Parijzenaars met minachting op de bewooners van andere landen nederzien, en dat Frankrijk met al zijne gebreken werkelijk schoone dingen heeft gedaan, nog dagelijks doet, en lang nog doen zal.
‘Hieruit volgt, dat het ongeoorloofd is onze zuiderburen een beroerd volk te noemen. Volgt er insgelijks uit, dat wij hen op hun woord moeten gelooven, wanneer zij overmoedig zich de grootste, de alleen groote onder de natiën noemen? Integendeel. De Belgen, die onbezonnen hen nabaauwen wanneer zij op hunne voortreffelijkheid boffen, zijn in mijne oogen domooren en slechte vaderlanders. Dat Frankrijk invloed op ons zoeke uit te oefenen, kan men vergeven; dat wij zelven het in de hand werken, is onvergeeflijk. Die invloed bedreigt inderdaad ons volksbestaan. Hij is het Damocles' zwaard, dat sedert eeuwen ons boven het hoofd hangt, en met Frankrijk op te hemelen ten koste van België, too-
{==130==} {>>pagina-aanduiding<<}
nen wij ons onwaardige burgers, handelen wij als landverraders.’
Allen juichten die woorden van Hendrik toe en vereenigden zich, om over de versmaders van eigen deugd en grootheid, de aanpredikers van vreemde begrippen, taal en zeden den staf te breken.
Het gesprek kreeg wederom eene andere wending. Van fransche overdrijving kwam men tot engelsche, amerikaansche en eindelijk tot belgische. Kasper haalde eenige voorbeelden van vlaamsche overdrijving aan, die hartelijk gelach verwekten.
Toen sprak Edmond:
‘Het is altemaal niets, wanneer de overdrijving maar hun kwalijk bekomt, die er zich pligtig aan maken: zij hebben wat zij verdienen en mogen hunne teleurstellingen en ongevallen aan zich zelven wijten. Erger is het, als onschuldigen voor eens anders verkeerdheid boeten, en dat gebeurt. Hoe dikwijls zien wij niet, dat lieden die gedurende eene lange reeks jaren elkander goed waren, lief en leed met elkaâr deelden, overhoop geraken, en, hun verleden verloochenend, eene toekomst te gemoet gaan vol oneenigheid, krakeel, nijd, en wederzijdsche plagerijen en vervolgingen, alleen wijl een hunner, om eene kleinigheid, eene nesterij, zich inbeeldt door den anderen beleedigd, verongelijkt te zijn geworden? Soms is een onnoozel woord, zonder den minsten schijn van kwaadwilligheid gesproken, eene beuzelarij, een niets, daarvoor genoeg. Dit woord, die beuzelarij wordt door de overdrijving tot eene hemeltergende eerrooverij, een wraakroepend boevenstuk vergroot, en in de plaats van twee

{==131==} {>>pagina-aanduiding<<}

boezemvrienden, bereid om malkander overal en in alles ten dienste te staan, hebt gij twee onverzoenlijke vijanden, gereed om de een den anderen te lasteren, te benadeelen, ongelukkig te maken.’
‘Voorbeelden van soortgelijke overdrijving treft men vooral onder bloedverwanten aan’ zei Frans. ‘Zoo gij wilt, zal ik u voor mijne boet’ - hij had niet gelezen - ‘eenen trek verhalen, waaruit gij zult zien, hoe weinig sommige menschen noodig hebben om tegen iemand eenen haat op te vatten, die niet dan met hun leven eindigt.’
Het aanbod van Frans was ons, na de lange haspeling, zeer welkom. Wij schoven bij, en luisterden naar het volgende:

De gescheurde kraag.

De Armaris.

Ik reisde door het Vlaandersche steedje X... In de bijzonderste straat was eene talrijke schaar burgers voor de wooning van eene mijner bekenden - mijn vader is geboortig van X... - bijeengestroomd. Ik vernam, dat jufvrouw Verbeeck - mijne kennis - eene maand te voren was overleden en dat de verkooping ging geschieden van een deel harer nalatenschap, bestaande in lijnwaad, kleederen, zilverwerk, huisraad en wat dies meer.
Onder de ouder- en nieuwerwetsche meubels, voor het sterfhuis tentoongesteld, bemerkte ik eene sierlijke antieke kast, van die, welke onze voorouders met den geleerden naam armaris bestempel-
{==132==} {>>pagina-aanduiding<<}
den, die men later eenvoudig schappraai heeft genoemd, en waarop men in onzen tijd mede den algemeenen en barokken titel van bahut heeft toegepast, ofschoon ze eigentlijk niets van eene kist hebben. Het was een prachtig, nog geheel gaaf monster der nijverheidskunst van weleer, een van die voorwerpen, welker ontmoeting het hart eens romantiekers of eens oudheidskundigen doet poppelen van vreugd, die een rijk liefhebber met goud betaalt, en welke sommige Engelschen met taai geduld en grenzenlooze drift in de antwerpsche Kempen opzoeken. In het eikenhout was geen spoor van memel te ontwaren; het zuiverlijnige snijwerk scheen van eene meesterhand; en de engelenhoofdjes, waarmede de deurkens en de kroonlijst prijkten, waren zoo lief van teekening, al de overige ornamenten zoo smaakvol aangebragt, zoo ongeschonden gebleven, dat ik mij niet herinnerde ooit de weêrgade van zulk een kunstjuweel te hebben aangetroffen.
Mijn voortreffelijke vriend D... is een hartstogtelijk minnaar van dergelijke antikiteiten. Dank aan zijne onverpoosde moeite en zorgen, is het hem gelukt eene verzameling bijeen te krijgen, die met de keurigste van dien aard de vergelijking kan doorstaan. Als men in zijne wooning treedt, waant men zich in een burgershuis der 16e eeuw verplaatst, zoo rijk zijn al de zalen, kamers, gangen en kabinetten gestoffeerd met kasten, kisten, ledekanten, aanregttafels, kapstokken, waarderoben en knielbanken, waarvan de jongste voorzeker dagteekenen van Keizer Karels tijd. Overtuigd, dat een pronkstuk als het deze hem vreugdig zoude verrassen, besloot ik

{==133==} {>>pagina-aanduiding<<}

mijn reisje eenige uren te vertragen, den verkoop bij te woonen en te zien, of het mij niet mogelijk zoude wezen aan eenen voordeeligen prijs de armaris magtig te worden.
En ik slaagde. Voor eene kleinigheid werd het ding mij toegewezen. Slechts weinige liefhebbers boden zich aan, daar verreweg de meeste X....enaars verkozen elkander de logge mahonihouten kommoden en andere smakelooze moderne buffetten te betwisten.
Niet zoodra had het gebruikelijke geluk er meê! mij uit den mond van den roeper aangenaam in de ooren geklonken, of het werd mij moeijelijk langer de begeerte te wederstaan mijnen koop meer op mijn gemak te bezigtigen. Ik wilde namelijk mij vergewissen, dat mijne antikiteit eene ware antikiteit was, en geene van die valsche, gefabriekeerde, gelijk men er in eenige steden onzes vaderlands weet te vervaardigen, met zoo verbazende behendigheid, dat zelfs het oog des kenners zich door nagebootste memelgaatjes en andere kunstig bewerkte sporen van ouderdom laat misleiden. Te dien einde deed ik het gekochte meubel een paar huizen verder nederzetten, en ging aan 't onderzoeken. God dank! ik vond mij in mijne verwachting niet teleur gesteld: alles bewees mij, dat ik eene goede zaak gedaan had en mijnen vriend een geschenk zijner waardig zoude kunnen aanbieden.
Na de kast van buiten te hebben bezigtigd, wilde ik ze ook van binnen doorsnuffelen. Ik vond er mijn genoegen in een aantal laadjes en schuifjes open te trekken, waarmede de bovenste helft was voorzien.

{==134==} {>>pagina-aanduiding<<}

Spoedig bemerkte ik, dat mijn aankoop nog meerder waarde had, dan ik mij had verbeeld. In een der laadjes ontdekte ik eene kostelijke kanten kraag, welke de overledene waarschijnlijk vóór vele jaren daarin had geborgen, want zij zag geel als was en de snede ervan herinnerde aan de kragen, welke de bejaarde dames in mijne jeugd droegen. Hoe dit halssieraad in de armaris was vergeten, liet zich door deze omstandigheid verklaren, dat het niet als de kast, die aan hetzelve tot bewaarplaats verstrekte, gaaf en ongeschonden was gebleven. Integendeel, aan den eenen kant was het deerlijk gehavend: eene lange scheur scheidde de kraag in twee ongelijke deelen.
Terwijl ik aandachtig het gevonden voorwerp beschouwde, mij zelven afvragend, hoe toch die leelijke scheur het fraaije halskarkant eener eerzame oude vrijster had kunnen ontsieren, van wier zorgvuldigheid en sparige puntigheid ik meer dan eens getuige was geweest; terwijl ik op diezelfde scheur ik weet niet welk mal liefde-avontuur aan 't bouwen was, naderde mij iemand, die sedert eenige stonden al mijne bewegingen met hardnekkige belangstelling scheen gade te slaan. Het was een man van middelbaren leeftijd, zindelijk doch povertjes gekleed, en in zijne hemdsmouwen, als een werkman, die pas van zijnen arbeid is opgestaan. In zijn uiterlijk was niets ongewoons, tenzij een dikke stijve hairbos, eene ware halve maan, - hij ging blootshoofds - die mij seffens aan eenen schoenmaker deed denken. Er lag echter iets onverklaarbaars in den blik, dien hij op de kraag

{==135==} {>>pagina-aanduiding<<}

wierp, welke ik nog altoos tusschen duim en wijsvinger vasthield. Wrok maar tevens weemoed spraken uit dien blik. Daar voer bliksemsnel eene gedachte mij door het hoofd; de kerel, die mij en mijnen voud met zijne oplettendheid vereerde, was vast en zeker een hebzuchtig erfgenaam, die met de bewering afkwam, dat de kraag niet in den koop begrepen was, en ze mij wilde doen afgeven. Even snel besloot ik de kraag te verdedigen unguibus et rostro, dat is met al de standvastigheid, of wil men de halsstarrigheid, die mij kenmerkt, wanneer ik, bij ergens eenen redetwist, vermeen het regt op mijne zijde te hebben, iets wat - 't zij in het voorbijgaan gezegd - altijd het geval is. Immers, zoo redeneerde ik, was de schappraai mij toegewezen, gelijk zij ging en stond, en dat wilde voor mij zeggen: met ap- en dependentiën, met al wat zij bevatte.
Terwijl ik bij mij zelven aen 't besluiten was en bewijsgronden opzocht, om mijne zaak te pleiten en den aanvaller den bek te snoeren, ging hij voort met weemoedig op de kraag te turen. Ik werd langs hoe meer hardnekkig in mijn voornemen. Daar opende hij den mond. Ik verwachtte mij aan een bevel; hoezeer bedroog ik mij. Eene bede, eene demoedige bede rolde hem aarzelend van de lippen.
‘Neem niet kwalijk, mijnheer’ sprak hij beschroomd. ‘Houdt gij aan die kraag?’
Er lag zooveel droefheid in den toon zijner stem, dat het mij min of meer week werd om het hart.
‘Niet bijzonder’ antwoordde ik. ‘Ik zal u zelfs bekennen, dat ik naar iemand uitzag, om ze aan

{==136==} {>>pagina-aanduiding<<}

den man of liever aan de vrouw te helpen.’
Het was eene leugen; doch ik wilde hem - altoos in de veronderstelling, dat hij toch een hebzuchtige erveling konde wezen - te kennen geven, dat het mij minder om 't betwiste voorwerp zelf dan om mijn goed regt te doen was.
Hij begreep mij kwalijk:
‘Als gij er nog geen kooper voor hebt,’ hernam hij ‘zoudt gij mij zeer aan u verpligten met ze mij aan een' ordentelijken prijs af te staan.’
‘'t Is een oudkleerkooper’ dacht ik, half kregel, wijl mijne gelaatskunde en mijn geest van opmerking door zijne woorden ineens werden te schande gemaakt. - Om mij te wreken, besloot ik hem het ding te doen bepeperen.
‘Hoeveel eischt gij?’ vroeg hij verder.
‘Het is een kostelijk stuk’ zei ik. ‘Het is veel waard.’
‘Of het kostelijk is, weet ik niet,’ klonk zijn antwoord ‘en of het voor een' ander veel waarde heeft, evenmin. Voor mij, eilaas! is zijne waarde bijzonder groot....!’
En hij scheen lust te hebben om te weenen. Zijne stem trilde; er perelde eene traan in zijn oog.
Dus nogmaals eene teleurstelling! Deze reis maakte ze mij niet boos. Wat hij mij zegde, wat hij niet zegde, het beven zijner stem en de traan in zijn oog boezemden mij belangstelling in:
‘Wat wilt gij zeggen?’ riep ik.
Hij wendde geen' blik van de kraag.
‘Ik wil zeggen’ hervatte hij ‘dat die eigenste

{==137==} {>>pagina-aanduiding<<}

kraag schuld is, dat ik en mijne arme kinderen... dat wij..... kortom, dat juffer Verbeeck ons uit haar erfdeel heeft gesloten, ofschoon zij mijne nicht, volle nicht was, mijnheer!’
En alsof de pooging, welke hij had moeten doen, om mij de bekentenis af te leggen, waarom hij aan 't bezit der kraag hield, zijne krachten had uitgeput, zweeg hij eensklaps, boog het hoofd en liet zijne tranen vrijen loop.
Ik vermoedde eene geschiedenis, eenen trek van kleinsteedschen geest, en dewijl niets mij belette nog een luttel te X... te vertoeven, dewijl ik ten andere de noodige maatregels moest nemen, om mijnen vriend D... de gekochte armaris over te maken, en zelf voor het inpakken en verzenden diende te zorgen, wilde ik de gelegenheid benuttigen, om die geschiedenis te vernemen. Ik reikte den man mijnen vond:
‘Daar hebt gij de kraag’ zei ik. ‘Ik schenk ze u, doch op eene voorwaarde.’
Met duizend dankbetuigingen aanvaardde hij.
‘En die voorwaarde...?’ vroeg hij.
‘Gij zult mij uitleggen, waarom gij aan die kraag houdt.’
‘Dat wil ik; maar de historie is vrij lang, zeer alledaagsch: zij kan u vervelen.’
‘Zult gij straks in 't Engelsch Hof komen?’
Het Engelsch Hof is een hotel, alwaar ik vroeger nog was afgestapt.
‘Als gij 't verlangt...’
Een uur later was mijn aankoop ingepakt en op

{==138==} {>>pagina-aanduiding<<}

't rijtuig besteld. De man van de kraag zat nevens mij op nummer 10 in 't aangewezen hotel en deed mij zijn geval uiteen.
Ziehier dit geval:


Jufvrouw Verbeeck.

In 't jaar... Ik zal liefst het jaar verzwijgen. Ofschoon de heldinne van het verhaal lang op het kerkhof van X... in de koele schaduw der cypressen en treurwilgen rust, leven nog eenige van de persoonen, welke ik ga opvoeren, en het zoude mij spijten, indien iemand hen, door mijne schuld, met vragen om verdere bijzonderheden ginge lastig vallen.
Te X... dan leefde, over vele jaren, mevrouw de weduwe Verbeeck, geboren Van Lamoen, en hare dochter, juffer Kristina. 't Waren welstellende, zelfs rijke menschen. De vader, een der voornaemste nijverheidslieden van de plaats, had haar een goed kapitaal, in huizen, renten en landerijen belegd, nagelaten.
Jufvrouw Verbeeck was zeer schoon. Gansch X... roemde op haar, en de bewooners der omliggende gemeenten, die in de stad verkeerden, plagten haar de bloem van X... of de lieve Kristina te noemen. Daarbij was zij wel opgevoed, - zij speelde guitaar, indien ik 't wel heb - gespraakzaam en lieftallig met hare kennissen, en handig in alle soort van vrouwenarbeiden. Dat zij zich fier, ja trotsch op haren rijkdom, en niet min op hare lichaams- en geestesgaven toonde, valt ligt te verstaan; doch zij scheen goedhartig. Of zij 't inderdaad was, zullen wij zien.

{==139==} {>>pagina-aanduiding<<}

Het konde niet missen of Kristina moest eenen langen sleep vrijers hebben. Immers te X... even als in de groote steden, waren destijds reeds de jonge lieden zoo dom niet meer de meisjes enkel om hare schoonheid en hare deugd te achten. Een jaarlijksch inkomen van ettelijke duizenden frank was er, gelijk elders, de beste aller aanbevelingen, en de burgerdochters, welke die aanbeveling misten, liepen gevaar onbemerkt te verbloeijen of hare keus tot eenvoudige handwerkers beperkt te zien, al ware hare deugd helder als kristaal, hare schoonheid buitengewoon geweest als die der Venus van Melos.
Dus, Kristina had eenen langen sleep vrijers, dat is vrienden en bekenden van de sterkere kunne, die op haren persoon en nog meer op het fortuin van wijlen vader Verbeeck verlekkerd waren. Zij zat veel in de voorkamer harer wooning voor het raam te arbeiden; want zij wierp gaarne een' blik op dezen en genen voorbijganger, en vond er een groot genoegen in de lieden bij middel van haren spion heimelijk gade te slaan. Ook telde geene straat zoo vele jonge wandelaars als de hare. De huishuren sloegen er op en de eigenaars werden er van dag tot dag moeijelijker. Dat was niet al. Wanneer zij des zondags met hare moeder ter kerke ging - zij gingen altoos op hetzelfde uur - konde men eene ongewoone beweging bespeuren in de straten, die naar den tempel leidden. Al wat te X... aanspraak maakte op elegantie of fijnen toon, bevond zich, vóór of na de mis, op haren weg, om het geluk te smaken haar te groeten. Men verhaalt tegen-
{==140==} {>>pagina-aanduiding<<}
woordig nog wonderen van de moeite, welke sommige X...sche heeren zich getroostten, om hare aandacht te vestigen. Er waren er, die, na haar en hare moeder eene eerste maal te hebben ontmoet, twee, drie straten omliepen, om haar nog eens te saluëren met al de zwierigheid en de heuschheid waarvoor zij vatbaar waren. Anderen dreven het verder en liepen jaaruit jaarin, bij helderen zonneschijn zoowel als betrokken lucht, met eenen regenscherm onder den arm. Zij spekuleerden op het weder en koesterden de hoop, dat, den eenen of den anderen keer, het toeval hen genoeg zoude begunstigen, om eene malsche bui, bij het uitkomen der kerk, te laten vallen en hun de gelegenheid te verschaffen hun dak aan te bieden, ten einde eenen witten voet in het huis der vrouwen te krijgen. IJdele hoop! Kristina en hare moeder waren voorzigtig. Vooraleer uit te gaan, hadden zij de voorzorg al de punten van den gezigteinder te onderzoeken. Bij de verschijning van het minste zwarte wolksken, namen zij zelven eenen regenscherm mede.
Op zekere tijdstippen van het jaar waren de kenteekens dier algemeene stemming der trouwlustige jeugd nog meer zigtbaar. Die tijdstippen waren Nieuwjaar, halfvasten, 1 mei en 24 julij. Op nieuwjaar stond de bel van mevrouw Verbeeck geen oogenblik stil: het regende letterlijk visiten en visiet-kaartjes. Mei Graaf of Greef - zoo wordt ook te X.. halfvasten genoemd - bragten de twee banketbakkers van het steedjen de vrouwen, van wege bekende en onbekende vereerders, danig vele spikulatiën en

{==141==} {>>pagina-aanduiding<<}

marsepeinen mannen, dat dezen er geheel het overige van den vasten, des morgens bij het ontbijt en des avonds bij de collatie, genoeg aan hadden, en dan nog zich verpligt zagen een goed deel der zoete geschenken aan hare vriendinnen uit te deelen. Met 1 mei waren het de serenades en aubades, die haren gang gingen. Ons land heeft ten allen tijde door zijnen geest van vereeniging uitgemunt. Vooral te X... openbaarde zich die geest op bijzondere wijze. Behalve het leesgezelschap, dat den naam had uit letterkundigen te bestaan, wijl de leden er de gazet kwamen lezen, trof men er aan: twee maatschappijen van harmonie, drie van fanfaren, zes van koorzang en ik weet niet hoeveel van kruis-of handboog, bolle-en kegelspel, vinken en kanarievogels, zonder van een ruim aantal kringen te gewagen, welker leden zich een min kunstmatig doel voorstelden en zich bevredigden met nu en dan en corps... te eten. De overige genootschappen hadden natuurlijk met jufvrouwen Verbeeck niets te stellen; de toonkundige des te meer. Alle bragten haar op den laatsten april een avondmuziek met fakkels en lantaarns, of wekten haar des anderdaags in de vroegte met een morgenconcert. De eerste magistraat van X... werd op den duur jaloersch en beweerde, dat de juffer meer eerbewijzen kreeg dan hij zelf, hetgeen, volgens hem, den eerbied voor het gezag afbreuk deed en eenen gevaarlijken geest verraadde... Den 24 julij eindelijk, den naamdag van Kristina, kwamen er bloemtuilen van alle grootte en van alle prijzen bij haar aan, en al wie in zijnen boezem maar een

{==142==} {>>pagina-aanduiding<<}

greintje dichtvuur meende te voelen pinken, achtte zich in geweten verpligt het snaartuig van den wand te langen en de lier te tokkelen, om hetzij een acrostiche of een klinkdicht, hetzij een klaaglied of iets ergers voort te brengen. Het eenigste weekblad der plaats moest den volgenden zondag met een bijvoegsel uitkomen, om al de dichtjes ter eere van Kristina ruimte te verschaffen.
Zal ik het zeggen? Al die eerbewijzen, al die huldebetooningen hielpen niet. Was de juffer ongevoelig aan zooveel achting en liefde? Bleef zij onverschillig bij zooveel eerbied en ridderlijke beleefdheid? Ik geloof het niet. Immers gold dat alles misschien meer haar geld dan haren persoon, zij konde het ook voor hare deugd en schoonheid nemen, en wie juffer blijft koud bij de bewondering harer ware of ingebeelde hoedanigheden? Als ik dus zeg, dat die huldebewijzen, die eerbetooningen niet hielpen, wil ik alleen te kennen geven, dat zij dengenen weinig baatten, die ze haar bragten; dat het geenen hunner gelukte het hart der wreede schoone te raken. Was dat hart van steen? Was Kristina niet in staat een teeder gevoel te koesteren? Was zij in de wieg gelegd niet om te beminnen, maar om bemind te worden? Er waren er die het beweerden, toen zij, na jaar en dag, geene verandering aan haar bespeurden, en stil aan de hoop begonnen op te geven. Nogtans... Doch neen, laten wij liever de gebeurtenissen spreken. Zij zullen ons zeggen, of de hopelooze minnaars, die haar zwijgen aan koelzinnigheid toeschreven, al of niet gelijk hadden.


{==143==} {>>pagina-aanduiding<<}


Leelijke Janen.

Er woonde niet verre van mevrouw en jufvrouw Verbeeck een jongman, die onder de voornaamste aanbidders van Kristina mogt gerekend worden. Die jongman heette Adriaan Pattyn en was eigenaar en bestierder van eene groote azijn- en bierbrouwerij.
Wat hem in aanzien had gebragt bij zijne medeburgers en door die van zijnen ouderdom deed benijden, was zijne welstellendheid alleen niet. Het is waar, hij stond aan het hoofd der bestbeklante zaak van geheel X... en bezat daarnevens uitgestrekte grondeigendommen; doch voordeelen van dien aard bezaten ook andere jonge lieden, die nogtans op verre na niet in tel waren gelijk hij. Wat hem dan van die andere onderscheidde? Men oordeele:
De brouwer was zeer leelijk. Zijne wezenstrekken waren zoo onregelmatig, hij was zoo deerlijk door de pokken geteekend, dat men hem in de wandeling leelijken Janen heette. Dat hij dien bijnaam a! vroeg verdiende, blijkt daaruit, dat deze hem van zijne teederste jeugd werd toegevoegd, hoe zeer het zijne moeder hinderde, die niet konde begrijpen hoe haar wicht hem had gekregen, daar hij ja een luttel pokdalig, maar anders het liefste kind van de wereld was. Nog had hij zijne eerste broek niet versleten, of al de knapen uit de buurt noemden hem aldus, tot groote ergernis der brave vrouw, en daar met de jaren zijne schoonheid niet had toegenomen, bleef hij ook in lateren leeftijd dien spotnaam behouden.
Het ontbreekt in de wereld niet aan lieden, die van gevoelen zijn, dat alles hier op het ondermaan-
{==144==} {>>pagina-aanduiding<<}
sche zijne goede en zijne kwade zijde heeft. Volgens hen zoude elke hoedanigheid hare onhebbelijkheid medebrengen, en omgekeerd elk gebrek zijne min of meer groote volmaaktheid. Dat zulks met leelijken Janen eenigzins het geval was, kan niet geloochend worden. Gewoon van jongs af op zijne onaangename gelaatstrekken te hooren smalen, had hij de noodwendigheid gevoeld door andere eigenschappen te vervangen wat hem aan schoonheid ontbrak, ten einde eenigermate het evenwigt te herstellen. Zoo had hij op school braaf opgepast en geleerd, te huis vlijtig gestudeerd, zijn verstand ontwikkeld, zijnen geest beschaafd en zijn hoofd met nuttige kennissen verrijkt, terwijl anderen, uiterlijk min misdeeld, zich bevredigden met te luijaarden, te spelen en hun vermaak te zoeken. Ook had hij al spoedig de faam van eenen der schranderste bollen van X... verworven. Op zijn twintigste jaar werd hij beschouwd als een beslagen gast, een afgrond van geleerdheid, wat misschien niet veel zegt in een steedje van vierden rang, doch hem niettemin in eenen benijdens-waardigen toestand plaatste. Hij was nog geene acht-en-twintig, toen zijne medeburgers, bij eene verkiezing voor den gemeenteraad, het oog lieten op hem vallen, en hem met bijna eenparige stemmen benoemden, om hunne belangen op het stadhuis te helpen waarnemen. Hij regtvaardigde ten volle hun vertrouwen, en dat hij zich met evenveel ijver als bekwaamheid van zijne taak wist te kwijten, moesten weldra de weinigen bekennen, die gemeend hadden tegen hem te mogen stemmen.
Edoch niet slechts aan zijne schranderheid, zijne

{==145==} {>>pagina-aanduiding<<}

beslagenheid, had leelijke Janen zijnen zetel van raadsheer te danken. Ook zijne welsprekendheid was groot, altoos voor X..., wel te verstaan. In gezelschappen was hij zeer gezocht om zijne bespraaktheid. Geen konde als hij de roerendste en andermaal de grappigste voorvallen opsnijden; geen de lieden beurtelings hartelijker aan 't lachen en gewetensvoller aan 't huilen brengen. Dat was nog niets: op het stadhuis hadt gij hem moeten hooren. Daar deed hij werkelijk aan Mirabeau denken, door zijne pokdaligheid niet minder dan door de kracht en klem zijner aanspraken. De woorden stroomden hem uit den mond lijk een bruisende waterval, als hij zijn onderwerp meester was, en bij 't bepleiten van ettelijke vraagpunten: het hangen van nieuwe lantaarns, het afbreken van een bouwvallig huis, het benoemen van eenen tweeden policieman en het begieten der straten tijdens de hondsdagen, had hij zijns gelijken niet. De bijval, dien hij onder zijne ambtgenooten en onder het publiek vond, was dikwijls buitengewoon. Enkele malen was die bijval zoo reusachtig, dat de brouwer na de zitting, onder het huiswaarts keeren, het betreurde het edele beroep van verdediger der weduwen en weezen, der bankroetiers en scheidsmuren niet te hebben omhelsd. Als advokaat had hij den roem zijner welsprekendheid wijd en zijd kunnen doen klinken, en wie weet tot welke hooge staatsambten zijne bekwaamheid hem hadde gevoerd. Dat hij 't voor het minst tot eenen presidentszetel bij eene voorname regtbank hadde kunnen brengen, leed voor hem en zijne bewonderaars geenen den minsten twijfel.

{==146==} {>>pagina-aanduiding<<}

Eilaas! Gelijk zijn gebrek, zijne leelijkheid voor Adriaan Pattijn hare goede zijde had gehad en van hem den schranderen bol gemaakt dien wij kennen, zoo had ook zijne hoedanigheid, zijne bespraaktheid, haren kwaden kant. De brouwer was een wonder van welsprekendheid, een ware schoontaal, een Mirabeau op zijn X....sch; hij werd als een monster van geleerdheid, zakenkennis en vertelkunst geprezen; maar... hij zelf wist het te wel. Hij was te fier op zijne geestesgaven, te trotsch op zijn talent, liet zich op zijne voortreffelijkheid te veel voorstaan. Van daar, dat hij gaarne, te gaarne sprak, over allerhande onderwerpen, en geene gelegenheid liet voorbijgaan, zonder met zijne redenaarskunst te schitteren; van daar ook, dat hij door zijn spreken zich weleens onaangenaamheden op den hals haalde, zijne zaken bedierf en lieden tegen zich opruide, die anders hem zouden gunstig gebleven zijn.
Dit was het geval met Kristina. Hij was het sedert lang met zijn eigen eens, dat zij de beste vrouw zoude wezen, welke hij te X... en in al de omliggende plaatsen konde vinden, en behoorde, gelijk ik vroeger heb gezegd, tot de jongmans, die als hare aanbidders werden beschouwd. Nog meer: onder al degene, welke officiëel of officieus naar heure hand dongen, had hij 't meeste kans. Aan zijn uiterlijk had hij voorzeker die kans niet te danken; aan zijne beminnelijkheid al evenmin: hij had eenen hekel aan bouquets, dichtjes, serenades, Graven en andere galanteriën, welke hij lafheden noemde, en bragt Kristina nooit iets anders dan zijn net gedrukt visietkaartje verguld op sneê.

{==147==} {>>pagina-aanduiding<<}

Dan, zijne bespraaktheid, zijn verstand en het aanzien, waarin hij door deze stond, pleitten geweldig ten zijnen voordeele. Mevrouw Verbeeck en hare dochter zagen hem gelijk hij was en ontveinsden zich niet, dat een Adonis een geheel ander voorkomen moest hebben; doch hij had vele andere verdiensten. Vooreerst wogen zijne brouwerij en zijne overige bezittingen zwaar in de balans. Daarbij was hij raadsheer, konde schepen worden, wie weet?... burgemeester. De titularis was oud, zwaarlijvig en eene geraaktheid is zoo gauw gekomen: binnen éen jaar of twee konde de burgervader by de vaderen wezen. Die vooruitzigten stemden de vrouwen zeer ter gunste van leelijken Janen, en zonder het elkander te bekennen, waren zij tot de overtuiging geraakt, dat geene betere partij te X... zich konde opdoen, hadden zij, elk van haren kant, besloten, hem de voorkeur op al andere vrijers te geven. Het eenigste, wat Kristina voor alsnog terughield van eene openhartige bekentenis aan hare moeder, van eene openbare verklaring ten voordeele van den brouwer, was haar trots en de vreeze voor de spotternijen, waarvan het misvormde wezen des toekomenden haar welligt het voorwerp zoude maken.
Zoo stonden de zaken, toen zekeren dag een der vrienden van Pattijn, een zijner medevrijers, die te weten was gekomen, hoe gunstig de Verbeecks over den raadsheer dachten, dezen eenen goddeloozen trek speelde, en hem de gelegenheid verschafte zijne welsprekendheid ten koste van zijne goede kans ten toon te spreiden. Het was in een talrijk gezelschap

{==148==} {>>pagina-aanduiding<<}

van jonge lieden. Men had lekker gedineerd, smakelijk gegeten en dapper gedronken. Juffer Verbeeck kwam op het tapijt. Met eene trouwloosheid, waarvoor vrienden alleen berekend zijn, poogde de mededinger van Adriaan te betoogen, dat voor de overige aanbidders van Kristina alle hoop nog niet verloren was. Pattijn had, dank aan zijnen raadsheerszetel, veel voor, dat stond vast; maar de kans konde keeren, en niemand moest den moed opgeven. Jufvrouw Verbeeck was min eer-, min geldzuchtig dan men dacht, en het was niet onmogelijk, dat zij aan eenen onbegoeden doch welgemaakten jongman de voorkeur gave op eenen rijken, welbespraakten, wiens uiterlijk te wenschen liet.
De brouwer beging de onvoorzigtigheid op die uitdagende taal te antwoorden. Hij had een glas wijn te veel gedronken. Met honend medelijden gewaagde hij van zijne medevrijers, zelfs van die, welke ernstig in aanmerking verdienden te komen. Volgens hem mogt de schoone Kristina hem alleen nemen. Wie zoude haar dezelfde voordeelen aanbieden? Zij hadde geen verstand moeten hebben, om hem te verleggen. Maar zij had verstand, dit regt liet hij haar gaarne wedervaren, en dus zoude zij hem de voorkeur geven. Er viel daaraan niet te twijfelen. Zij was hem zeer genegen, hij wist het van goed paart; en al ware zij het niet, dan nog zoude zij op den duur gedwongen zijn hem hare hand te schenken. Zij zelve was daarvan overtuigd, en haar dralen bewees alleen, dat zij, fier als zij was, er voor het oogenblik nog niet konde toe besluiten zich te vernederen en het hoofd te buigen. Dat was echter niets.

{==149==} {>>pagina-aanduiding<<}

Binnen kort zoude zij gedwongen zijn van den nood eene deugd te maken. Hij was daarvan zoo zeker, dat hij er niets aan waagde van nu af al de aanwezigen op zijne bruiloft te noodigen.
Dat was te grof, zelfs inter pocula. Allen, behalve Pattijn, dachten het, al zegden zij 't niet. Vooral dacht zulks de vriend, die de trotsche verklaring had uitgelokt. Hij spoedde zich des brouwers woorden aan eene der vriendinnen van Kristina over te brieven. Hij deed haar die mededeeling, op de nadrukkelijke voorwaarde der strengste geheimhouding, wat ten onvermijdelijken gevolge had, dat des anderdaags reeds moeder en dochter Verbeeck, benevens de halve stad, wisten met welke verregaande vermetelheid Adriaan van zijn aanstaande huwelijk had gesproken.


Wederzijdsche wrok.

Men kan denken, hoe de trotsche Kristina gestemd was, bij 't vernemen van de ongehoorde taal door haren voornaamsten aanbidder gevoerd. Zij en hare moeder werden letterlijk razend, en te meer, naarmate zij die taal rijpelijker overwogen. Immers, het overbrieven was niet zonder verzwaren toegegaan, en bij slot van rekening moesten de vrouwen in het denkbeeld verkeeren, dat de brouwer Kristina had gekompromitteerd, en het vermoeden gewekt van ongeoorloofde betrekkingen tusschen haar en hem. Die gedachte vervulde mevrouw met afgrijzen en deed de juffer tranen van woede storten. Kristina

{==150==} {>>pagina-aanduiding<<}

zwoer nimmer de vrouw van den raadsheer te worden, al werd hij van morgen af burgemeester genoemd, al getroostte hij zich de grootste vernederingen, al kwame hij haar op zijne bloote kniën om vergiffenis smeeken.
Het duurde niet lang, of leelijke Janen begreep, hoe deerlijk hij zijne kans had verkeken. Wel speet het hem zeer en betreurde hij zijne onvoorzigtige woorden; doch wat was er aan te doen? Bitter weinig. Hij beproefde het nogtans de gebelgde schoone te vermurwen, haren toorn te stillen. Vruchteloos: Kristina wees al zijne ontschuldigingen, ophelderingen, teregtwijzingen met koelheid van de hand, scheepte al de persoonen, welke als bemiddelaars optraden, droogjes af. Ten einde raad, waagde het Adriaan haar eenen der volgende zondagen, bij 't uitgaan der kerk, zelf aan te spreken. Hij bad, smeekte haar in roerende bewoordingen hem ten gehoore te ontvangen en naar zijne regtvaardiging te luisteren. Het was boter aan de galg. Zij antwoordde, dat zij met hem niets te stellen had, niets wilde te stellen hebben, verbood hem strengelijk bij haar aan huis te verschijnen, en eindigde met het ernstige verzoek haar niet meer op de straat het woord toe te stieren.
Voor een gewoon mensch ware reeds die afwijzing eene zware beleediging geweest; voor iemand lijk den brouwer, voor een lid van den stadsraad, was die beleediging bloedig. Men bedenke: zij was hem niet in het bijzonder, onder vier oogen, maar in 't publiek, in 't aanzien van de gansche stad toegesnauwd. Zelfs waren er van zijne medevrijers, die

{==151==} {>>pagina-aanduiding<<}

met onverholen vreugde eenige van Kristina's bitse woorden hadden opgevangen en met verrukking voortzegden. Nog den eigensten avond wist iedereen welk onthaal aan Pattijn bij 't uitgaan der kerk was ten deele gevallen, welk affront de jufvrouw hem had aangedaan. Nog den eigensten avond werd in vele huizen de ruwe afleiding besproken en gekommentariëerd, welke de dochter van mevrouw Verbeeck den schoontaligen stadhuisman had gegeven.
Was het te verwonderen, dat Adriaan op zijne beurt hevig kwaad, razend werd? Dat hij op zijne beurt zwoer Kristina den hem gedanen hoon duur betaald te zetten? Niemand zal het beweren. En hij hield woord. Te rekenen van dien dag, ging geene week meer voorbij, zonder dat aan mevrouw en jufvrouw Verbeeck onaangenaamheden werden berokkend. Nu eens waren het naamlooze brieven, die haar van verschillende zijden werden toegestuurd en waarin men haar alles behalve vleijende dingen aanteeg; dan weêr booze geruchten, die op de kap van Kristina werden verspreid, zonder dat het haar of hare moeder mogt gelukken de uitvinders er van te ontdekken. Zoo verkeerden drie vierden van X... eens verscheidene dagen in het geloof, dat jufvrouw Verbeeck erg door den lintworm werd geplaagd, bij haar ontbijt een brood van twee pond en eene magt van weggen verorberde, en weldra bleek zonneklaar, dat zij sedert hare geboorte nooit aan eenige andere ziekte dan ligte verkoudheden had gelaboreerd. Een andermaal werd voor de vaste waarheid verteld, dat zij valsch hair droeg en soms schrikkelijk van de maar werd bereden. Alleen de

{==152==} {>>pagina-aanduiding<<}

krachtige tegenspraak van den eenigsten coiffeur der plaats, die bij groote gelegenheden heur hair in papillotten zette, en de nadrukkelijke verklaring van den geneesheer, die hare moeder behandelde, konden een einde aen die praatjes stellen. Een nog ongerijmder gerucht deed zekeren dag de Verbeecks gansch haar fortuin in de spaansche fondsen verliezen. Haar verlies werd eene volle week als echt beschouwd, ofschoon zij zich de moeite gaven aan Jan en Alleman te verzekeren, dat zij nooit spaansche fondsen hadden bezeten. Van eenen pas werd het huwelijk van Kristina, of met eenen vrekkigen, ouden podagrist, of met eenen armen duivel uit eene achterbuurt, eens zelfs met eenen millioenen-rijken neger aangekondigd; en korts daarop werd berigt, dat een jongman van eene deftige gentsche familie, met wien zij op trouwen stond, het haar tamelijk onbeleefd had afgeschreven, op grond van haar jammerlijk karakter en hare boosaardigheid. Het was schroomelijk! De geruchten en plagerijen hielden niet op. Er hoefde een meer dan gewoon vernuft, om al de akeligheden uit te peinzen, waarmede men de vrouwen zocht te kwellen. Meiden konden zij niet meer houden. Hadden zij eene goede, dan werd ze haar door belofte van hooger loon en betere behandeling afgenomen; eene slechte konden zij niet kwijtgeraken. Men voege hierbij, dat er grove baldadigheden voor hare wooning werden gepleegd. Kwade jongens lieten zich des avonds aan hare bel hangen, stopten leelijke voorwerpen in het sleutelgat harer straatdeur, of bemorsten haren verschgeschilderden gevel met

{==153==} {>>pagina-aanduiding<<}

kool; meiden uit de buurt schuddeden hardnekkig vuilnisbakken voor hare wooning, of zochten, onder het keeren, ruzie met hare dienstbode. Dronkaards kwamen ja onder hare vensters hun gevoeg maken, en eens had de policie ter nauwernood kunnen beletten, dat haar een scharminkel of charivari werd gebragt. Kortom het verblijf te X.... werd de vrouwen op allerhande wijzen onverdragelijk gemaakt, en ware het niet geweest, dat zij te zeer aan haar huis hielden, om in een ander te kunnen leven, zij zouden stellig naar eene der naburige steden zijn gaan woonen.
Dat overigens het onvergeeflijke gedrag van Pattijn en de vervolging, waarmede hij de Verbeecks lastig viel, Kristina niet van besluit deden veranderen, spreekt van zelf. Hij had misschien gerekend, dat zij uit vreeze voor verderen overlast tot hem zou terugkeeren; maar hij had gerekend zonder den waard. Al het leed, dat hij haar berokkende, diende slechts om den afkeer te vergrooten, dien zij sedert het voorgevallene op het noodlottige diner van hem had gekregen. Die afkeer ging van lieverlede over in eenen bitteren wrok, eenen onverzoenlijken haat; en daar de brouwer door 't mislukken van zijn plan nog lastiger werd, moest het onvermijdelijke gevolg wezen, dat voor het einde van het eerste jaar eene wederaanknooping der vroegere betrekkingen volstrekt onmogelijk was geworden. Ook mislukten al de poogingen, welke op het einde van dit eerste jaar, door wederzijdsche vrienden werden aangewend om eene verzoening te stichten. Bij de eerste woorden van vrede, welke gemelde

{==154==} {>>pagina-aanduiding<<}

vrienden uitten, vielen moeder en dochter tegen den brouwer uit met eene drift, die de verzoeners ontmoedigde. Adriaan wilde evenmin van eene schorsing der vijandlijkheden hooren, toen hij de uitvallen vernam, en duidde het diegene zijner kennissen kwalijk, die, zonder zijne voorwete, zich tot zijne voormalige passie hadden gewend.
In den loop van het tweede jaar was nogtans allengs eene soort van wapenstilstand ingetreden. Van lieverlede hadden de plagerijen tegen moeder en dochter opgehouden. Tevens hadden dezen het onnoodig geoordeeld den brouwer langer als een wangedrocht af te schilderen. Wel was de wederzijdsche wrok niet verminderd; doch men liet elkander meerder rust. Dat voor 't overige de verbittering der vrouwen dezelfde was gebleven, daarvoor kan eene gebeurtenis, welke omtrent dien tijd plaats greep, ten bewijze verstrekken.


Ons Genoegen.

Onder de maatschappijen, welke te X... bloeiden, was er eene, waarvan wij tot hiertoe niet hebben gerept, en die nogtans eene bijzondere melding verdient. Zij voerde ten titel Ons Genoegen, en telde, zegde men, in haren schoot, de grappigste snaken, de vieste mannen van de stad en hare omstreken, wat niet weinig beduidt, als men in aanmerking neemt, dat de X....enaars van oudsher te boek staan als de lustigste broeders, de grootste geestigaards van heel dat gedeelte van Vlaanderen.
Wat de leden van Ons Genoegen die benijdens

{==155==} {>>pagina-aanduiding<<}

waardige befaamdheid had verworven, was hunne alomgeduchte kwelzucht, hunne onverstoorbare vrolijkheid en hunne rustelooze kwaadpitserij. Terwijl die van andere kringen zich bevredigden met te vergaderen, hetzij om de dagbladen te lezen of muziek te maken, hetzij om te eten of te drinken, waren zij er enkel op bedacht hunne medeburgers perten te spelen, en bij middel van min of meer onschuldige streken schrik op het lijf te jagen. Zij waren bekend als de vermakelijkste grappenmakers, de onverbeterlijkste spotvogels, de gevaarlijkste spuiters van gansch de provincie. Geen voorval van eenig belang, dat hun niet stof tot lachen, ja tot ondeugende plagerijen leverde. Op Vastenavond vertoonden zij in 't aanzien van de bevolking voorname trekken uit de chronique scandaleuse van X..., en bleven op andere tijden van het jaar niet stil. Had, bij voorbeeld, een huisvader wat luidruchtig met zijne wederhelft getwist, dan mogt hij zeker zijn den volgenden ochtend met letters van eenen voet hoogte op de schoonste plaats van zijnen gevel geschilderd te vinden: Hier is rook in huis. Kwam ergens een huwelijk tot stand en had iemand iets bijgedragen om den bruidegom en de bruid met elkander in verkeer te brengen, dan werd hem door de zorg der leden van de maatschappij een paar prachtige gele kousen toegestuurd. Had eindelijk eene jonge dochter den naam in eenen meer dan gewoonen graad trouwlustig te wezen, dan konden de mannen van Ons Genoegen niet nalaten op een goeden morgen eenen bespottelijk toegetakelden strooman aan hare deur te hangen. Verder waren

{==156==} {>>pagina-aanduiding<<}

dezelfde mannen groote liefhebbers van scharminkels - zij hadden een volledig blikken muziek tot eigen gebruik doen vervaardigen, - van het afhaken en verwisselen van uithangborden, van valsche brand! -geroepen, van verzenden op den eersten April, van het toesturen van roggen Graven met Halfvasten en van het bestellen van worstenbrooden met peën op Verloren Maandag. Voor het wegtrekken van iemands stoel op 't oogenblik dat hij wil nederzitten, het zwart maken van sukkels in volle gezelschap, het aaneennaaijen der kleederen van samensprekende persoonen, het dichten van koddige liedjes op allerlei gebeurtenissen, voor honderd andere pleizierige kunstjes meer, konde niemand eene hand water bij hen halen. Geen wonder dus, indien zij voor de geestigste lieden van het om zijne geestigaards beroemde steedje werden gehouden, en door iedereen met ontzag en schroom bejegend.
Leelijke Janen had ook deel gemaakt van Ons Genoegen, doch sedert kort om persoonlijke redenen zich van de lijst der leden doen schrabben. De kring had namelijk op een gegeven oogenblik geweigerd zijnen wrok ten dienst te staan. Wij spraken daareven van eene schimpserenade, een charivari, waarmede jufvrouw Verbeeck was bedreigd geworden. Dit scharminkel hadde Ons Genoegen haar op verzoek van Pattijn moeten brengen. Dan, er bevonden zich onder de leden verscheidene jongelingen, die naar de schoone Kristina vrijdden. Dezen hadden de policie verwittigd, en met hare hulp het ontwerp verijdeld. Gemelde jongelingen begrepen,

{==157==} {>>pagina-aanduiding<<}

dat hunne deelneming aan zulke betooging nagenoeg gelijkstond met eene verzaking van alle aanspraak op Kristina's hand, met eene opgeving hunner lang gekoesterde hoop, en zoo'n heldhaftige opoffering hunner dierbaarste belangen ging boven hunne magt. Van daar hunne weigering in het gevraagde ketelmuziek mede te werken en hun berigt aan de policie; van daar eene smartelijke teleurstelling voor den brouwer en zijne verwijdering uit een genootschap, dat tot dan toe hem onder zijne sieraden, zijne steunpilaren had geteld.
Die verwijdering nu hadden vele leden kwalijk opgenomen. Door zijne eigene vrienden werd zij den raadsheer als een misslag, ja als eene lafheid aangewreven. Ten gevolge van eenen al te ergen streek, had de maatschappij in den laatsten tijd vele vijanden gekregen. Nog durfde men niet opentlijk tegen haar te velde trekken; maar iedereen gevoelde, dat zulks bij de eerste de beste gelegenheid zoude geschieden. En juist in zulke omstandigheden nam Pattijn zijn afscheid, liet hij zijne makkers in den steek! Het was slecht; het was onvergeeflijk. Het bragt de ijverigste leden op het denkbeeld den afvalligen konfrater eene les te geven. Zonder met elkander af te spreken, vatteden zij, ieder van zijnen kant, het besluit, hem vroeg of laat voor zijne afvalligheid te straffen, hem hun misnoegen over zijn lafhartig gedrag duchtig te doen gevoelen.


{==158==} {>>pagina-aanduiding<<}


Nieuwe vrijaadje.

Hiertoe hadden zij weldra de kans klaar.
Tijdens de eerste maanden na zijn mislukken bij Kristina had Adriaan enkel wraak geademd en aan niets gedacht dan het koelen van zijnen haat. Allengs begon hij ook aan iets anders te denken. Het tweede jaar had pas aanvang genomen, of hij koesterde nevens dien haat, een zachter, een aangenamer gevoel: eene nieuwe liefde. Het was aan die liefde, dat de Verbeecks langzamerhand het verminderen en eindelinge het ophouden der vervolgingen van haren vijand te danken hadden.
De nieuwe passie van den brouwer was eene eenvoudige winkeldochter. Het zal welligt bevreemden, dat hij, met zijn fortuin, met zijnen naam en zijne stelling, en na bijkans de bruidegom van het schoonste en rijkste X...sche meisje te zijn geweest, zijne oogen liet vallen op eene juffer in zoo'n ondergeschikten toestand geplaatst. Dan, men vergete niet, dat zijn uiterlijk veel te wenschen liet, dat hij leelijke Janen heette. Daarbij, zijn voorwerp was, wel is waar, winkeldochter; doch zij was tevens de nicht van de lieden, bij welke zij inwoonde, bezat een goed kapitaaltje en was hoofdzakelijk van buiten naar de stad gekomen, om den handel te leeren, dien zij plan had later voor eigen rekening te drijven.
Ongelukkig voor Adriaan, behoorden die lieden, de oom en de tante van het meisje, niet tot zijne vereerders. Zonder te rekenen dat zij van eene

{==159==} {>>pagina-aanduiding<<}

andere staatkundige gezindheid waren dan de zijne, hadden zij vroeger moeijelijkheden met hem gehad voor eene ton zuur bier, welke hij geweigerd had te laten uithalen. Hierbij kwam verder, dat de brouwer, om zich op den oom te wreken, die sedert zijn huisbier elders bestelde, dezen, met hulp der leden van Ons Genoegen, eene leelijke pert had gebakken. De oom deed in koloniale waren en had het fraaiste uithangbord van de stad: eene gouden koffijtrommel op een hemelsblauw veld, waaronder in groote letters, mede van goud: J. Verbraecken, koopman en kruidenier. Die laatste woorden hadden eens Pattijn en zijne makkers des nachts van het uithangbord afgezaagd en vervangen door de helft van het vrij bespottelijk uithangbord eens buurmans, eens hondendoktors, zoodat de verbaasde burgers des anderdaags lazen: In de Gouden Koffijtrommel, J. Verbraecken, snijdt honden en katten aan eenen civielen prijs. Die streek had opschudding verwekt en vele weken achtereen stof tot lachen geleverd. Na jaar en dag was de kruidenier het gepleegde indachtig gebleven, stemde bij elke verkiezing tegen den brouwer, deed al zijne bloedverwanten tegen hem stemmen, en, iets ongehoords te X..., waar al de inwooners, zonder uitzondering elkaâr bij iedere ontmoeting groeten, had de stoutheid hem op de straat den goeden dag te weigeren.
En op de winkeldochter van dien haatdragenden handelaar was thans Pattijn verliefd! Met de nicht van dien vijand wenschte hij in den echt te treden! Het was stout en zijne onderneming vergde veel

{==160==} {>>pagina-aanduiding<<}

omzigtigheid. Aan eene geregelde vrijaadje viel natuurlijk niet te denken: hij hadde zich den toegang tot nicht Johanna zien weigeren, van het oogenblik dat hij het zoude gewaagd hebben den vloer des winkels van Verbraecken te betreden. Wat aangevangen? Pattijn had het spoedig gevonden. De tante begaf zich vroeg te rust: zij ging, gelijk men zegt, met de kiekens slapen. Onderwijl was de oom gewoon een uurtje in het leesgezelschap door te brengen. Die gewoonte maakte Adriaan zich ten nutte. Daar het niet anders konde, vernederde hij zich tot een verkeer in het geniep. Het kostte zijnen hoogmoed te meer, daar anders eene openlijke vrijerij hem het middel zoude verschaft hebben de spijtige Kristina veel ernstiger te kwellen en haar te toonen, hoe hij haar teenemaal versmaadde. Dan, er zat niet anders op, en gelijk het spreekwoord zegt: In tijd van nood eet men korsten van pasteijen.
Hij verkeerde dus in het geheim. Niet zoodra was de donker ingevallen, waren de goede burgers van de straat, of, de kraag van zijnen jas over zijne ooren opgehaald, de klak diep in de oogen gedrukt, sloop hij als een dief naar den kruidenier. Men heeft weleens beweerd, dat hij zich niet ontzag eenen valschen neus aan te binden, maar niets is die bewering komen bevestigen. Al wat men met zekerheid weet, is dat hij soms zich in eenen ouden schanslooper van zijn' vader zaliger wikkelde. Hoe guur het weder ook ware, hij vatte post in de nabijheid van de Gouden Koffijtrommel en wachtte geduldig op het sein, dat, volgens afspraak, zijn Johken moest geven, om hem te verwittigen, dat tante op hare kamer was

{==161==} {>>pagina-aanduiding<<}

en oom naar de societeit. Had hij dit sein gezien, dan trad hij den winkel binnen, volgde het nichtje in de achterkamer of de keuken - de meid had zich door kleine geschenken laten omkoopen - en vrijdde tusschen hoop en vrees, tot het uur naderde, waarop Verbraecken zijne gazet gelezen, zijne pijp gerookt en zijn glas uitzet gedronken hebbende, plagt naar huis te keeren. Even voorzigtig sloop dan de raadsheer de kruidenierderij uit, om den volgenden avond dezelfde krijgsverrigting te herbeginnen.


Het Liedeken.

Hoe het kwam, is nooit uitgelekt; maar zekeren avond werd de brouwer door Verbraecken verrast, terwijl hij met zijn meisje vertrouwelijk zat te keuvelen. Had de kruidenier vermoedens opgevat? Had iemand het geheim der gelieven verraden? Of werd de meid door gewetensknagingen verontrust? Uiterst moeijelijk zoude het wezen op die verschillende vragen te antwoorden. Vast gaat het, dat de kruidenier dien avond de maatschappij eerder verliet en den sleutel in zijne huisdeur stak, toen Adriaan bezig was met het nichtje voor de honderdste maal de genoegens van den echtelijken staat onder de verleidelijkste kleuren af te malen, en, na behoorlijk te hebben gepocht op zijne brouwerij, zijnen titel van raadsheer en zijne grootsche verwachtingen, een treffend tafereel wilde ophangen van het onverstoorbare geluk, welk een paar tortelduifkens als hij en de winkeldochter noodzakelijk zoude smaken.
Daar werd goede raad duur. Wat bleef er over?

{==162==} {>>pagina-aanduiding<<}

Den oom afwachten, hem alles bekennen en eene aanvraag in formâ doen? Het was veel gewaagd. Smadelijk konde de halsstarrige Verbraecken Pattijn aan de deur smijten. Zich versteken? Waar, om de liefde Gods? De achterkamer bood geen' schijn van wijkplaats. Indien slechts eene kleederkast, eene ruime schappraai of iets dergelijks voorhanden geweest ware; maar niets. In de keuken zag het er niet beter uit. Niet eens een ellendig zandhok onder den trap! En de hachelijkheid van den toestand vermeerderde elke sekonde. Na zorgvuldig de straatdeur op het nachtslot te hebben gedaan, stapte de kruidenier op de keuken toe, waarin de gelieven vooreerst gevlugt waren, daar deze, meer verwijderd, ten minste een weinig uitstel gunde. Met kloppend hart, ten prooi aan doodelijken angst, hoorden zij hem naderen. In hunne ontsteltenis hadden zij naauwelijks het bewoud op redmiddels te peinzen. Reeds was de oom in den gang, die naar de keuken leidde, en geene tien stappen meer van deze. Wat begonnen, lieve deugd?... Hemel! De blik van Adriaan viel op een voorwerp, dat hij in zijne verbauwerering eerst niet bemerkt had. Hij kreeg eene gedachte en klampte er zich aan vast met de wanhoop, die den drenkeling ook naar een stroohalm doet grijpen. Het bewuste voorwerp was een ledig rijstvat, vóór weinige uren in de keuken geplaatst, dewijl het den winkel belemmerde, en dat men des anderdaags op zolder zoude brengen. Snel als de wind schoot de brouwer er op toe, ligtte het deksel, en wipte er in. Het was tijd: op denzelfden stond ging de deur open, trad de kruidenier binnen

{==163==} {>>pagina-aanduiding<<}

en drukte de onthutste nicht zijne bevreemding uit haar nog op te vinden.
Wat verder gebeurde? Of de oom op den inval kwam eenen blik in het ledige vat te werpen en wat het gevolg was van zijne ontdekking? Hoe alles zich had toegedragen, heeft men nooit geweten. Verbraecken, weinig van zeggen, was de man niet om zijne huisselijke aangelegenheden op straat te brengen. Het nichtje had reden tot zwijgen. Wat Pattijn betreft, hij heeft zich met zijne meest vertrouwde vrienden nooit daaromtrent uitgelaten. Alleen, beweerde twee dagen nadien de stemme des volks, die, zegt men, de stemme Gods is, dat de verbolgen oom zijnen vijand in de eigenaardige schuilplaats ontdekt en met dreigende woorden en woest gebaar gedwongen had die te verlaten. Hij had, altoos volgens dezelfde stemme, inderdaad hem smadelijk uit zijn huis gejaagd en beloofd hem de beenen vaneen te slaan, indien hij later zich nog verstoutte piepkenduik of hij hunkert te komen spelen.
Wat er ook van zij, de leden van Ons Genoegen waren met het voorval zeer in hunnen schik. Zij haastten zich het te benuttigen en met hunnen ex-konfrater den draak te steken. Zij lieten een liedeken in druk verschijnen, dat in vijftien koepletten op de wijze van Peerlala het gebeurde beschreef, gretig door de bevolking van X... gelezen, en spoedig door de straatjongens gezongen werd. Daarin werden de heimelijke bezoeken van den armen Adriaan, zijne vrijaadje, de onverwachte tehuiskomst van Verbraecken en de angst der gelieven uitvoerig beschreven. Het ledige rijstvat speelde er eene belangrijke

{==164==} {>>pagina-aanduiding<<}

rol in. Het stelde verder den raadsheer in het bespottelijkste licht en schilderde hem af, daar hij, de kleederen met rijstmeel gewit, de leelijke gelaatstrekken door den schrik dubbel misvormd, uit het vat kroop en den kruidenier door eenen knieval zocht te vermurwen. Het meldde hoe hij weenend den oom had gesmeekt het voorval niet ruchtbaar te maken en ten slotte met een paar schoppen onder zijne broek werd aan de deur gesmeten. Het hatelijkste klonk het laatste koeplet. Het was eene zedeles of moraal, zoo vernederend als beleedigend voor den brouwer en vatte in zeven regels de quintessence, dat is al de boosaardigheid en de bloedige spotternij der vorige koepletten te samen, weshalve wij, om een denkbeeld van het geheel te geven, het hier laten volgen. Het luidde:

Gij, leelijkaards, hoort voor het lest, 
Doet niet als Adriaan; 
Gaat liever vroeg naar uwen nest, 
Laat andren vrijen gaan. 
Dan wordt gij niet met meel besmeurd, 
En schandlijk uit een vat gesleurd: 
Geschopt, zei Peer la la sa sa! 
Geschopt, zei Peer la la! 


Het ding maakte op Pattijn te meer indruk, daar het eenige omstandigheden vermeldde, die hem in zijnen hoogmoed van redenaar kwetsten. Eene volle maand bleef hij in huis, dorst zich aan niemand vertoonen en liet het bestuur der brouwerij aan zijnen eersten bediende over. Zelfs na die maand waagde hij zich niet, buiten de dringendste noodzakeljkheid, op de straat, en er verliep een geruime tijd,

{==165==} {>>pagina-aanduiding<<}

vooraleer hij het bestond zich als vroeger te gedragen, regelmatig de zittingen van den gemeenteraad bij te woonen en op het stadhuis gelijk elders zijne welsprekendheid den vrijen teugel te vieren.


Het scheuren van de Kraag.

Doch keeren wij op onze stappen terug.
Wat was natuurlijker dan dat jufvrouw Verbeeck en hare moeder pret hadden in het liedeken en meer dan al de overige inwooners van X.... bijdroegen, om het te verspreiden? Nauwelijks hadden tien persoonen het in druk gezien, of zij liepen het koopen, en nauwelijks hadden zij het gelezen met eene verrukking, die zich eerder laat begrijpen dan beschrijven, of zij zonden hare meid er ettelijke dozijnen van halen, om ze aan hare vrienden en kennissen in en buiten de stad gratis toe te sturen.
Hiermede bevredigden zij zich niet. Zij zelven gingen rond, om het liedje voor te lezen of te zingen. Den tweeden dag na de verschijning van het gewrocht, hoorde Kristina opzettelijk de eerste mis - zij hoorde anders gewoonlijk die van negen ure met hare moeder - ten einde meer tijd tot verrigting van het liefdewerk over te hebben.
Het eerste huis, welk Kristina dien dag binnentrad, om er de verrukkelijke koepletten te doen kennen, was dat van haren naasten gebuur, Leendert Van Der Krammen, den braven man, uit wiens mond ik deze geschiedenis hoorde, en die inderdaad - gelijk ik het van eerstaf vermoedde - het eerzaam beroep van schoenmaker uitoefende. Leendert

{==166==} {>>pagina-aanduiding<<}

was haar eigen volle neef van moeders zijde, doch stond niet met haar op vertrouwelijken voet: hij was arm aan goed, rijk aan kinderen, en had veel moeite om elk het zijne te geven. Zijne ouders, welstellende lieden, die in leder deden, hadden ongeluk gehad in hunnen handel en hem niets nagelaten dan hunnen zegen en eenen onbevlekten naam. Na hunnen dood was hij met een meisje van geringe afkomst in den echt getreden, die hem voor allen bruidschat hare deugd en eene ongemeene vruchtbaarheid had aangebragt.
Van Der Krammen was, op het oogenblik der verschijning van Kristina ten zijnent, niet te huis. Zijne vrouw stond de rijke nicht van daarnevens te woord. Men neme wel in aanmerking, dat die vrouw veertien dagen te voren van haar vijfde kleintje was in het kinderbed gekomen en er diensvolgens nog zwak en bleek uitzag.
‘Weet gij 't al, nicht,’ dus begon Kristina ‘weet gij 'tal wat met leelijken Janen bij Verbraeckens gebeurd is?’
Hier dient te worden vermeld, dat de Verbeecks maar in buitengewoone gevallen de titels neef en nicht bezigden. Zij vergenoegden zich meestal met die van buurman en buurvrouw, wanneer zij tot hare arme betrekkingen spraken.
De vrouw des schoenmakers was eene van die huismoeders, welke zich luttel bezig houden met hetgene buiten haren werkkring plaats grijpt, omdat zij in dien kring de handen en het hoofd vol hebben. Daarbij was zij weinig op babbelen en kwaadspreken gesteld.

{==167==} {>>pagina-aanduiding<<}

‘'k Heb er iets van gehoord’ antwoordde zij; ‘doch het fijne van de zaak ken ik niet, en verlang geenszins het te kennen. Ik heb met mijn huishouden genoeg te doen, nicht, en voel weinig trek, om mij met praatjes in te laten.’
‘'t Is dat het alles waar is’ hernam juffer Verbeeck, zonder op die laatste woorden acht te geven,’ ‘echt waar. Men heeft er al een liedje op gedicht, een zeer schoon liedje... Zie liever!’
Zij reikte hare nicht een exemplaar uit haren kabas. Deze aanvaardde het met tegenzin, en daar zij niet haastig scheen om het te lezen, bereidde Kristina zich het voor haar te doen.
‘Gij zult mij verschoonen’ sprak vrouw Van Der Krammen. ‘Ik heb niet veel tijd. Mijn klein is pas verschoond, mijne keuken nog onberedderd, en ik moet fluks naar de markt om groenten.’
Doch Kristina luisterde niet. Zij was te vol van haar onderwerp, om te begrijpen, dat het liedje iemand konde onverschillig laten. Zij las het dus voor, dreunde het op van het eerste tot het laatste koeplet. Zij zong zelfs de bijtendste verzen met eenen nadruk, die van hare geestdrift en van oefening getuigde.
Des schoenmakers wederhelft had de lezing of beter gezegd, de uitgalming met ongeduld aangehoord. Haar afkeer van het kwaadspreken was de eenigste reden niet van hare koelheid: er kwam eigen belang bij. Adriaan Pattijn was de beste klant van haren man en de voorzigtigheid gebood haar zich in zijn ongeval niet te verheugen.
‘Wat zegt gij er van?’ vroeg Kristina, die den

{==168==} {>>pagina-aanduiding<<}

tegenzin harer nicht nog niet bemerkte. ‘Wat zegt gij er van? Is het niet fraai gedicht? Kan er iets schooners gerijmd worden?’
‘Ik weet niet of het fraai gerijmd en gedicht is’ antwoordde de huismoeder ‘want ik ben niet geleerd genoeg, om daarover te oordeelen. Wat ik echter weet, is, dat men beter zoude doen dergelijke dingen, ongedrukt te laten....’
Juffer Verbeeck vertrouwde hare ooren niet. De verbazing belette haar een enkel woord uit te brengen.
‘.... en dat gij verstandiger zoudet handelen met uwe blijdschap in te toomen’ eindigde het goede mensch.
Kristina stond verslagen. Konde zij niet begrijpen, dat een ander het liedje niet met haar bewonderde, hoe hadde zij dan kunnen beseffen, dat iemand hare geestdrift durfde laken?
‘En waarom zoude men die dingen niet mogen drukken? Waarom zoude ik met dat liedje niet blijde mogen wezen?’ vroeg zij gestoord.
‘Wijl het alweêr meer twist en tweedragt in de wereld brengt’ zei de vrouw van Leendert. ‘Mij dunkt dat er zonder zoo'n schimpliedekens al ruzie genoeg is.’
‘Pattijn heeft mij op eene barbaarsche wijze gehoond en gekweld. Hij verdiende eene les en het verheugt mij, dat hij ze hebbe gekregen.’
‘Gij hebt ongelijk, nicht, uwe blijdschap aan het klokzeel te hangen.’
‘Ik heb ongelijk!’
‘De menschen zullen u nageven, dat gij te veel

{==169==} {>>pagina-aanduiding<<}

van hem spreekt, om heel niet van hem te houden.’
‘Dat zij!... Ik lach met de menschen.’
‘Dat staat u vrij; doch...’
‘Doch?’
‘Zij zullen eenigen schijn van regt hebben!’
Kristina werd zeer gram. Hoe! Zij, die maar te kiezen had in eenen talrijken drom vrijers, zij zoude worden aanzien, als nog immer denkende aan leelijken Janen, aan den pokdaligen brouwer, die haar schandelijk had te na gesproken, die haar en hare moeder had bespot, verguisd, geplaagd op eene hemeltergende wijze! Zij konde het niet verkroppen.
‘Hoe zouden zij?’ vroeg zij bevend van kwaadheid.
‘Wat weet ik!’ sprak nicht Van Der Krammen. ‘Zij kunnen het speekwoord aanhalen: waar het hart vol is, loopt de mond over... De spreekwoorden zijn voor vele lieden Evangelie, en in dit geval...’
‘In dit geval....’
‘Zoude ik geneigd zijn om in het gevoelen van die lieden te deelen.’
Kristina konde niet spreken. Hare oogen schoten bliksems; zij werd bleek van toorn en liep woedend de deur uit.
‘Dat zult gij niet voor niets gezegd hebben!’ riep zij in den gang.
De gade van den schoenmaker haalde de schouders op. Juffer Verbeeck was hare nicht; maar zij hield noch van haar noch hare moeder, twee venijnige tongen, plagt zij haren man te zeggen, die niet wisten wat met haren tijd aan te vangen en voor

{==170==} {>>pagina-aanduiding<<}

hare arme bloedverwanten min overhadden dan voor vreemden.
Mevrouw Verbeeck zat in de kerk, terwijl hare dochter die les ontving. Kristina snelde tot haar en legde in twee woorden den twist uit. De moeder werd op hare beurt erg boos. De mis was slechts ten halve; doch het werd haar onmogelijk langer met aandacht te bidden. Zij sloot haar kerkboek en volgde de dochter. Aan hare woon gekomen, gunde zij zich nauwelijks den tijd te schellen en der onthutste meid hoed en mantel in de armen te werpen. Als een storm stoof zij met Kristina het huis des schoenmakers binnen, om van nicht rekening te eischen wegens hare onverschilligheid rakende het liedje en vooral wegens hare aanhaling van het goddelooze spreekwoord.
Het tooneel, dat nu plaats greep, was zeer hevig. Vrouw Van Der Krammen bleef kalm. Zulks vermeerderde de woede der Verbeecks. Zij gingen..., zij aarzelden niet tot dadelijkheden overte gaan. Het bekwam haar slecht. De nicht, ofschoon eerst sedert weinige dagen uit de kraam, was tegen haar beiden opgewassen en dwong haar in allerijl het hazenpad te kiezen. Er werd destijds te X... verteld, dat de gebelgde huismoeder haar tot aan de straatdeur uitgeleide deed, gewapend met eenen bezem. Dit zeggen werd echter door de overburen tegengesproken. Die overburen hadden alleen bemerkt, dat mevrouw Verbeeck en hare dochter bij het verlaten van de woon haars neefs, rood zagen als vlam en vuur; dat de valsche krullen der moeder alsmede hare muts haar regteroog bedekten, en dat de kos-
{==171==} {>>pagina-aanduiding<<}
telijke kanten kraag van Kristina deerlijk was gehavend.... In de worsteling had die kraag eene leelijke groote scheur gekregen!


Gevolgen.

Groot was de verontwaardiging Van Der Krammens, toen hij bij zijne te huiskomst hoorde, wat in zijne afwezigheid was geschied. Wat hem het meest vergramde, was dat zijne rijke bloedverwanten zoo slecht haren tijd hadden gekozen en zich niet hadden ontzien zijne vrouw in haar eigen huis aan te randen, vóór hare algeheele herstelling, en als er voor het minst nog acht dagen zouden verloopen, eer zij volkomen genezen zoude zijn.
In de eerste opwelling van drift besloot hij zijne tante en zijne nicht haren aanval duur te doen bekoopen. Hij wilde de tusschenkomst van de justicie, althans van de policie inroepen, om voor 't gepleegde eene welverdiende straf uit te lokken, die hem en de zijnen later van dergelijke overvallen konde bevrijden. En hij bepaalde zich niet bij het nemen van dit besluit. In zijne opgewondenheid maakte hij met strenge bewoordingen zijn voornemen aan zijne vrouw bekend, en uitte luid en krachtig schrikkelijke bedreigingen tegen zijne ontaarde betrekkingen, terwijl hij met groote stappen zijne keuken en zijne woonkamer, zijnen gang, zijne opene plaats en zijnen kleinen tuin doorliep. Hij sprak zoo hol, tierde zoo hard, dreigde zoo schroomelijk met kommissaris en prokureur des konings, dat de Verbeecks, die, slechts door eenen steenschen muur

{==172==} {>>pagina-aanduiding<<}

van hem gescheiden, al konden hooren wat bij neef omging, tot zijne minste uitdrukking opvingen, en met hare meid zaten te schudden en te beven. Zij waren stilaan bedaard, en hadden ingezien, dat zij werkelijk te verre waren gegaan; dat Leendert inderdaad de kans schoon had, om haar eenen loer te sturen, indien hij zijne bedreigingen ten uitvoer bragt.
Gelukkig voor haar ging hij zoo verre niet. Dank aan de tusschenkomst van welmeenende buren, liet hij het bij woorden berusten, en bevredigde zich met den schrik, dien hij de vrouwen had op het lijf gejaagd. Wel wist hij, dat hij in zijn regt was, en haar tot eene boet, misschien tot gevangenschap kon doen veroordeelen; doch hij verstond, dat het hem zelven tot oneer zoude verstrekken. Schend uwen neus, gij schendt uw aangezigt, zegde men hem, en hij was te verstandig om die waarheid te loochenen. De Verbeecks immers waren familie van hem: tante was eene Van Lamoen, gelijk zijne moeder zaliger, en eene vleeschelijke zuster van deze. Dwong hij haar voor de regtbank te verschijnen, dan koelde hij zijnen wraaklust, ja, maar de veroordeeling viel op hem terug, en daar zag hij tegen op. Hij liet dus het denkbeeld eener regterlijke vervolging varen, die haar geene straf konde berokkenen, zonder tevens op al de Van Lamoens eene smet te werpen.
Voelde tante en nicht door het achterwege blijven dier vervolging zich van eene pijnlijke vrees ontheven, zij achtten zich niet verpligt neef voor zijne toegevendheid eenigen dank te wijten. Verre van

{==173==} {>>pagina-aanduiding<<}

daar, haar wrok tegen hem en zijne echtgenoote groeide aan met het besef harer zedelijke minderheid. In den beginne durfden zij dien wrok niet laten blijken en hielden zich stil: Leendert mogt op zijn besluit terugkomen. Niet zoodra was echter het termijn voor het inspannen van een geding verstreken, of zij vingen aan haren haat uit te werken. Eerst beproefden zij hem in de oogen zijner medeburgers zwart te maken. Zij zegden kwaad van hem waar zij konden. Dat hielp niet. De schoenmaker lachte er mede en zijne vrouw niet min; want het deed hun weinig zeer: de menschen kenden hem, zij kenden ook mevrouw en jufvrouw Verbeeck, en wisten waaruit hare venijnigheid voortsproot. Die mislukking deed de vrouwen naar een ander middel grijpen. Zij zochten den armen man in zijne belangen te benadeelen, en deden haar best, om hem klanten af te nemen. Zij lasterden zijne halve zolen, kleineerden zijne achterlappen. Het ging nog minder. Hij werkte goed, sierlijk en sterk tevens, en eischte geen te hoog loon. Al de poogingen der kwaadwilligheid leden schipbreuk op de stevigheid zijner schoenen en laarzen, de goede hoedanigheid van zijn overleder, de hechtheid zijner binnennaden, het smaakvolle zijner stiksels en zijnen voordeeligen prijs. Na verloop van twee jaren, hadden de wrokkende vrouwen hem nog geenen enkelen klant doen verliezen. Integendeel, haar smalen en schimpen had de aandacht op de voortreffelijkheid van de gewrochten zijner kunst geroepen en hem klanten bijgewonnen.

{==174==} {>>pagina-aanduiding<<}

Eene derde pooging bleef even vruchteloos. Deze reis hadden zij in haar hoofd gestoken, dat het haar ligt zoude vallen aan neef zijne woon te doen opzeggen. De schoenmaker hield aan zijn huis: zijne vrouw was er in geboren en had het met hare ouders bewoond tot aan haar huwelijk, alswanneer de brave luidjes naar een godshuis waren getrokken. Sedert dien waren tien jaren verloopen, tien jaren van liefde en arbeid, vreugd en smart, gezondheid en zorgen. In die tien jaar had ook Leendert het huis lief gekregen. Hij had er vele gelukkige dagen beleefd en zijne kinders waren er ter wereld gekomen. Het zoude hem hard gevallen zijn het te moeten verlaten. Dat wisten de Verbeecks en daarom wilden zij zijne huismeestersse tegen hem in het harnas jagen. Deze huismeestersse was eene kleermaakster. Zij werkte voor Kristina en hare moeder. Men vleide haar te vergeefs. Daarna dreigde men haar voortaan bij anderen te laten arbeiden, indien zij Van Der Krammen het huis niet opzei. Zij weigerde vlakaf:
‘'t Is een braaf huurling’ sprak zij ‘en de ouders van zijne vrouw zijn immer goed van betalen geweest, even als hij: vader zaliger konde geenen lof genoeg van hen spreken. Ik zie niet in waarom ik den man zoude op den sukkel helpen. Het zoude mij zeker spijten de klandizie van mevrouw en mejuffer te verliezen; doch, als 't niet anders kan, in Godsnaam! Leendert Van Der Krammen blijft in mijn pand woonen.’
Na die vruchtelooze poogingen viel er weinig meer te doen. Dat weinige beproefden de Verbeecks. De

{==175==} {>>pagina-aanduiding<<}

keuken van haren neef was vrij donker. Zij maakten ze donkerder. Zij trokken den muur vóór deze zoo hoog op, dat er geen zonnestraaltje meer op de opene plaats des schoenmakers konde doordringen en zijne keuken het voorkomen kreeg van eenen kelder. Dat zij verder hem nooit met eenen wedergroet verwaardigden, als hij beleefd voor haar den hoed of de klak afnam, dat zij leelijke gezigten trokken tegen zijne vrouw en kinderen, als dezen haar voorbijgingen, was eene kleinigheid, welke nauwelijks melding verdient. Hare meiden - zij hielden er maar eene, doch hadden er, bij voortduring, vele noodig - hare meiden hadden bevel nooit een enkel woord met den linkerbuurman of de zijnen te wisselen, en, bij het straatkeeren, de vuilnis voor zijne deur te werpen. Zij, die dit bevel veronachtzaamden, konden seffens met pak en zak opstappen. Ook moest er om de acht dagen eene andere zijn, en werd al lachende in de stad verteld, dat mevrouw Verbeeck plan had er een beddeken te zaaijen, om er altoos nieuwe bij de hand te hebben.


Na twintig jaren.

Er verliepen twintig jaren. In al dien tijd, die vrij wat verandering te X... te wege bragt, was in de gevoelens van Kristina en hare moeder opzigtens den schoenmaker en zijn gezin geene verandering gekomen. De moeder was eene stokoude vrouw geworden, de dochter eene verbloeide schoonheid, eene stijve, preutsche, bedaagde vrij-
{==176==} {>>pagina-aanduiding<<}
ster; doch beider wrok was niet verminderd, had, integendeel, eerder toe- dan afgenomen. Nog altoos bejegenden zij Leendert, zijne wederhelft, zijne kinderen als vreemden, ja veel erger. Immers met vreemden waren zij gedwongen de wetten der beleefdheid in acht te nemen, en met hare bloedverwanten en naaste buren toonden zij zich meer dan ooit onbeleefd.
Waarom de schoone, rijke Kristina niet was getrouwd? Het laat zich gemakkelijk verklaren. Zoolang zij jong gebleven was, had zij zich fier en trotsch gehouden, zoo fier en trotsch, dat onder al hare aanbidders geen haar genoegzame verdiensten scheen te bezitten, om harer waardig te worden geacht. Allengskens waren dan ook die aanbidders het moede geworden voor haar te zuchten en te smachten. De eenen voor, de anderen na, hadden haar begeven, om min schoone en rijke, maar tevens min hooghartige meisjes te huwen. Daarbij had de perel van X... stilaan opgehouden eene perel te zijn, en op een schoonen morgen was zij gewaar geworden dat hare aanlokkelijkheden verminderd, de drom vrijers van voorheen gedund en hare keus voortaan zeer beperkt waren. Het was haar hard gevallen en lang had zij geweigerd aan de onttooverende wezenlijkheid te gelooven. Toch had zij er eindelijk moeten toe besluiten: een ander meisje werd de lieve en de perel genoemd, en de sleep aanbidders bestond nog slechts uit een gering aantal min voordeelige partijen.
Edoch tusschen het eerste oogenblik van onttoovering en de stellige overtuiging waren alweêr

{==177==} {>>pagina-aanduiding<<}

eenige jaarkens verloopen, en was het getal dingers naar hare hand alweêr gekrompen. Thans bleef van hare pretendenten niets meer over dan het onderste van de mande, het uitschot, het letsoen. Nog te fier, om zich te vergenoegen met hetgene zij bij de hand vond, had zij verzuimd toe te tasten, en er eenen bij den kop te grijpen. Op die wijze had zij de veertig, de akelige veertig bereikt, was eene oude doos geworden, en had alle hoop op eenen konvenabelen echt moeten opgeven. Na gemelde twintig jaar, hadde zij alleen nog eenen kalen mijnheer of eenen eenvoudigen werkman kunnen krijgen, en dan nog geenen van de beste soort; dewijl haar gedrag opzigtens den goeden Van Der Krammen inzonderheid onder de arbeidende klas afkeurders en gispers had gevonden; dewijl zij letterlijk niets meer voor zich had dan haar geld, en van hare vroegere schoonheid geen spoor meer was te bemerken.
Wat aangaat den schoenmaker, zijn toestand was evenmin veranderd, tenzij, dat een tweede half dozijn kleintjes op het eerste waren gevolgd. Hij was arm gelijk altoos, arbeidzaam als vóór twintig jaren, leefde vergenoegd lijk toen hij met tante en nicht overhoop geraakte. Hij had lang de ruzie en wat er aanleiding toe gaf vergeten. Nademaal zijne naaste buren alles nog even goed indachtig schenen, alsof het eerst van gister dagteekende, bekreunde hij zich verder om haar niet, zat van 's morgens tot 's avonds te pekken, zong of floot er bij wijlen een vrolijk deuntje toe en liet Gods water over Gods

{==178==} {>>pagina-aanduiding<<}

akker gaan. Tevreden was hij net als vroeger bij al zijne armoede, terwijl daarentegen zijne rijke bloedverwanten bij al haar geld den tijd sleten met kwaadspreken, kniezen en haar hart op te eten.
‘En leelijke Janen? Hoe was het met dien afgeloopen?’ hoor ik vragen. O, leelijke Janen, die was sedert vele jaren met Verbraecken uit de Gouden Koffijtrommel verzoend en met nichtje de winkeldochter getrouwd. Zijne vrouw had hem drie welgeschapen jongens geschonken, die gelukkig niet op hunnen vader trokken. Ik zeg gelukkig, want welsprekender en woordenrijker dan ooit, was hij ook met de jaren leelijker geworden. Burgemeester van X... was hij niet; doch sinds lang vervulde hij de gewigtige functiën van eersten schepen. Hij werd geërbiedigd en ontzien als een koning, en de leden van Ons Genoegen - het genootschap bloeide in alle eere voort - durfden er niet meer aan denken hem met liedjes of dergelijken te plagen.
In den beginne van het een-en-twintigste jaar gebeurde er echter ten huize der Verbeecks iets, dat den toestand van Kristina erg verslimmerde. De moeder stierf en liet de dochter alleen op de wereld. Toen werd die dochter ernstig beducht en zag om zich heen, ten einde eenen echtgenoot, om het even welken, te kiezen. Eilaas! zij was kortelings, ten gevolge eener zware ziekte, bijna even leelijk als Pattijn geworden. Er schoten maer twee vrijers meer over, welke hare afzigtelijkheid, gevoegd bij hare eigenzinnigheid en hare hardvochtigheid, niet had afgeschrikt: de eene was een weduwenaar met zeven kinderen, van welke het jongste onlangs voor

{==179==} {>>pagina-aanduiding<<}

de milicie had geloot; de andere was jongman, doch ver in de vijftig en... hondenslager in de parochiekerk van X.... Kristina schikte zich in haar lot zoo goed of zoo slecht zij kon, en besloot in de huid eener oude vrijster te sterven. Zeer natuurlijk behield zij zich voor het overige harer dagen op de vrijers te stoffen, welke zij eens aan hare voeten had gezien, en te schampen op diegene harer vriendinnen, welke blijde geweest waren met de aanbidders te trouwen, door haar van de hand gewezen.
Moeder Verbeeck was schielijk aan eene geraaktheid bezweken. Toen Van Der Krammen hoorde, dat zij gepasseerd was, speet het hem grootelijks zich vóór haren dood niet met haar te hebben verzoend. Het denkbeeld, dat zij met haren haat tegen hem was van de wereld gegaan, deed hem pijn; want zoo bestond hij: de gedachte, dat iemand kwaad op hem was bedroefde hem, en hij rekende het tot een van zijne grootste genoegens te kunnen verklaren, dat hij, de Verbeecks daargelaten, te X.... niet dan vrienden telde. Daarom achtte hij het zijnen pligt, korts na tantes overlijden, eenen stap bij hare dochter aan te wenden. Hij begaf zich ten harent en verzocht om haar twee woorden te mogen zeggen. Zij stemde toe. Hij beproefde haar tot eene toenadering te bewegen. Zij liet hem uitspreken. Toen hij gedaan had, verwijderde zij zich ijlings uit de kamer, waarin zij hem had ontvangen, en keerde terug na weinige oogenblikken, die Leendert eeuwigheden schenen. Zij had een voorwerp in de hand en hield het hem hoonlachend voor....

{==180==} {>>pagina-aanduiding<<}

Het was eene ouderwetsche kraag met eene lange scheur:
‘Ziehier!’ sprak zij, de scheur toonend. ‘Dat heeft uwe vrouw mij gedaan! Dat zal ik u en de uwen nimmer vergeven!’
Van Der Krammen moest onverrigter zake vertrekken. Hij oordeelde het onnoodig te huis van de gescheurde kraag te gewagen.


Laatste pooging.

Wij stappen nogmaals over een aantal jaren, gedurende welke zich geene meldenswaardige verandering in den toestand van Kristina of haren neef voordeed. Alleen stippen wij aan, dat de oude jufvrouw Verbeeck, gelijk men haar begon te noemen, langsom meer stijf, kniezerig, kwaadsprekend en enghartig was geworden.
In de maand augustij van 183., ruim acht jaren na haar moeders dood, werd zij eensklaps gevaarlijk ziek en was na weinige dagen zoo verre als zij konde komen. In andere woorden: zij was beregt en lag op haar uiterste.
Als Leendert het vernam, was zijne eerste gedachte, dat het hem betaamde eene laatste maal te beproeven, of het niet mogelijk zoude zijn haar te vermurwen. Hij begaf zich naar haren biechtvader, eenen der onderpastoors van de parochie, en had met dezen het volgende gesprek:
‘Ik hoop, dat gij mijne stoutheid zult vergeven, mijnheer Doninckx... Ik heb een verzoek.’
‘Te weten, Van Der Krammen?’

{==181==} {>>pagina-aanduiding<<}

‘Mijne nicht, juffer Verbeeck, ligt op sterven. Gij weet, dat wij sedert jaren...’
‘Ik weet alles.’
‘Welnu, mijnheer, ik zoude u zeer dankbaar wezen, indien gij de goedheid wildet hebben..., indien gij u gewaardigdet mij met haar te verzoenen.’
‘Ik begrijp... Gij vreest van haar niet te erven.’
‘Dat is het minst. Zij mag haar geld wegschenken, wien zij wil: het hoort haar toe, en 't is mij bijna onverschillig; alhoewel anders mijne kinderen... Om het even: het is aan haar geld niet, dat ik houde, maar aan de verzoening. Hare moeder is van de wereld gegaan met eenen pik op mij, en het zoude mij pijnigen, indien ook zij het tijdelijke met het eeuwige verwisselde, zonder dat alles tusschen haar en ons vergeven en vergeten ware.’
De eerwaarde was ontroerd. Hij beloofde den schoenmaker de juffer ernstig onder handen te nemen, en liet hem half getroost vertrekken.... Hij hield woord. Een kwaart uurs later zat hij aan het bed der zieke en sprak haar met zalving van de noodzakelijkheid haren schuldenaren, al haren schuldenaren te vergeven, indien zij genade wilde vinden in de oogen van Hem, wiens schuldenaren wij allen zijn; indien zij verlangde, dat ook hare schulden werden vergeven en inderdaad wenschte eenen echt kristelijken dood te sterven.
Geene drie woorden had de biechtvader gezegd, of de stervende begreep wat hij bedoelde. Zij luisterde met eerbied en aandacht, knikte toestemmend,

{==182==} {>>pagina-aanduiding<<}

ademde diep en stamelde, toen hij eindigde, met eene zwakke stem:
‘Mijnheer Doninckx, ik vergeef aan iedereen, heb sedert lang aan iedereen vergeven en hoop, dat God met mij niet strenger zal regten dan ik met anderen.’
‘Gij hebt aan iedereen vergeven... Ook uwen neef?’
‘Ook mijnen neef.’
‘En zijner vrouw?’
‘Mijnen neef en zijner vrouw.’
‘Verlangt gij niet hen te zien, om het hun zelven te zeggen?’
‘Hen zien!... Neen, dat niet!’ riep zij met eene soort van drift. ‘Het is volstrekt onnoodig,’ voegde zij er kalmer bij, ‘vermits ik u verzeker...’
‘Zullen zij van u erven?’ vroeg de geestelijke.
Het antwoord liet zich wachten. Eindelijk:
‘Zij erven niet!’ lispte zij.
‘En gij beweert, dat gij hun hebt vergeven!’
‘Dat heb ik.’
De onderpastoor sprak op nieuws. Hij betoogde, hoe zij eene onregtvaardigheid beging met iemand harer regtmatige erfgenamen uit te sluiten. Hij zegde, dat eene vergiffenis als die, welke zij meende de Van Der Krammens te hebben geschonken, geene vergiffenis was. Hij gebruikte al zijne overredingskunst, om haar te roeren, tot inkeer te brengen, tot eene wijziging van haren uitersten wil over te halen... Zij hoorde hem demoedig aan, luisterde eerbiedvol, herhaalde dat zij aan al hare vijanden vergiffenis had geschonken en uit dit leven scheidde

{==183==} {>>pagina-aanduiding<<}

zonder wrok, zonder haat tegen iemand hoegenaamd, doch... weigerde volstandig op haar testament terug te komen.
De brave priester verliet haar, zonder verder iets te hebben verkregen. Terwijl hij mistroostig om het mislukken zijner zending den trap afdaalde, Van Der Krammen beklagend en over de halsstarrigheid napeinzend der veege Kristina, die geloofde met God verzoend te zijn, wijl haar mond woorden van vergeving uitte, welke hare daden wederspraken, en niet wilde begrijpen, dat haar geloof zonder werken een dood geloof was, werd hij door de ziekendienster teruggeroepen. Met blijde verrassing haastte hij zich op nieuws naar boven te klimmen, hopende, dat Kristina van gedachte was veranderd. Hij zag echter zijne hoop te leur gesteld. Kristina had hem niet weder ontboden. Het was de ziekendienster alleen, schielijk door de vrees bevangen, dat de kranke maar weinige stonden meer had te leven.
De heer onderpastoor ook zag, dat het einde naderde, en ving aan de gebeden der stervenden te lezen. Toen hij gedaan had, bemerkte hij, dat de juffer een luttel verligt scheen. Hij begon nogmaals voor den schoenmaker te pleiten.
Kristina konde niet meer spreken. Zij wenkte met de hand, alsom hem te verzoeken, daarvan te zwijgen. Door kristelijken ijver vervoerd en zonder op haar wenken te letten, wilde hij voortgaan, toen zij, ongeduldig het hoofd schuddend, hare laatste krachten verzamelde en zich half oprigtte:
‘Daar! daar!’ riep zij met eene heesche, roche-
{==184==} {>>pagina-aanduiding<<}
lende stem, en wees op de armaris, die over haar bed stond.
Haar hoofd viel terug op het kussen. Zij had den laatsten adem uitgeblazen.....
De armaris, welke zij aanwees, was die, waarin zij sedert ruim het vierde eener eeuw de gescheurde kraag bewaarde. Het was ook die, welke ik op den verkoop harer nalatenschap aantrof en die thans de verzameling van mijnen vriend D... versiert.


Besluit.

Van Der Krammen woonde met zijne getrouwde en zijne ongetrouwde zonen de lijkdienst bij van nicht Verbeeck, alsook de missen, welke gedurende negen dagen voor de rust harer ziel werden gecelebreerd.
Hij was insgelijks aanwezig in het sterfhuis bij de lezing van het testament, dat hem onterfde. Het was alsdan, dat hij het voornemen opvatte, kost wat kost de gescheurde kraag te bemagtigen, welke hem buiten de deeling had doen sluiten.. Men weet, hoe hij die kraag magtig werd.
Toen ik drie maanden nadien op nieuws door het steedje trok, ging ik Leendert Van Der Krammen bezoeken. Ik vond zijne wooning dusdanig veranderd, dat ik ze nauwelijks herkende, en hem zelven in eenen allerbesten doen. Hij had eene fraaije winkelkast aan de straat, een rijk voorzien schoen- en ledermagazijn, en zat met zes zijner kinderen, vier jongens als boomen en twee knappe, vriendelijke

{==185==} {>>pagina-aanduiding<<}

meisjes, in een ruim werkhuis te arbeiden. Hij vertelde mij, hoe, dank aan de bemoeijenissen van den eerwaarden heer Doninckx en van den testament-uitvoerder - een' regtschapen advokaat - de overige erfgenamen van wijlen nicht Kristina er hadden in toegestemd hem mede te laten erven, net alsof de historie met de gescheurde kraag nooit ware voorgevallen.




{==186==} {>>pagina-aanduiding<<}

Vierde donderdag.

‘Is het niet zonderling’ vroeg Lodewijk, ‘dat zoo velen, die thans in hunne schriften zich van de moedertaal bedienen, begonnen met fransch te schrijven? Daar hebt gij onzen vriend Hendrik: hij zelf bekent, dat zijne eerste proeven fransche liedjes waren. En het ging de meesten onzer gelijk hem: ik belijde demoedig, dat ik mij aan eene reeks fransche feuilletons had pligtig gemaakt, vooraleer de literarische deugdelijkheid van ons goed oud vlaamsch te vermoeden.’
‘Ik vind daarin niets zonderlings’ antwoordde Lieven. ‘Wij kenden geen vlaamsch, hadden er op school niet van hooren spreken.’
‘En hoe komt het dan, dat wij van de bevoorregte vreemde taal hebben afgezien, om in de misachte, verwaarloosde te schrijven, welke wij niet geleerd hadden?’ vroeg nog Lodewijk.
‘Omdat wij begrepen hebben’ zei Frans ‘dat

{==187==} {>>pagina-aanduiding<<}

wij de niet geleerde veel beter kenden dan die, welke men ons met behulp van pensums en andere straffen had poogen in te stampen.’
‘Omdat wij verstaan hebben’ sprak Edmond ‘dat het de eerste pligt eens schrijvers is verlichting en beschaving rond zich te verspreiden, en dat de vervulling van dien pligt in eene andere dan de volkstaal onmogelijk is.’
‘Omdat wij ons vaderland beminnen’ meende Hendrik ‘en in tijds de overtuiging kregen, dat de naam door onze broeders van de gentsche maatschappij de Taal is gansch het Volk aangenomen, eene onloochenbare waarheid is.’
‘En voegen wij erbij’ nam Karel het woord ‘omdat wij gevoeld hebben, dat men in eene vreemde taal wel met het hoofd, doch nimmer met het hart kan schrijven.’
‘Wat wilt gij zeggen?’ vroeg Ernst.
‘Ik wil zeggen’ ging Karel voort, ‘dat het gebruik der moedertaal voor ons eene zaak van kunst is, niet min dan van vaderlandsliefde en beschavingszucht. Wat doen wij als wij in eene vreemde taal schrijven? Kleeden wij onze gedachten in woorden ons door het gevoel ingegeven? Bouwen wij zinnen, die uit de volheid van ons gemoed stroomen? Neen. Wij bezigen aangeleerde wendingen, opgeteekende bewoordingen, die uit het hoofd maar niet uit het hart komen, die wij gehoord of gezien hebben, ja, maar niet voelen, althans op verre na zoo innig niet als degene, welke wij met de moedermelk inzogen en die zich met ons bloed hebben vermengd. Daarom zijn onze schriften in die vreemde taal meestal

{==188==} {>>pagina-aanduiding<<}

onnatuurlijk en stijf, is onze stijl enkel stukwerk, soms met veel talent vervaardigd, doch immer zijn gebrek aan oorspronkelijkheid verradend. Nemen wij nu daarbij in aanmerking, dat een schrijver bij voorkeur datgene maalt en malen moet, wat onder zijne oogen gebeurt, wat hij dagelijks bijwoont, en dat het allerbezwaarlijkst is het karakter, den geest, geheel het wezen eens volks in eene andere dan de taal dezes volks weêr te geven, dan zal het ons niet meer bevreemden velen, die in het fransch begonnen, in het vlaamsch te zien eindigen.’
‘Er zijn nogtans Vlamingen, die voortgaan met fransch te schrijven’ deed Ernst aanmerken.
‘Die bewijzen alleen’ antwoordde Karel ‘dat zij van hunne zending als volksverlichters en als kunstenaars nog geen duidelijk begrip hebben. Weet gij wat een verstandig Vlaming doet, die schrijft en het vlaamsch niet magtig is? Zie hier: Gij kent Gustaaf B..., den schrijver van verdienstelijke fransche werken. De jonge man, ofschoon Antwerpenaar van geboorte, kent onze moedertaal maar slecht: hij werd van zijne teederste jeugd te Parijs opgevoed en keerde eerst onlangs in het vaderland terug. Laatst vroeg ik hem, waarom hij niets meer uitgaf. ‘Ik schrijf niet meer, zegde hij, wijl het vak, dat mij het meest toelacht, buiten mijn bereik ligt. Wat zoude ik schrijven? Romans met parijzische zeden? Ons publiek heeft er reeds te veel en ik ben te goed een vaderlander, om het getal dier verbasterende werken te helpen vergrooten. Romans met vlaamsche zeden en vlaamsche karakters? Onmogelijk. Ik heb het beproefd; het gaat niet. Als ik meen Vla-
{==189==} {>>pagina-aanduiding<<}
mingen af te schilderen, word ik spoedig gewaar, dat het verkleede Franschen zijn. En hoe zoude het anders? De geest, de zeden en de aard eens volks kunnen niet in eene vreemde taal naauwkeurig beschreven worden. Een antwerpsch kruidenier, in het fransch gemaald, moet noodzakelijk een épicier van de rue St. Dénis worden. Het is daarom, dat ik besloten heb geene letter meer op het papier te zetten, vóór dat ik onze moederspraak op nieuws magtig zij.’
‘Jammer maar’ zuchtte Kasper ‘dat de moeijelijkheid door Gustaaf B... ontmoet, niet lang meer eene moeijelijkheid voor de franschschrijvende Vlamingen zal wezen.’
‘Hoe zoude zij niet?’ vroeg ik.
‘Wijl en de zedenroman, en het zedenverhaal, en de zedenschets van lieverlede uit de literatuur zullen verdwijnen’ was het antwoord van Kasper. ‘Bij de toenemende ontwikkeling van het verkeer tusschen de landen, steden en dorpen, ja tusschen de verst van elkander verwijderde volkeren, wordt eene algemeene gelijkmaking, versmelting der wereldbewooners onvermijdelijk. Nu reeds zien wij iets dergelijks plaats grijpen. Waar vindt men in onze groote steden nog eigendommelijkheid van zeden? Schier nergens meer. Instellingen, gebruiken, leefwijze, kleederdragt, vermaken, openbare plegtigheden en bijzondere feesten, alles krijgt eene eenvormige tint, die alle eigenaardigheid en schilderachtigheid verbant. De hooge standen houden den blik gevestigd op Parijs, leven heel en al op parijzischen voet, kleeden zich, eten, drinken, fees-
{==190==} {>>pagina-aanduiding<<}
ten op zijn parijzisch... of liever op zijn engelsch; want, zonder het te weten, ondergaan de Parijzenaars op hunne beurt den invloed van Londen, zoodanig, dat hunne modes zelve meer en meer londensch worden, en hunne zoogenaamde beaux eenvoudig fashionnisten schijnen, die Regentspark hebben verlaten, om in de Champs-Elysées een staaltje van engelsche kleederdragt te vertoonen... Onze burgerij aapt de hooge standen na, en het volk de burgerij. De verschillende klassen versmelten, gelijk de bevolkingen. Men kan eenen werkman of eenen heerenknecht in zijn zondagspak niet meer van eenen waren mijnheer onderscheiden. De schoenmaker, de kleêrmaker, de hairkapper ziet er dikwijls deftiger uit, heeft meer het voorkomen van eenen gentleman dan de rijke klant, bij wien hij zijn brood verdient.’
‘Ik vind daarin zoo'n groot kwaad niet’ zei Willem.
‘Onder sommige betrekkingen is het veeleer een goed, dat beken ik met u’ ging Kasper voort. ‘Wij zijn allen gelijk voor de wet en mogen het dus voor de mode, de gewoonten en zeden zijn, dat is zeker. Het heeft echter ook zijnen slechten kant. Als geringe burgers op denzelfden voet willen leven als grooten, als lieden uit de volksklas willen doen gelijk welstellende menschen, kantoorbedienden gelijk hunne patroonen, en handwerkers gelijk hunne meesters, dan spruiten daar weleens nadeelen uit voort. Zulks zien wij dikwijls aan de zonen en nog dikwijler aan de dochters dier burgers, bedienden en handwerkers.’

{==191==} {>>pagina-aanduiding<<}

‘Gij betreurt toch den tijd niet, waarin het eenentimmermansbaas verboden was in de week zijn glas bier te gaan drinken, op straffe van de klandizie van ergens eene adellijke familie te verliezen?’ riep Edmond.
‘Beware de hemel! Hoe kunt gij zoo iets denken?’ zei Kasper. ‘Ik onderzoek niet eens, of wij bij die pronkzucht - het is niets anders - onder het moreele oogpunt winnen of verliezen. Ik bevredig mij met aan te stippen, dat zij in zekere gevallen gevaarlijk wordt, en voor de kunst in het algemeen en de schrijvers in het bijzonder beweenlijk is, daar zij hen van een krachtig middel ter belangwekking berooft en geheel een literarisch vak bedreigt.’
‘Zoo verre is het nog niet gekomen,’ bemerkte Lieven.
‘Zoo verre zal het nimmer komen,’ voegde Lodewijk er bij.
Kasper schudde bedenkelijk het hoofd:
‘Eilaas!’ kloeg hij ‘waarom kan ik niet in uwe zelfbegoocheling deelen, en eene blijdere toekomst te gemoet zien? Maar wat ik ook uitpeinze, om mij zelven gerust te stellen, het is al om niet. Immer komt de akelige wezentlijkheid mijne redeneringen den bodem inslaan. Indien thans reeds alle eigendommelijkheid verloren gaat, wat zal het dan later wezen? Wij hebben naauwelijks eenige mijlen ijzeren weg en onze landlieden beginnen er al steedsch uit te zien. Zij dragen broeken met souspieds of trekleêrkens, gilets en châle en paletots. De frakken van zoogenaemd heidelaken, met slippen tot

{==192==} {>>pagina-aanduiding<<}

op de hielen en de lendenen in den rug, de fantastische ondervesten met veelkleurige bloemen, groote roos engelsch tin, worden zeldzaam, de zware schoenen met dikkoppige nagels in de zolen en hoefijzers onder de pollevijen insgelijks. De boerinnen verzaken den voorouderlijken spanen hoed, die haar zoo zedig tooide. Zij beginnen zich de zwierige kanten trekmuts te schamen en verkiezen de tullen kornette met rood, geel en blauw lint, die haar aan gekroonde ossen doet gelijken. De pachterskinderen komen des zondags naar de stad ter kerk, om den stedelingen hunnen misselijken goeden smaak af te kijken. Wat zal het zijn, als België in alle rigtingen door die verbazende stoomtreinen zal doorsneden worden, die van gansch een land eene enkele buurt maken? Wat, als andere gewesten het voorbeeld zullen gevolgd hebben, dat wij de eersten op het vasteland gaven? Ik schroom er aan te denken. Hoe zouden er eigenaardige zeden mogelijk blijven, wanneer al de volkeren van Europa, wat zeg ik! van de gansche wereld deur nevens deur zullen woonen? Hoe zoude een Kozak van Ukranië langer aan zijnen wilden, rossen baard en zijne nog wildere, rossere manen houden, die nog nooit met eenen kam in aanraking kwamen, wanneer hij slechts weinige uren zal noodig hebben, om zich in de elegantste kabinetten en salons van de befaamdste westersche artistes-coiffeurs te laten frizeren en parfumeren? Als men dat alles overweegt, dan wordt elke illusie onmogelijk; dan maakt men een kruis over alle verschil van zeden; dan komt men tot het besluit, dat eenmaal een dag zal dagen, waarop het even moeije-
{==193==} {>>pagina-aanduiding<<}
lijk zal wezen eenen Kalmuk van eenen Beduijn, eenen lord uit het hoogerhuis van eenen pacha met drie paardenstaarten, eene juffer der Sandwich-eilanden van eene brusselsche grisette, als eenen Sinees van eenen Tijroler, eenen Lap van eenen Patagoniër, eene Friezin van eene Luikerbottresse te onderscheiden! Een dag, waarop de menschelijke hoofdrassen en hunne ontelbare onderverdeelingen tot een enkel karakterloos ras zullen samensmelten! Dien dag - hij moge vijf-en-twintig, vijftig of honderd jaar uitblijven, dat doet er niet toe: het is eene kwestie van tijd, meer niet - dien dag zullen er Europëers, Amerikanen, Aziaten, Oceaniërs noch Afrikanen meer wezen, maar zal iedereen slapen en opstaan, eten en drinken, zwijgen en spreken, weenen en lachen, leven en sterven op dezelfde eenvormige vervelende wijze, en zal men vruchteloos een spoor van de lieve zwitsersche, zeeuwsche, schotlandsche, italiaansche, stiermarksche en zoo vele andere kostumen zoeken. Dien dag zullen de bewooners van Guinea en van Nieuw-Zeeland gelitografiëerde uitnoodigingskaarten gebruiken, om mekaâr op eene menschenbil of een delikaat geregt van kinderhandjes te vragen; zullen de struikroovers der spaansche sierra's, de maleische zeeschuimers en andere Fra Diavolo's en Rinaldo Rinaldinis hun handwerk met verlakte laarzen en strookleurige glacé-handschoenen uitoefenen; zullen de indische thugs een zwart kleed en eenen glinsterenden kachelbuishoed dragen, als zij op hunne godvruchtige wurgerijen uitgaan. Dien dag

{==194==} {>>pagina-aanduiding<<}

ook zullen de hottentotsche vrouwen zijden calèches ophebben en crinolines ten toon spreiden, terwijl zij met haar belangwekkend kroost op den rug hare mans ter jagt of ter visscherij naslenteren. Dien dag eindelijk zal het voor goed gedaan zijn met al wat zedenverhaal, zedenschets en zedenroman heet, en zal aan de vervaardigers dier soort van gewrochten geen ander middel overschieten, om der wanhoop te ontsnappen, dan plaatskens van trein- of baan-wachter te solliciteren bij het bestuur van denzelfden railway, die hen tot werkeloosheid zal hebben gedoemd!’
De koddig-ernstige toon van Kasper maakte ons vrolijk. Op denzelfden toon poogden wij hem moed in te spreken. Het wilde niet helpen. Hij bleef stokstijf beweren, dat de zedenschilders hunne schoonste dagen hadden beleefd, dat het er met hen allerakeligst uitzag en zij eene ellendige toekomst te gemoet gingen.
‘En nogtans’ jammerde hij voort ‘verdiende geen vak zoo zeer als het hunne in eere te blijven. Noem mij nog een, dat en het publiek en de letter-oefenaren gelijke voordeelen aanbiedt, dat in denzelfden graad het nuttige met het aangename vereenigt. Ligt verstaanbaar uit zijnen aard, vergt het van den lezer geenen schijn van inspanning en bezorgt eene lektuur even geschikt voor kinderen en besjes als voor ernstige lieden. Het geeft den schrijver het middel aan de hand om veel te arbeiden, zonder zich door denken af te sloven. Hij wil, bij voorbeeld, eenen roman vervaardigen... Goed! De kostumen alleen van een paar helden beslaan een

{==195==} {>>pagina-aanduiding<<}

dertigtal bladzijden; want het gebruik eischt, dat hij zijne persoonaadjen van top tot teen afmale, zonder de stiksels van hun schoeisel, noch de vorm der gesp van hunnen hoed te vergeten. Dan komt de beurt aan hunne wooning. Die dient hij insgelijks van onder tot boven, van den kelder tot den zolder lang en breed te beschrijven, zonder het geringste hangende kamertje of hokje onder den trap te vergeten. Dat geeft alweder bladzijden van belang. Eer hij nu den huisraad, van den solferstekbak in de keukenschouw tot het pronkschrijn in het salet, de mannelijke en de vrouwelijke dienstboden met hunne familiebetrekkingen, den regel van het huis en de afwijkingen van dien, met de behoorlijke uitvoerigheid hebbe geschilderd, zijn ruim twee derden zijner taak afgedaan, en voelt de lezer zich zoo diep getroffen, zoozeer met het geheel ingenomen, dat hij haast niet meer aan de geschiedenis denkt, die men belooft heeft hem te verhalen. Ook wordt het volstrekt nutteloos zich de hersens te vermoeijen om die geschiedenis te verwikkelen, er zonderbare voorvallen en roerende tafereelen in te vlechten, of eene geestdriftwekkende ontknooping te vinden. De wooning, de meubels, de kostumen, de gebruiken, de zeden in één woord, beslaan zoo veel ruimte, verzadigen de kinderen, de besjes en de ernstige lieden zoo volkomen, liggen hun zoo hartig, zoo zwaar op de maag, dat men zich om de rest niet meer hoeft te bekommeren.... Als ik zeg, het is een prachtig genre. Ik zoude mijne oogen uit mijn hoofd schreijen, als ik bedenk, dat het dreigt uit te sterven; dat die kostumen, die

{==196==} {>>pagina-aanduiding<<}

meubels, die zeden binnen kort misschien geen deel meer zullen maken van de literatuur! Wat gaan de arme zedenschrijvers aanvangen? Wat moeten de dutsen beginnen, die al die ingrediënten noodig hebben, om een boek in de wereld te zenden?
‘Bah! zij zullen er niet van sterven’ troostte Willem. ‘Zij zullen aan historische verhalen, novellen en romans knutselen.’
‘Foei!’ riep Frans. ‘Historische dingen! Hoe durft gij er van gewagen? Weêr een van die basterdvakken, visch noch vleesch, welke een redelijk schepsel niet genoeg kan verafschuwen. Men moet van God en heel de wereld verlaten zijn, om er zich op toe te leggen. Dat is naauwelijks goed voor knoeijers, die niet genoeg beslagen zijn om de geschiedenis ernstig te behandelen, en geene verbeelding genoeg bezitten, om zelven iets te scheppen!’
‘Walter Scott, Cooper en anderen hebben meesterstukken in dit basterdvak geleverd!’ wierp Willem hem tegen.
‘Het is waar’ bekende Frans; ‘doch wat beteekenen enkele namen, als men nevens deze er honderden kan stellen van menschen, die hoewel werkelijk met talent begaafd, slechts misgewrochten voortbragten, als zij zich op het spoor der schrijvers van Ivanhoë en de Laatste der Mohicans waagden? Zij toonen ons alleen, dat voor sommige vernuften alle genres goed zijn, en pleiten geenszins voor de deugdelijkheid van die genres zelve.’
‘Zij toonen ons nog iets anders’ sprak Lieven, ‘te weten, hoe gevaarlijk het is die vernuften te willen nadoen en in hunne werkwijze een vak te

{==197==} {>>pagina-aanduiding<<}

zoeken. Meent gij, dat Walter Scott en Cooper, toen zij hunne heerlijke scheppingen in het leven riepen, aan een bepaald genre dachten? Ik ben van het tegendeel overtuigd. Hunne bedoeling was menschen af te malen, en indien zij de geschiedenis ter hunner hulp riepen en die menschen overeenkomstig met de geschiedenis lieten handelen, dan was het om waarder, om natuurlijker in hunne schriften te zijn, om de beelden, welke zij opvoerden, levendiger, krachtiger, ronder te doen uitkomen. Daarom ook poogden zij nauwkeurig den tijd, waarin hunne helden leefden, voor onze oogen te tooveren. Zeker is het, dat hunne gewetensvolle schilderingen waarde aan hunne scheppingen bijzetteden; doch het zoude hen, geloof ik, zeer bevreemd hebben, indien men hun ware komen zeggen, dat zij van die schilderingen hunne hoofdzaak hadden gemaakt. En dat is het nogtans wat de meeste hunner navolgers hebben gedaan. In stede van, gelijk de meesters, de studie van het menschelijke hart tot hun voornaamste doel te kiezen, van eerst en vooral karakters te beschrijven, dat is menschen met hunne driften, hunne deugden en gebreken, hunne zwakheden en gewaarwordingen, hebben zij het historische gedeelte met voorliefde behandeld en het overige verwaarloosd. Zij hebben de schilderij veronachtzaamd, om de lijst al hunne zorg te wijden, en van de bijzaak hunne hoofdzaak gemaakt. Zij hebben gedaan, gelijk de schrijvers van zekere fransche stukken, waarop onze vlaamsche tooneellisten meer en meer verzot worden, en waarin het gevoel, de karakters en het gezond verstand aan de schermen,

{==198==} {>>pagina-aanduiding<<}

de kostumen, de dwaze tooneeleffekten en andere domheden zijn opgeofferd. Van daar hunne teleurstellingen en de minachting eener werkwijze, waaraan wij meesterstukken te danken hebben.
‘Omtrent hetzelfde kan men zeggen van het vak, welks verdwijning Kasper vreest, dat maar tot een zeker punt van het historische verschilt en meer overeenkomst met hetzelve heeft dan men wel gelooft. Velen verkeeren in den waan, als zouden het de eigentlijke zedenschilderingen zijn, welke dit vak aantrekkelijk maken. Zij bedriegen zich. Hier ook zetten zij een boek waarde bij, indien zij met verstand zijn aangebragt; doch alleen beduiden zij nietmetal. Vooral moeten de beelden goed getroffen zijn, welke men met behulp van de zeden inkleedt en karakterizeert. Zijn zij het niet, dan kunnen de fraaiste schilderingen van de wereld niet dienen dan om aan die beelden eene sprekende gelijkenis te geven met de ledemannen, naar welke de artisten arbeiden, of erger nog met de groote poppen, door de kleêrkoopers aan hunne deur of voor het venster gehangen, om de voorbijgangers te toonen, dat ook zij naar den laatsten chic werken.
‘Men verzekert ons, dat de zedenschilderingen, die in den voortreffelijksten aller romans, den Don Quichotte voorkomen, allernaauwkeurigst zijn. Ik betwist het niet; doch zoude Cervantes min groot wezen, indien zij min juist waren? Wie zal het durven beweren? Zijn het de zedenschilderingen, welke men in Hoffmann, Tieck, Zschokke, Auerbach, Andersen, Frederika Bremer, Mugge, Dickens, Töpfer, Balzac en George Sand meest bewondert?

{==199==} {>>pagina-aanduiding<<}

Verre van daar. Zonder die wijdloopige beschrijvingen zouden misschien eenige hunner werken bij de lezing meer genoegen verschaffen. Wat wij bij die schrijvers meest op prijs stellen, is hunne grondige kennis van het menschelijk hart, en het talent, waarmede zij gevoelens, handelingen, toestanden wisten af te malen. Van het overige wordt weinig rekening gehouden. Wilt gij een afdoende bewijs? Hoe vele werken kennen wij niet, die voor meesterstukken in hunnen aard doorgaan, en echter te wenschen laten met betrekking tot de historische waarheid en de naauwkeurigheid der zeden? In de plaatse van Spanjaarden geeft ons de Gilblas van Lesage, de Barbier de Séville en het Mariage de Figaro van Caron de Beaumarchais, Franschen, en in de treurspelen van Racine treffen wij Grieken en Romeinen aan, die aan het hof van Lodewijk XIV schijnen te hebben verkeerd. En nogtans worden die gewrochten te regt geroemd. Zelfs Shakespeare springt soms aardig om met de zoogenaamde lokale kleur, de geschiedenis en de aardrijkskunde. Nogtans staat hij aan het hoofd der moderne literaturen. Waarom? Wijl hij als menschenkenner onnavolgbaar blijft en inderdaad groot is onder al de groote moderne schrijvers.
‘Nog eens: de schildering van het menschelijk hart was, is en zal altoos het hoofddoel der kunst wezen. Al het overige is bijwerk, dat de verdiensten eens gewrochts in zekere mate kan verhoogen, maar nimmer alleen aan dit gewrocht genoegzame waarde geven.’
De meerderheid deelde ten volle in de zienwijze

{==200==} {>>pagina-aanduiding<<}

van Lieven. Na dat tusschen haar en de minderheid nog eenige woorden over hooger genoemde schrijvers waren gewisseld, bragt Edmond het gesprek terug op de klagten van Kasper.
‘Ik kan die jeremiaden over het verdwijnen van oorspronkelijke zeden niet bijstemmen’ zegde hij, ‘omdat ik aan die verdwijning niet geloof. Er zijn in ons land menschen, die doen, leven gelijk die in andere landen! Schoon bewijs! Alsof het niet altoos zoo geweest ware, alsof het niet noodzakelijk zoo moeste zijn. Ga naar Frankrijk, Duitschland, Engeland, waar gij wilt, en gij zult er in de kleine steden, in de dorpen gebruiken vinden, welke bij ons sinds eeuwen bestaan. Hoe het komt? Vast niet wijl het verkeer zich in de laatste jaren heeft uitgebreid: de bewooners dier plaatsen zijn met die van onze kleine steden, van onze dorpen nooit in aanraking geweest, zullen het misschien nimmer zijn. Hoe het komt? Eenvoudig wijl de menschen overal de zelfde zijn, zich op dezelfde wijze ontwikkelen, dezelfde gewoonten, gebruiken, zeden aannemen, van het oogenblik, dat zij in dezelfde voorwaarden geplaatst zijn, zich in denzelfden kring bewegen, zich in denzelfden toestand bevinden. Veranderen die voorwaarden, dan veranderen ook de zeden, en het verkeer is onmagtig, om die wijziging te beletten. Zulks zien wij ten onzent, gelijk elders. Waarom gelijken sommige onzer landlieden, die van onze Kempen, bij voorbeeld, niet aan die der overige vlaamsche streken? Omdat het gewest, dat zij bewoonen, de grond dien zij bebouwen, het midden waarin zij leven; niet gelijken aan die van

{==201==} {>>pagina-aanduiding<<}

het overige België. Waarom verschillen onze kustbewooners van de bevolkingen des binnenlands en hebben zij meer overeenkomst in zeden en gewoonten met de Bretanjers, de Normandijers dan met de Gentenaars en de Brusselaars? Om dezelfde reden. Waarom eindelijk vinden wij bij sommige werklieden in onze groote steden andere gebruiken dan bij die van de overige ambachten? Altoos om dezelfde oorzaak. En daar dit verschil van voorwaarden, van midden, van toestand altoos zal bestaan, hoe groot de uitbreiding van het verkeer zij, zal men ook altoos verschil van denk- en levenswijs, verschil van gewoonten, verschil van zeden en bijgevolg eigenaardigheid van zeden waarnemen.’
‘Gij spraakt daar van de Kempen’ zei Lodewijk. ‘Ik begrijp niet hoe wij dat gedeelte van ons vaderland tot hiertoe hebben kunnen verwaarloozen; hoe geen onzer op het denkbeeld kwame het tot het tooneel zijner romans, verhalen en wat dies meer uit te kiezen. De zeden zijn er inderdaad schilderachtig, de natuur anders dan in onze streken. Er biedt zich daar eene rijke mijn aan voor iemand die weet op te merken.’
‘Onze kustbewooners wil ik niet verlegd hebben,’ voegde Hendrik er bij. ‘In de eerste plaats komen de visschers van Blankenberg. Ziedaar eene bevolking met eigenaardige zeden, of ik ken er geene. Zij heeft zelfs de voorvaderlijke kleedij en de voorvaderlijke sloepen behouden. Een blankenbergsche visscher van onzen tijd ziet er net uit als zijn betovergrootvader en eene blankenbergsche visscherssloep heeft geheel het voorkomen van de

{==202==} {>>pagina-aanduiding<<}

scheepjes, die men in de tafereelen van Memlinck ontmoet. Onze vriend “- hij wees op mij -” die in den loop van den verleden zomer insgelijks Blankenberg bezocht, kan u de waarheid van mijne woorden bevestigen.’
Ik bevestigde.
‘Waarom zoo verre gaan?’ vroeg Karel. ‘Hebben wij, Antwerpenaren, in ons midden geene groep medeburgers, die zich van de overige Sinjoors door leefwijze, kleederdragt en gewoonten duchtig onderscheiden? Hebben wij te Antwerpen geene wijk, die door vreemdelingen bewoond schijnt?’
‘Welke wijk bedoelt gij?’ vroeg Ernst.
‘En het Schipperskwartier dan?
‘Gij hebt gelijk.’
Kasper was verpligt te bekennen, dat de toestand der zedenschilders min akelig was, dan hij het had gezegd. Om hem nog meer te overtuigen, vroeg Hendrik, die ons niets had kunnen voorlezen, de toelating eenige bijzonderheden meê te deelen omtrent de zeden der Blankenbergers. Hij had, even als ik, eenige dagen in hun midden doorgebragt, en sprak, na die toelating te hebben gekregen, omtrent op de volgende wijze:


Blankenberg.

Wij, Belgen, zijn toch zonderlinge lieden. Wij kennen nagenoeg al wat in den vreemde onze aandacht verdient te vestigen en zelfs wat het niet verdient, als daar zijn: streken, die weinig of geen belang wekken, steden waarvan de geschiedenis niet ge-
{==203==} {>>pagina-aanduiding<<}
waagt, en tal van gedenkteekens en overblijfsels, die niets om het lijf hebben. Daarentegen verwaarloozen wij niet zelden dingen, welke overal merkwaardig zouden heeten, gezigten en schouwspelen, die elke onbevooroordeelde reiziger treffend noemt, kunststukken en monumenten, welke de uitlander met bewondering aanschouwt. En waarom? Dewijl die dingen, die gezigten, die schouwspelen, die kunststukken, die monumenten zich in ons land, digt bij ons, aan onze deur bevinden; dewijl het ons geene moeite kost ze in ons bereik te stellen en eenige uren gaans of rijdens er ons kunnen bijbrengen.
Van dien aard waren mijne overdenkingen, terwijl ik, te Brugge, in het hotel de Gouden Aap voor 't raam gezeten, de voorbijgangers gadesloeg en in de voorbijgangsters de formosas Bruggae puellas van weleer zocht te herkennen; terwijl ik verder onder het rooken van eene sigaar en het drinken van een bittertje geduldig het middagmaal verbeidde.
Ik had een omreisje in de provincie West-Vlaanderen willen doen. Ik had Brugge bezocht met zijne fraaije denkgebouwen, zijne schilderachtige burgerwooningen en zijne talrijke kunstgewrochten der oude school. Ik had de Halle bewonderd en haar vermaard klokkenspel, de St. Salvators- en Lieve Vrouwenkerken, de H. Bloedkapel, de prachtige schouw van het Vrije, de onschatbare tafereelen van Memlinck en Van Eyck, en vooral die beroemde kast van St. Ursula, alleen toereikend om met duizenden kunstminnaren naar België te lokken. Daarna had ik Oostende gezien, zijne zee, zijne

{==204==} {>>pagina-aanduiding<<}

oesterperken, zijnen vuurtoren, zijn staketsel en zijnen dijk, waarop men uit de liefste monden van de wereld al de talen hoort, welke in Europa worden gesproken. Ik had uitstapjes gedaan naar Damme, waar eens de groote Maarlant leefde; naar Kortrijk waar ik de sporen had gezocht van dien Groninger Kouter, zoo noodlottig aan de fransche ridderschap; naar Dixmude met zijne voortreffelijke Hoogzaal; naar IJperen met zijne ontzagwekkende Halle en zijne bijna even grootsche St. Martenskerk; naar Wervick en Meenen met hunne befaamde tabakbereiderijen; naar Coomen, de geboorteplaats van den onvaderlandschen kronijkschrijver van Lodewijk XI; naar Veurne en de Panne, Thielt, Thourout, Iseghem en Nieuwpoort. Ik was zelfs naar het beruchte Houthulst, tusschen Dixmude en IJperen geweest, om er een kijkje te nemen van de leefwijze, de zeden en gebruiken der Oudlanders of Buschkanters, welke men mij als ware vlaamsche Bohemers had afgeschilderd. Kortom, ik had de provincie van het noorden tot het zuiden, van het oosten tot het westen doorkruist, en was naar Brugge teruggekeerd met de vaste overtuiging al het zienswaardige van West-Vlaanderen gewetensvol in oogenschouw te hebben genomen.
‘Hebt gij de Blankenbergers gezien?’ vroeg mij een Bruggeling, daar ik aan tafel met niet weinig zelfvoldoening op mijne uitstapjes en daarbij verkregen kennissen bofte.
‘Neen, ik.’
‘Dan hebt gij niets gezien.’
‘Hoe niets?’

{==205==} {>>pagina-aanduiding<<}

‘Zij, hunne huizekens, hunne sloepen, hunne kleederdragt, hunne zeden zijn misschien het merkwaardigste, dat men in onze streken aantreft.’
‘Gij spot!’
‘Ik spot niet; en zoo gij een liefhebber zijt van mossels en anderen zeevisch, kunt gij daarenboven bij hen uwen oogst opdoen, beter dan waar het ook zij.’
Dien laatsten beweeggrond konde ik onmogelijk wederstaan. Een uur later stapte ik in de ouderwetsche glazen kast, die onder den naam van snelwagen, de dienst tusschen Blankenberg en Brugge verrigtte, en verliet andermaal het voormalige Venetië van het Noorden.
 
De steenweg, die van Brugge naar Blankenberg leidt, is een der schoonste van ons land. Men verbeelde zich eene onafgebroken laan, ruim twee mijlen lang, van weêrszijden bezoomd met vette weilanden, waarin talrijke kudden grazen, weelderige graanvelden, die van ongewoone vruchtbaarheid getuigen, en onafzienbare boomgaarden, waarvan sommige een kwaart uurs lengte en evenveel breedte hebben. De boomen, op de kanten der baan geplant, neigen hunne kruinen naar elkaâr en vormen eenen overdekten wandelweg, waarop men zelfs bij regenweder tamelijk ver kan gaan, zonder eenen druppel nats te voelen.
Een klein half uur van Blankenberg eindigt de laan, houden de weelderige weilanden, de vrucht-
{==206==} {>>pagina-aanduiding<<}
bare graanvelden, en de uitgestrekte boomgaarden op. De grond wordt schraal en zandig, het geboomte schaarsch en mager. De zeewind met zijnen eigenaardigen geur waait frisch u tegen. Men ziet in de verte de duinen blaauwen. Regts schokt onze kast voorbij Lisseweghe met zijnen reusachtigen, wanstaltigen stomptoren; links hebben wij Uitkerke, waarachter, aan den horizont, de torenspits van Wenduyne uitsteekt. Wenduyne ligt mede op den boord der zee, slechts eene halve mijl van Blankenberg, ten zuiden. Wij moeten dus digt bij onze bestemming zijn. Inderdaad... Zie, daar aan onze linkerhand staat reeds de kerk, waar het visschersvolkje den hemel om eene gunstige reis, eene goede vangst gaat smeeken, of voor eene behouden tehuiskomst danken. Groot en prachtig is die kerk zeker niet. Integendeel, weinige dorpstempels doen zich nederiger voor. Bah! ik zou durven wedden, dat er ernstiger en inniger wordt gebeden dan in onze trotsche kathedralen. Ginds hebben wij het gemeentehuis al even klein en onaanzienlijk, gelijk het overigens aan een arm visschersvlek met nauwelijks twee duizend zielen en nog geen honderd hektaren oppervlakte betaamt. Eindelijk houdt de snelwagen stil. Ik haast mij de trede af te dalen, om mij zelven te vergewissen, dat het gehots van het ongemakkelijke rijtuig mijne ledematen niet teenemaal heeft uiteengeschokt, begeef mij naar de Gouden Kroon, een der twee hotels van het plaatsken, en bestel mijn avondmaal. Vooraleer met Blankenberg en de Blankenbergers nadere kennis te maken,

{==207==} {>>pagina-aanduiding<<}

wil ik eene proef nemen van de mossels en den anderen zeevisch mij door mijnen Bruggeling aangeprezen.
 
Blankenberg heette in vroegere tijden Scarphout, en werd in 1334, met een aantal andere dorpen door de zee verzwolgen. Bij zijne herbouwing kreeg het den naam, dien het thans nog draagt.
Het is vlak tegen de zee gelegen en wordt voor dezer geweld beveiligd door de duinen, die men ook den dijk noemt, en waarin op verschillende plaatsen doorsneden of slagen zijn gemaakt, om den weg naar het strand te banen. Van eene eigentlijke haven, dat is van kaaijen, dokken, stapelhuizen en andere zeegestichten, ziet men geen spoor. Ook is Blankenberg eenvoudig eene visschershaven of liever -reede. Als de sloepen uit zee terugkeeren, komen zij op den oever stranden of worden op het drooge gehaald. Wat de vreemden betreft, die er jaarlijks, in het warme saizoen, de baden gebruiken, hun getal is niet zeer aanzienlijk, ofschoon het allengs vermeerdert. De Blankenbergers meenen echter, dat hun steedje - zij geven het dien titel - geroepen is, om eenmaal als badplaats en als zeehaven het naburige Oostende in de schaduw te stellen, en indien het die schitterende lotsbestemming nog niet met rassche schreden te gemoet snelt, dan is zulks, zeggen zij, te wijten aan de jaloerschheid der Oostendenaars, met wie zij sedert

{==208==} {>>pagina-aanduiding<<}

onheugelijke tijden overhoop liggen. (1) Het staat in gemeenschap met de hoofdplaats der provincie door bovenbeschreven steenweg, alsmede door de vaart van Blankenberg, die zich onder de muren van Brugge met de vaart van Oostende vereenigt. Handel en nijverheid kent men er bijna niet. Drie vierden der bevolking generen zich met de vischvangst. Het overige vierde bebouwt den schralen grond der vlakke, houtlooze omstreken.
Het dorp heeft een zeer aardig voorkomen. De witte huizekens der visschers zien er allerliefst uit met hunne puntgevelkens en hunne vensterdorpels van blaauwe mannekenssteentjes, maar zijn zoo klein, dat geen enkele schoorsteenpijp tot de kruin der duinen reikt. Het roodpannendak, rondom met eene breede streep kalk bestreken, blijft zoo laag, dat men genoodzaakt is het onderste van hetzelve loodregt te maken ten einde aan den zolder ietwat ruimte te geven. Voorts geen enkel huis met meer dan eene verdieping. Als men bij onstuimig weder op den hoogen dijk staat, van den eenen kant op de eindelooze zee nederblikt en van den anderen op het geringe vlek, en de treffende tegenstelling waarneemt tusschen de woelige, rumoerige golven en

{==209==} {>>pagina-aanduiding<<}

de kalme stulpen, denkt men onwillekeurig aan eenen luidbulderenden, allesbedreigenden reus, voor wien een beangstigd kind in het gras nederhurkt, hopende dat het, dank de opgeschoten halmen en het lage struikgewas, aan zijne verwoede blikken en aan eenen gewissen dood zal kunnen ontsnappen.
 
Wat echter te Blankenberg levendige belangstelling wekt, is minder de plaats zelve, dan wel hare bewooners. De visschers zijn een kloek, taai, schoon ras van menschen, die met onverzettelijke trouw de voorvaderlijke zeden en gewoonten, en met haar de voorvaderlijke kleedij bewaren. Het is waar, die kleedij staat hun bijzonder wel en past volkomen bij hunnen krachtigen lichaamsbouw. Eene engsluitende buis, een hemdrok, en wijde hozen van stevige roode of blaauwe baai, groote waterlaarzen en de traditionneele zuidwester, het hoofddeksel van al onze zeelieden, vormen hun werkhabijt. Hun galakostuum bestaat uit eenen langen jas of schanslooper van dik blaauw laken met zilveren knoopen, en uit eene lange broek om de middel gesloten met een paar gespen, die veel van die der Zeeuwsche boeren hebben. De kleedij hunner vrouwen verschilt niet merkelijk van die der boerinnen uit de omstreken. In de week dekken zij haar hoofd met eenen breeden spanen hoed, dien zij des zondags voor een kapje van piké verruilen met strikken van dezelfde stof.

{==210==} {>>pagina-aanduiding<<}

In gansch België leeft geene bravere, geene voorbeeldiger bevolking. Aan den moed, de beradenheid, de standhaftigheid en het geduld van echte zeelieden, paren zij den eenvoud, de gulhartigheid, de opregtheid van kinderen. Wie eens hun vriend wordt, blijft het altoos, en de vrouw hunner keus achten en beminnen zij boven al andere tot den dood. Voor den makker met wien zij ter zee varen, zouden zij hun leven ten beste geven, en het zoude moeijelijk zijn voorbeelden aan te halen van vrijers, die van hunne liefste hebben afgezien, om met een ander meisje te verkeeren. Soms duurt de vrijaadje tien, twelf jaar, vooraleer het huwelijk tot stand kome. Wat geeft het? In afwachting gaat de vrijster dienen, en poogt de vrijer mede eenen kleinen spaarpot bijeen te krijgen, om later het huishouden te beginnen. Alleen des zondags ziet men elkander en vrijt voor geheel de volgende week. Als eindelijk de gelieven met de noodige spaarpenningen klaar zijn, zegt het meisje haren dienst op, doet de jongen zich des noods voor eene reis aan boord van zijne sloep vervangen en de twee worden een paar.
 
Ofschoon veelal doodarm - hun gevaarvol beroep verschaft hun ter naauwernood een karig bestaan - zijn de visschers de eerlijkste lieden onder de zon, komen des zondags netjes voor den burger, houden hunne wooning uiterst rein en vinden het middel, om, ondanks hunne armoede, zich jegens nog armere broeders weldadig te toonen. Sloten

{==211==} {>>pagina-aanduiding<<}

zijn bij hen eene ongekende pracht. Des nachts gelijk bij dage staan hunne deuren op de klink, en nogtans wordt van diefstallen nooit gehoord. Hunne huisjes behooren tot de nederigste, welke men in Westvlaanderen aantreft; treedt men ze echter binnen, dan staat men versteld over de krakende zindelijkheid en de orde, die allerwege heerschen en de armoede bevallig maken. De voornaamste plaats, die tot keuken dient en tevens tot eet-, spreek-en slaapkamer voor de ouders - de kinders slapen door den band op zolder - prijkt in den regel met eene bruin-eiken kast, zonder snijwerk, doch zoo zorgvuldig geboend, dat men er zich kan in spiegelen. Op die kast, het kostbaarste meubel der stulp, staat een half dozijn - zelden een heel - schotelkens en kopjes van het goedkoopst porcelein te pronk, in gezelschap van eenen melk- en eenen koffijpot, die maar op groote feestdagen gebruikt worden en het overige van het jaar tot bergplaats dienen voor de familiepapieren, als daar zijn: trouw-en kersten-brieven, bewijs van koepokinenting, enz. Het bed is in eene alkoof, met gordijnen van rood of blauw en wit gedamd katoen. Het schouwkleed is insgelijks van dit dammekensgoed, en het plankje, dat rond de uitspringende schouwkap loopt, draagt, nevens eenige fraaije zeeschelpen, een aantal tellooren en schotels van grof gleiswerk met hard gekleurde fantastische vogels of bloemen. In het rek boven de eiken kast, ziet men soms tinnen schotels benevens dito lepels, en aan de haken van de onderste lat hangt weleens blinkend koperen of blikken keukengerief. Een printje in eene zwarte lijst, een spie-
{==212==} {>>pagina-aanduiding<<}
geltje met goudpapier omzoomd, een pleisteren kruisbeeld, een steenen wijwatervat met eenen palmtak, en een paar vischnetten versieren verder de wanden. Eene tafel, banken en stoelen, alles van wit hout, blank geschuurd als krijd, volledigen den huisraad, die, dank aan de gewetensvolle zindelijkheid en de baalkatoenen venstergordijntjes, een bijna confortabel aanzien heeft.
Ziehier op welke wijze de visschers, trots hunne bekrompen omstandigheden, de schoone deugd der liefdadigheid uitoefenen: Op de duinen bevinden zich zoogenaamde opblijvers of wakers, die op den uitkijk staan, om de terugkeerende sloepen aan te kondigen. Krijgen zij een zeil in het oog, dan raden zij meteen tot welke sloep het behoort en loopen de vischdragers of liever -draagsters verwittigen. Dezen, de vrouwen en dochters van de visschers, begeven zich naar het strand met hare ledige korven op den rug. Middelerwijl is de sloep genaderd. Zij wordt geledigd en op het strand gehaald. De vischdragers brengen de vangst naar huis en schikken ze bij hoopjes of koopjes voor de deur van den stuurman of patroon. De verkoop of mijn wordt door belgeklingel in al de straten aangemeld; doch eer men tot de mijning overgaat, wordt den arme zijn deel geschonken. Dit deel bestaat slechts uit luttel vischjes; maar hier ook bewaarheidt zich de spreuk: vele kleintjes maken een groot, en het gebeurt dikwijls, dat eene behoeftige weduwvrouw op het einde van den dag een aantal vischjes bijeen heeft, voor welke zij op de hoeven der omliggende dorpen

{==213==} {>>pagina-aanduiding<<}

eenen prijs bekomt, hooger dan het loon, welk de visschers van hunnen ruwen arbeid trekken.
 
Ieder visscher heeft gelijkelijk deel in de opbrengst van de vangst. De eigenaar der sloep, dien men den koopman noemt, krijgt maar een vijfde gelijk de overigen; want de manschap bestaat uit vier visschers, van welke een de laver heet en gelast is de sloep te hozen en rein te houden. De stuurman zelf ontvangt niet meer dan de anderen, en is daarom niet minder fier op zijn bevelhebberschap dat hem vrijwillig door de manschap wordt opgedragen. Veel winnen de brave lieden niet. Moet men de kooplieden of reeders gelooven, dan zoude hun aandeel in de vangst den intrest niet vergoeden van het geld, dat in de sloepen steekt, en zouden zij integendeel verliezen, indien niet de visschers verpligt waren touwwerk, vischtuig, kleederen en andere voorwerpen bij hen te koopen. Voor het herstel der sloepen zorgen de bemanning en de koopman gezamentlijk. De laatste levert het hout; de eersten al de reste.
Hoe 't ook zij, bij zomertijd gaat alles wel en verdient ieder nagenoeg zijn brood; maar des winters, als het weder hen belet op den gewoonen tijd uit te loopen, ziet het er soms akelig uit met de arme Blankenbergers. Eenigen onder hen lijden alsdan werkelijk gebrek, ofschoon zij er hunne eer in stellen het niemand, zelfs hunne meest vertrouwde

{==214==} {>>pagina-aanduiding<<}

makkers niet, te laten merken. Nogtans zijn de visschers zoodanig aan hun beroep gehecht, dat zij hetzelve tot in eenen hoogen ouderdom blijven uitoefenen, en ongelukkig worden, wanneer zij niet langer naar zee kunnen gaan. Men haalt voorbeelden aan van ouderlingen, die, na vijftig, zestig jaren varens, verkwijnden, ziek wierden en stierven, wijl de omstandigheden hun niet toelieten langer hunne makkers te vergezellen en de vermoeijenissen en gevaren van het ruwe visschersleven met hen te deelen. Ko Notebaert was een van die ouderlingen.
 
Hij had gedurende minstens eene halve eeuw zee gebouwd. Met zijn' vader zaliger had hij op twelf-jarigen leeftijd als laver begonnen en hij telde thans ruim zestig jaren. Hij werd onder de knapste stuurluî van Blankenberg gerekend, en was, ondanks zijnen gevorderden ouderdom, een kerel als eene vlag, zonder een enkel grijs hairtje, zoo regt als eene kaars en zoo gezond als een visch. Te huis bij zijn oudje, op het strand of op den dijk bij zijne vrienden, in de herberg bij zijne kornuiten, aan boord bij zijne mannen, was hij de trouwste, goedhartigste, vergenoegdste gezel, die ooit eene sloep had bestuurd; en sprak hij niet veel, hij glimlachte niet minder vriendelijk, noch rookte min smakelijk zijn smeugeltje.
Op eenen goeden morgen beviel hem een erfdeeltje, dat in eens - er behoeft daartoe bitter wei-
{==215==} {>>pagina-aanduiding<<}
nig - hem tot eenen rijken Blankenberger maakte. Ko kwam niet eenmaal op den inval, dat zulks de ligtste verandering in zijnen handel en wandel konde te weeg brengen. Hij zou gemakkelijker aan zijne kantjes komen, alles op zijnen tijd en daarbij geld in den zak hebben, des zondags een goed stuk vleesch in den pot steken, zijnen tabak niet moeten sparen noch den winter duchten, en nu en dan de makkers op eenen borrel onthalen, maar dat was al. Dat hij zijn nederig huisje voor eene ruimere wooning, zijn visscherspak voor burgerskleederen zoude kunnen verruilen, dat hij van het varen zoude moeten afzien, om zich als een rentenier deftig te vervelen, scheen hem de onmogelijkste aller onmogelijkheden... Zijne vrouw bragt het hem anders aan het verstand. Hij werd oud, beweerde zij, had lang genoeg gewerkt, mogt nu rusten en op zijne zeven gemakken leven. Het had haar in den laatsten tijd genoeg gepijnigd, dat hij, op zijne jaren, dagelijks nog zich aan duizenden gevaren moest blootstellen, om een ellendig broksken brood te verdienen. Dank aan het erfdeel moest hij dat niet meer, en zoude zij voortaan des nachts in haar bed niet liggen te schudden en te beven, als de storm de baren tegen den dijk sloeg en haar vent op zee zwalkte. Hij konde als bemiddeld man nu den arbeid aan anderen laten. Zij besloot dus, dat hij voor de eervolle betrekking van stuurman zoude bedanken, zijne alledaagsche plunje vaarwel zeggen, te huis blijven en in 't hoekje van den haard rooken, of in zijne zondagkleêren - indien hij volstrekt van geen bur-
{==216==} {>>pagina-aanduiding<<}
gergewaad wilde weten - langs de duinen of op het strand kuijeren.
 
Te Blankenberg, gelijk elders, zijn de vrouwen baas, zelfs dan wanneer zij den schijn aannemen in alles hare heeren en meesters naar de oogen te zien, en de onderdanige dienaressen harer mans te wezen. Ko, die in den beginne, het besluit van zijn oudje met verbazing had aangehoord, en ongeloovig gegrimlacht bij de uiteenzetting harer beweeggronden, Ko moest het op zijne beurt ondervinden. Moê gemaand, gefleemd, gesmeekt, gezaagd, gaf hij eindelijk toe, maakte van zijn hart eenen steen en deed wat zijn wif verlangde. Hij zag van het varen af, hing weemoedig zijnen hemdrok, zijne breede hozen, zijne waterlaarzen en zijnen zuidwester op zolder, en ging, met tranen in de oogen, zijne makkers aankondigen, dat zij naar eenen anderen stuurman hadden uit te zien.
Het speet de jongens geweldig van den ouden visscher te moeten scheiden. Zij poogden hem op zijn besluit of liever op dat zijner vrouw te doen weêrkomen; maar er was niet aan te doen. Daar er niet anders op zat, maakten zij van den nood eene deugd, kozen eenen anderen stuurman en voeren zonder Ko. Zes maanden later waren zij ten volle aan den nieuwen patroon gewend, en werd op de sloep van den vorigen haast niet meer gerept. Hij was zoo niet vergeten, dan toch geheel op den achtergrond geschoven. Nog meer, de buren, de

{==217==} {>>pagina-aanduiding<<}

vrienden, de andere visschers beschouwden Ko als niet meer tot hun gild behoorende. Zij zagen in hem eenen rentenier. Er waren er die hem mijnheer Notebaert noemden! Dat viel hem hard; hij konde het niet verkroppen. Hij trok het zich te ernstiger aan, daar hem eene bezigheid ontbrak, waarop hij zijne zinnen konde zetten. Wel had hij de vrijheid gansche dagen over den dijk te slenteren en de zee te bewonderen; wel mogt hij op het strand het gaan en komen der sloepen gadeslaan, met de opblijvers op den uitkijk staan, bij het uitladen een handje helpen, of zich verlustigen in het bijwoonen der mijnen; wel konde hij zoovele pijpen rooken, zoovele borrels drinken als hij wilde; maar die genoegens bevredigden hem niet, en bij dat alles werd hij allengs knorriger, verveelde hij zich dagelijks meer en meer. Het was ook niet te vergelijken met de genoegens van zijne vroegere levenswijs. Tegen zwaarrollende baren opwerken, storm en wind trotseren, koude en ongemakken verduren, netten uitwerpen en ophalen, als een slaaf arbeiden, met kloeke hand het ligte vaartuig door de woedende zee sturen en trots de dreigende branding behouden aan land brengen, des avonds, te huis of in de herberg, over de doorgestane gevaren uitweiden, en deze behoorlijk opsieren en vergrooten, daarin bestond volgens hem het geluk, en daar hij dit geluk niet meer konde smaken, benijdde hij het anderen, en achtte zich de beklagenswaardigste van al de belgische kustbewooners.
Hoe zeer het weldra hem berouwde aan den wensch zijner vrouw te hebben toegegeven, kan

{==218==} {>>pagina-aanduiding<<}

men uit het volgende opmaken: honderd malen op éénen dag vervloekte hij het erfdeel, dat hem van eenen wakkeren zeeman in eenen luijen landrat had herschapen. Uren achtereen konde hij aan den oever op de zee staan turen, in droevige mijmeringen verzonken. Wanneer hij dan aan zijn werkzaam verleden dacht, aan zijn kleurloos heden en de nog akeliger toekomst, werd het hem week om het hart, schoot zijn gemoed vol, was hij weleens verpligt met den rug zijner hand eenen traan uit zijn oog te wisschen en voelde soms trek, om luidop te huilen. Andere malen werd hij kwaad, balde de vuisten en bulderde, dat de spelende knapen rondom hem er bang van wierden. Eens zelfs schaamde hij zich niet zijne gramschap op zijn onnoozel, kunstig doorgerookt baardbrandertje uit te werken, en smakte het met zooveel geweld op den grond, dat het in duizend stukken van den dijk vloog. Meesttijds bleef hem geen ander middel over, om zijne ontroernis meester te worden, dan ijlings de plaats te verlaten, de duinen af te dalen en het veld in te loopen, uit vreeze, dat zijne droefheid of zijne gramschap, zijne tranen of zijne gebalde vuisten opspraak zouden hebben verwekt.
 
En 't ergst van al, te huis durfde hij van niets reppen, moest hij integendeel een vergenoegd en vriendelijk gelaat toonen. Hij hield van zijn oudje, en wist, dat zijn verdriet haar zoude hebben gekweld, zonder haar van zienwijs te doen veran-
{==219==} {>>pagina-aanduiding<<}
deren. Daarom zweeg hij liever en kropte zijn hartzeer op. Des avonds in 't Klaar Anker, zijne herberg, klapte hij echter te meer. Daar hoorde hij vertellen van scheepsverrigtingen, van het weder op zee, van de vangst en andere hoogst belangwekkende dingen, en dat ging hem in zijn hart. Had dan iemand der aanwezigen het ongeluk op zijn erfdeel te zinspelen of hem rentenier te noemen, dan liep hem de gal over en gaf hij zijnen boezem lucht. Hij beweerde, dat het geld hem niets dan ellende had aangebragt, en dat het leven, welke hij leidde, een hondenleven was. Ging men tegen die bewering in, dan werd hij nog boozer, zwoer bij kris en bij kras, dat het niet langer konde duren, en eindigde met de verklaring: dat hij niet wanhoopte op nieuws met de makkers te varen; dat hij slechts op den dood zijner oude wachtte, om weêr zijne alledaagsche kleêren aan te trekken en naar zee te gaan.
Het is waar, des anderdaags reeds had hij die verklaring vergeten, of indien hij zich die herinnerde, dan was het om er berouw over te gevoelen. Zij scheen hem goddeloos. Immers, hij had het wif hartelijk lief en het kwam hem voor - niet geheel ten onregte, misschien - dat in zijne woorden een stil verlangen naar den dood der brave ziel besloten lag, en die gedachte vervulde hem met afgrijzen. Ook stuurde hij zich in dergelijk geval de hardste verwijten toe, toonde zich te huis liefderijker dan te voren, en besloot vastelijk zich voortaan wel in acht te nemen. Het belette niet, dat hij, bij eene volgende gelegenheid, in 't Klaar Anker, denzelfden uitval deed, dezelfde verklaring aflegde, als

{==220==} {>>pagina-aanduiding<<}

men hem het vuur te digt aan de schenen bragt, om des anderdaags op nieuws groote spijt te gevoelen, telkens wanneer het gebeurde van den vorigen avond hem te binnenschoot.
 
Er verstreken tien jaren. Al morrende en klagende, knorrende en zich vervelende, zwerende en berouw voelende, was Ko een zeventiger geworden. Hij had de hoop nog naar zee te gaan lang opgegeven: zijne vrouw zag er frisch en gezond uit; hij daarentegen alles behalve goed. Op die tien jaar was hij er vijf-en-twintig veranderd. Zijn rug was gekromd, zijn gang vertraagd, zijn wezen vervallen, zijn hair vergrijsd. Hij leed niet aan eenige bekende ziekte, maar gezond was hij evenmin. Hij kwijnde weg; de verveling ondermijnde zijn krachtig gestel. Hij had opgehouden 't Klaar Anker te bezoeken, nademaal de gesprekken der makkers hem langs om meer ergerden, langs om meer zijn hartzeer verdubbelden en hem tot verklaringen uitlokten, welke hij zich later, als regtzinnig kristen, schaamde.
Daar trof hem een zware slag. De vrouw, die gedurende ruim vijftig jaar zuur en zoet met hem had gedeeld, aan wier dood hij in oogenblikken van verbittering welligt had gedacht, maar die niettemin hem boven alles, ja boven het zeeleven dierbaar was, werd hem plotseling ontrukt: zij stierf schielijk. Beweenen deed hij haar niet, althans niet, dat het iemand zag: dat was niet in zijnen aard. Hij betreurde haar daarom niet minder. Zoolang zij

{==221==} {>>pagina-aanduiding<<}

boven de aarde lag, al noch dronk hij. Den morgen, dat zij begraven werd, vergat hij zelfs zijne pijp te rooken... 's Avonds zat hij echter in 't Klaar Anker.
Des anderdaags in den morgen, stapte hij zijne wooning uit. Hij had de plunje aan, waarmede hij vroeger naar zee ging en die volle tien jaar onbenuttigd op zijnen zolder had gehangen, droeg een net op den schouder, rookte zeer smakelijk en zag er beter en vergenoegder uit dan sedert lang het geval was geweest. Hij rigtte zijne schreden naar het strand.
Half Blankenberg stond op den dijk. Toen men hem te zien kreeg, werd hij met een luid hoerah begroet. Hij wuifde vriendelijk met den zuidwester en daalde naar zee af. Hier hielp hij de sloep te water laten, waarop hij veeleer als stuurman had gevaren, klom er met zijne vorige makkers in, beval het zeil te hijschen en zette zich aan het roer. - De visscher, die eens hem was opgevolgd, had hem de oude betrekking edelmoedig ingeruimd.
Het vaartuig stak van kant. Nieuwe hoerahs begroetten het vertrek. Op den dijk, in de slagen, aan het strand konde men geenen lof genoeg spreken van den ouden, wakkeren Ko Notebaert, die ondanks zijnen rijkdom en zijnen vergevorderden leeftijd, zijne dikwerf herhaalde belofte had willen vervullen....
Vier dagen later waren de hoerahs in jammerkreten veranderd. De sloep van Ko was niet teruggekeerd. Er had een felle storm gewoed en men vreesde, dat zij met man en muis was vergaan...

{==222==} {>>pagina-aanduiding<<}

Acht dagen nadien twijfelde geen Blankenberger meer aan de ramp, had iedereen de overtuiging dat Blankenberg eene sloep minder telde.
 
Van den ouden visscher en zijne gezellen werd niet meer gehoord. Al wat hij bezat, ging aan verre verwanten, insgelijks blankenbergsche visschers. Zij waren zoo talrijk, dat het weinige, welk ieder van hem erfde, er geenen in verzoeking bragt om het zeeleven te verzaken.



	   
	     
{==2==} {>>pagina-aanduiding<<}

[Op 't Eksterlaar. Tweede deel]


{== afbeelding 	==} {>>afbeelding<<}
    


{==5==} {>>pagina-aanduiding<<}

Vijfde donderdag.

Eenen geruimen tijd hadden wij reeds gesproken over het toeval, het lot, de kans, om kort te gaan over het geluk, dat den eenen mensch bestendig blijft begunstigen, en den anderen, trots al zijn streven, hardnekkig den rug toekeert.
‘Ik, gij, wij allen hebben domkoppen gekend’ zeide Karel ‘die niets konden aanvatten, of het viel mede. Zij hadden schoon de dwaaste ondernemingen op de dwaast mogelijke wijze te bestieren, zij werden niettemin schatrijk. Daarentegen hebben wij verstandige lieden gezien, die met al hunne kennissen, al hun beleid nooit in hunne ondernemingen slaagden en tot den bedelzak werden gebragt door datgene zelf, wat anderen verrijkte.
‘Bij het aanleggen van de eerste linie onzer spoorbanen, wist men te Brussel niet wel, waar men de statie zoude gemaakt hebben. De eenen wilden ze aan de zoogenaamde Groene Wandeldreef,

{==6==} {>>pagina-aanduiding<<}

de anderen hooger op, tusschen de Laeken- en de Schaerbekepoort. Een mijner vrienden, een zeer wijs en ervaren man, die een aardig fortuintje bezat, meende eene voortreffelijke zaak te doen met gronden aan te koopen tegen den Boulevard, nabij de Nieuwstraat. Hij hoopte, dat de statie daaromtrent zoude komen en dat hij zijne gronden met groote winst stukswijze zoude kunnen afzetten. Hij had gerekend zonder den waard. De statie werd aan den Allée-Verte gemaakt en na korten tijd was hij blijde zijnen aankoop met groot verlies aan eenen liefhebber over te doen. Hoe echter de kans kan keeren! Nog geen jaar had hij zijne gronden verkocht, of de statie werd verlegd en inderdaad daar gebragt, waar hij 't van eerst af had vermoed. De laetste kooper, een brave doch aartsdomme steenhouwer, won zoo wat een half millioen bij eene spekulatie, die mijnen verstandigen vriend drie vierden van zijn fortuintje had gekost.
‘Gij kent allen den millionnair Marcus V..., die ginds in de voorstad het prachtige paleis doet bouwen, hetwelk ieders bewondering wekt? Laat mij u zijne geschiedenis vertellen: Hij was een eenvoudige boerenknaap, en kwam naar de stad, om aan de natie te werken. Weinige jaren nadien, was hij, hij wist zelf niet hoe, van natiegast magazijnier, en van magazijnier beunhaas geworden. Eens gaf iemand hem last eenige honderden balen koffij te koopen. Hij ging naar de beurs. Er was eene geweldige daling in de koffij en iedereen wilde van zijnen voorraad afzijn. Aan eenen spotprijs kocht hij. Toen hij bij zijnen lastgever aankwam, werd

{==7==} {>>pagina-aanduiding<<}

hij met afgrijzen gewaar, dat hij, in stede van eenige honderden, ettelijke duizenden balen had gekocht. Een ongelukkig 0-ken te veel had alles gedaan. De lastgever weigerde natuurlijk de ontzaggelijke hoeveelheid te nemen, en Marcus V... was het hart in. Hij keerde terug naar de beurs, om den verkooper met de dwaling bekend te maken en hem te smeeken zich zijner te erbarmen. Hij smeekte niet. Gedurende zijne afwezigheid was de koffij op eene verbazende wijze naar omhoog gegaan. Hij verkocht wat de lastgever niet had gewild en toen hij voor de tweede maal de beurs verliet, was hij een rijk man. - Ziedaar den grondslag van zijn reusachtig fortuin.’
‘Hebt gij nooit de historie der Rothschilds gelezen?’ vroeg Frans.
Niemand had ze gelezen.
‘Luistert dan’ ging hij voort. ‘Gij zult zien, dat ook zij sedert lang van de waarheid der spreuk: Beter eene once geluk dan een pond verstand, door-drongen zijn.
‘In de wooning van Anselm Rothschild, te Frankfort, bewonderde men over jaren reeds eene gouden groep, verbeeldende eenen ezeldrijver, die eenen zak met steenen uitschudde. Die groep was een geschenk van de Rothschilds, die te Londen, te Parijs, te Weenen gevestigd waren, aan hunnen ouderen broeder, op zijnen verjaardag. Hare beduidenis was de volgende:
‘In de laatste helft der 17e eeuw, tijdens den Devolutieoorlog, werd het vervoer tusschen Holland en het Zuiden van Duitschland, Zwitserland en zelfs

{==8==} {>>pagina-aanduiding<<}

Italië gedaan door italiaansche ezeldrijvers, die van afstand tot afstand langs den weg verdeeld, heen- en wederreisden, om de pakken van het eene punt naar het andere te brengen. Een dier ezeldrijvers benuttigde daarbij dit gedurige over- en wederreizen voor eigen rekening. Hij kocht namelijk zijden stoffen te Straatsburg, kwam met deze terug naar Westfalen, en wist ze aldaar voordeelig aan den man te helpen.
‘Dat die ezeldrijver overigens niet van de slimsten was, zal meteen blijken. Als hij zijnen ezel met zijde bevrachtte, bediende hij zich van een vrij onnoozel middel, om het evenwigt te verkrijgen: aan den eenen kant hing hij de waren, aan den anderen eenen zak met steenen.
‘Eens was hij bezig met zijn dier te beladen, te midden van de straat, in eene kleine stad, aan den Benedenrijn. Een heer van een deftig voorkomen, die hem aandachtig gadesloeg, grimlachte, schudde het hoofd en meende hem dienst te bewijzen met hem een ander middel aan de hand te geven. Hij nam de steenen uit den eenen zak, telde de balen en pakken in den anderen na, liet de eene helft er van in den zak, waar ze waren, en legde de overige in den zak, vroeger met steenen gevuld.
‘De Italiaan bedankte hem en zette zijne reis voort. Onderwege peinsde hij over het voorval na en begreep, dat hij in het vervolg zijn dier het dubbeld der waren opladen kon en dus ook zijne winst verdubbelen. Zulks deed hij en bevond er zich wel bij. Eenige maanden later kwam hij door dezelfde stad en ging den man opzoeken, die hem

{==9==} {>>pagina-aanduiding<<}

den wijzen raad gegeven had. Hij wilde hem nogmaals al zijne dankbaarheid betuigen. Allengs geraakte hij met hem in gesprek en vernam, dat de raadgever zelf in geene gelukkige omstandigheden verkeerde. De ezeldrijver gaf zijne bevreemding te kennen, dat iemand, met zooveel verstand begaafd, zijne kennis niet tot zijn eigen voordeel wist aan te wenden.
‘Dat moet u niet verwonderen,’ sprak de man. ‘Ik heb geen geluk.’
‘Geen geluk!’
‘Ik heb van alles beproefd en niets wil mij medevallen. Ook ben ik tot de overtuiging gekomen, dat het voor mij het best is niets te ondernemen, daar ik anders gevaar loop nog ongelukkiger te worden.’
De Italiaan poogde hem te bemoedigen en vertrok. Onderweg dacht hij weêr over zijne ontmoeting na. Hoe meer hij de woorden van den vreemde bepeinsde, hoe ongeruster hij wierd:
‘Hij heeft geen geluk!’ sprak hij tot zich zelven. ‘Maar... dan kan hij ook geenen raad geven, die geluk aanbrengt. Ik wil niet langer zijnen raad volgen.’
Met deze woorden keerde hij terug naar de stad, welke hij even verlaten had, en begaf zich naar eenen koopman, met wien hij soms zaken deed. Aan dezen verkocht hij eenen der twee zakken zijden stoffen, waarmede zijn ezel was beladen en sloeg op nieuws den weg in naar Westfalen. Weldra kwam hij aan eene steengroeve. Het was tegen den avond; het werkvolk had den arbeid verlaten. Op zijn gemak konde hij dus den ledig verkochten zak met

{==10==} {>>pagina-aanduiding<<}

steenen vullen, om het evenwigt naar ouder gewoonte te herstellen. Hierna toog hij verder en kwam te Munster aan.
‘Juist den dag te voren had men aldaar vernomen, dat de vrede van Aken gesloten was. Die tijding had de zijden stoffen zeer in prijs doen dalen. Immers, door dien vrede was de handel door Holland weder geopend en de waarde dier stoffen voor de helft verminderd. Met verlies zette hij dus de medegebragte waren maar spoedig af, zich troostende met de gedachte, dat hij er nog goed afkwam, vermits hij den anderen zak in het steedje aan den Benedenrijn had afgezet.
‘Nademaal hij, gelijk thans de zaken stonden, geene kans zag om verder veel bij den zijdehandel te winnen, wilde hij zich van zijn reisgetuig ontmaken, om naar iets anders uit te zien. Hij begon dus met den zak met steenen uit te schudden. Een voorbijganger, die zulks bemerkte, vroeg hem, waar hij die fraaije stukken marmer van daan had en of hij ze wilde verkoopen. Hij bood er vijf daalders voor. Een ander, die intusschen was genaderd, verklaarde zich bereid er tien te geven. Een derde sprak van veertig daalders. Ten slotte kreeg de Italiaan honderd daalders voor de steenen, welke hij in zijnen tweeden zak geladen had, enkel om het evenwigt te herstellen. Het was omtrent zooveel als hij op zijne zijden stoffen verloren had. Hij zoude, zonder de minste vergoeding, het dubbeld dier som verloren hebben, indien hij den raad van den verstandigen man, die geen geluk had, langer hadde gevolgd.

{==11==} {>>pagina-aanduiding<<}

‘De vader der Rothschilds was gewoon deze kleine geschiedenis zijnen zonen te vertellen, als hij hun de waarheid van: Beter eene once geluk dan een pond verstand wilde betoogen. Hij raadde hun steeds zich nooit in te laten met menschen, die kennissen en talenten, doch geen geluk hebben. Die zoons vergaten de geschiedenis niet en het was daarom, dat zij in 1827 hunnen oudsten broeder Anselm, te Frankfort, op zijnen verjaardag, den gouden ezeldrijver schonken.’
‘Ja, 't geluk is eene loterij!’ sprak Edmond, toen Frans eindigde. ‘De ongelukkige, die met overleg zijne nummers kiest en ze jaren achtereen aanhoudt, krijgt niets; terwijl de gelukkige lummel, die voor de eerste maal van zijn leven een briefken neemt, het groote lot wint.’
‘Daar weet ik een aantal vertelselkens op’ riep Ernst. ‘Daar ik u sparen wil, zal ik er slechts twee opsnijden. - In Holland gebeurde het onlangs, dat een arme dompelaar, die het heel niet breed had, een loterijbriefken kocht. Niet bij kas, gelijk meesttijds het geval was, bad hij den verkooper het voor hem te houden. Hij zoude het eerlang tegen betaling komen afhalen. Hij kwam niet. Daags vóór de trekking vroeg de verkooper wat hij van zin was. Hij was van zin het briefken te nemen; doch... had bij voortduring geen geld. Dies was de koop vernietigd. Des anderendaags won het briefken de somme van vijftig duizend gulden!
‘Ziehier mijn tweede vertelselken:
‘Te Brussel woonde een meisken van Reckheim, in het Limburgsche, als dienstmaagd bij eene

{==12==} {>>pagina-aanduiding<<}

engelsche familie. Die familie keerde naar Londen terug en dankte al hare boden af.
‘Het meisken bleef lang zonder dienst en besloot naar haar dorp te gaan. Zij had stilaan al hare spaarpenningen verteerd en was genoodzaakt hare weinige juweelkens, eene gouden ketting, met een kruis, oorbellen, enz. te verkoopen, om niet als eene bedelaarster naar Reckheim te reizen.
‘De schacheraar, tot wien zij zich wendde, betaalde haar honderd frank. Betaalde is het woord niet. Hij gaf haar een briefken, dat hij een bankbriefken noemde, en beweerde, dat het honderd frank waard was. Toen echter de arme sloor in de statie kwam, om eene derde klas naar Luik te nemen, zegde men haar, dat het zoogenaemde bankbriefken van honderd frank eenvoudig een briefken was der loterij van Frankfort, ter waarde van éénen frank. Daar zij niet lezen kon, was het den gewetenloozen schacheraar niet moeijelijk gevallen haar te bedriegen.
‘De dienstmaagd keerde naar den bedrieger terug, doch vond hem niet meer: de kerel was verdwenen. De lieden bij welke hij had gewoond, kregen medelijden met het schaap. Zij boden haar eene schuilplaats aan tot zij eenen anderen dienst zoude gevonden hebben.
‘Veertien dagen later had zij eenen dienst. Op eenen morgen hoorde zij haren nieuwen meester in de gazet over de loterij van Frankfort lezen. De trekking had plaats gehad en nummer 2641 had den grooten prijs gewonnen. Het meisje haalde een

{==13==} {>>pagina-aanduiding<<}

verfrommeld briefken uit haren zak...... Het was nummer 2641!’
‘Ik ken iets in denzelfden aard’ zei Willem, en vertelde op zijne beurt:
‘In eene groote duitsche stad was de huisonderwijzer eener voorname familie op Theresia, de kamenier van mevrouw, een schoon, braaf maar arm meisje, verliefd. De stalknecht, van zijnen kant, vrijde om de keukenmeid, die oud, leelijk en boosaardig was, doch eenen kleinen spaarpot bezat.
‘Zekeren dag verzocht de dame van den huize den pedagoog de nummers van al de loterijloten op te teekenen, die door hare dienstboden waren genomen, en vervolgens op de verschillende trekkingslijsten na te gaan, of iemand hunner had gewonnen. De onderwijzer deed wat men hem vroeg. Zoo kwam hij te wete, dat het groote lot van veertig duizend daalders gevallen was op no 15327, toebehoorende aan.... de keukenmeid in kwestie. Dat was een geval! Het bragt in de denkbeelden van den vrijer der kamenier eenen volslagen ommekeer teweeg Iedereen had gemeend, dat hij spoedig met de schoone Theresia zoude in den echt treden; maar niet te doen. Hij was verstandiger: hij liet het lieve kind varen en wendde zich tot de keukenmeid.
‘Natuurlijk wachtte hij zich wel van de winst een woord te reppen. Het was eerst binnen eene week, dat de uitslag der trekking publiek zoude bekend gemaakt worden. Hij zette de nieuwe vrijaadje snel door, vroeg en kreeg het jawoord, gaf zijn ontslag, deed de meid het hare geven en werkte

{==14==} {>>pagina-aanduiding<<}

met handen en voeten om het huwelijk binnen de eerste acht dagen klaar te krijgen.
‘De arme Theresia schreide hare vriendelijke oogen rood. Om zich op den trouwlooze te wreken, schonk zij hare hand aan den stalknecht, die, van zijnen kant, zich tot haar gewend had, van het oogenblik, dat de keukenmeid hem voor den onderwijzer liet varen. Zij besprak daarbij, dat hun huwelijk op denzelfden dag als dat van haren exaanbidder zoude gevierd worden.
‘Die dag verschijnt. Juist als de beide paren de kerk verlaten, wordt de uitslag der loterij afgekondigd. Niet zoodra heeft de keukenmeid het nummer hooren noemen, dat den grooten prijs wint, of... zij slaakt eenen gil, berst in tranen en is eene appelflaauwte nabij. Haar echtgenoot is in de weer, men kan niet meer. Hij zoekt haar tot bedaren te brengen, heeft zelf veel moeite om zijne ontroernis te verbergen en verneemt.... dat niet zijne vrouw, maar wel Theresia het lot van veertig duizend daalders heeft gewonnen!
‘De keukenmeid had inderdaad nummer 15327 in haar bezit gehad. Korts te voren had zij het echter aan mevrouw verkocht en deze had het aan de kamenier geschonken.’
‘Ik wil u de wedergade van die loterijhistorie aan de hand doen’ dus nam ik het woord. ‘Twee jongelingen, vreemd aan de stad, maar die sedert vele jaren alhier metter woon gevestigd zijn, verkeerden in hetzelfde huis, bij eenen ouden rijken heer, eenen zonderling, die twee nichtjes had, de eene, dochter van zijnen broeder zaliger, de andere,

{==15==} {>>pagina-aanduiding<<}

het eenige kind van wijlen zijne zuster. Ofschoon de oude allebeî de meisjes zeer genegen was, scheen hij nogtans van de eene, die ik Jeannette zal noemen, meer te houden dan van de andere, die ik Louise zal heeten. Daaruit maakten de jongelingen op, dat de eerste in het testament van den oom beter zoude bedeeld worden dan de laatste. Voor een' van hen, dengenen, die met Jeannette verkeerde, was dit niets. Het was hem, 'k zoude bijna zeggen onverschillig; want hij is een verstandig, edeldenkend man, die wel het geld niet versmaadt, maar toch niet bereid is om er alles aan op te offeren. Met zijnen vriend, die om Louise vrijde, is het niet eveneens gesteld. Ik wil niet zeggen, dat hij van het geld zijnen God maakt, o neen, in het geheel niet! Nogtans, dat een hoop schijven bij hem tegen een ruim aantal goede hoedanigheden kunnen opwegen, weten al zijne vrienden. Overigens hebben de twee of liever hadden zij - hun toestand is nu veranderd - malkaâr, wat de bemiddeldheid aangaat, weinig te verwijten, aangezien zoomin de geldzuchtige Eduard als de onbaatzuchtige Victor eenig fortuin bezat, en beiden, buiten eene groote bekwaamheid in hun vak, geen ander middel van bestaan hadden.
‘Eduard verkeerde reeds eenen geruimen tijd met Louise en Victor met Jeannette, eer zij de voorliefde bemerkten, welke de rijke oom voor de laatste koesterde. De ontdekking deed de vrijers... wel niet eensklaps van gedacht veranderen, maar toch ernstig peinzen. Eduard konde niet nalaten tot zich zelven te zeggen, dat hij misschien ongelijk had gehad niet beter toe te zien en zoo maar seffens zijne

{==16==} {>>pagina-aanduiding<<}

keus op Louise te vestigen; dat zij minder fraai was dan hare nicht; dat zij zoovele talenten niet bezat, of wat overeen uitkwam, zoo meesterlijk hare talenten niet wist ten toon te spreiden. Van zijnen kant voelde Victor, sinds hij des ouden voorkeur voor Jeannette bemerkt had, een teeder medelijden voor Louise in zijne borst opwellen. Louise toch, redeneerde hij, was insgelijks de eigen nicht van M.N..., en zelfs volgens hem - de liefde maakte hem niet blind - met meer lichaams- en geestesgaven bedeeld dan zijne Jeannette. Zij hadde dus veeleer de voorkeur verdiend. Van opmerking tot opmerking, van overweging tot overweging kwamen de beide jongelingen tot de overtuiging, dat zij, elk voor zijn deel, zich in hunne keus bedrogen hadden, en eindelinge bekende Eduard aan Victor, dat hij oneindig meer overhad voor Jeannette dan voor Louise, en beleed Victor, dat hij deze laatste met eene drift beminde, welke hij voor de eerste nooit had gekoesterd.
‘Het wonderlijkste van de zaak was, dat de meisjes op hare beurt met zichzelven hadden geredeneerd en door redenering begrepen, dat ook zij den verkeerden man voorhadden. Jeannette was Eduard, Louise Victor meer genegen. Er had dus met gemeen overleg eene uitwisseling plaats, die iedereen tevreden stelde. Wat den oom betreft, het was hem al gelijk, verklaarde hij: hij hield van de jongelingen allebeî, van zijne nichtjes hield hij insgelijks, en als zij alle vier meenden op die wijze gelukkiger te wezen, was het ook goed. Hij had er niets tegen. Zij moesten zelven best weten wat hun

{==17==} {>>pagina-aanduiding<<}

te doen stond. Hij zoude aan ieder meisje denzelfden ordentelijken uitzet, met denzelfden behoorlijken bruidschat geven. ‘Nogtans, voegde hij er bij, zal de eene in mijn testament milder bedeeld worden dan de andere, en dat moet zijn.’ Meer zegde hij niet.
‘Eduard lachte, toen hij het hoorde, in zijne vuist, en Victor troostte zich met de gedachte, dat wat minder geld hem niet minder gelukkig zoude maken.
‘Het dubbelde huwelijk had plaats. De oom hield woord. Hij stelde de paarkens deftig in huishouden. Drie weken nadien stierf hij en werd zijn testament geopend. De nalatenschap bedroeg rond de 300,000 fr. Daarvan liet hij er 50,000 aan Jeannette, terwijl hij Louise voor de overige 250,000 algemeene erfgename verklaarde,.... omdat haar vader hem, over vele jaren, door het voorschieten eener aan zienlijke som, voor eenen gewissen ondergang had behoed.
‘En ziedaar hoe de gierigheid de wijsheid bedriegt. Alhoewel ik opzettelijk de namen der handelende persoonen heb verzwegen, kan ik u verzekeren, dat mijn historieken enkel waarheid bevat en werkelijk te Antwerpen is gebeurd.’
Wij praatten voort over de luimen en nukken der godin, door de Grieken Tuchee, door de Romeinen Fortuna genoemd, die de rijken in vreeze, de armen in hope doet leven, en door Apelles regtstaande werd afgebeeld, ‘wijl zij geene blijvende noch zittende plaats en heeft,’ zoo als een onzer oude schrijvers zich uitdrukt.

{==18==} {>>pagina-aanduiding<<}

‘Juist om hare onredelijkheid en hare ongestadigheid werd zij van de vroegste tijden met eenen blinddoek, en nu eens met, dan weêr zonder vleugels afgebeeld’ leeraarde Kasper. ‘Hare bijnamen waren bij de Ouden zeer verscheiden, doch herinnerden alle hare onbestendigheid, wat haar niet belette meer tempels te hebben dan eenige andere godheid. Onder de Romeinen was het getal dier tempels legio, net als tegenwoordig. Te Rome alleen telde men er soms een paar dozijnen. Men had er zelfs altaren voor het kwade geluk opgerigt. In den vermaarden tempel van Antium stonden twee beeldzuilen, waarvan de eene het goede, maar de andere dit kwade geluk moesten voorstellen. De Grieken vereerden hunne Tuchee vooral te Korinthe, te Elis en te Smirna. Te Athene was zij ongevleugeld, opdat zij als schutsgodin der stad zich daar voor goed zoude hebben gevestigd. Hetzelfde was te Rome met Fortuna het geval; “want” zegde eene overlevering, “nadat zij de gansche wereld was rondgevlogen en nergens zich had opgehouden, daalde zij op den Palatijnschen berg neder, legde hare vleugels af en besloot zich voor altijd te Rome te vestigen.” Of onze heidensche voorouders eene bijzondere geluksgodin vereerden, zoude ik niet kunnen verzekeren. Althans buiten hunne Nornen, die veel van de grieksche Parken hebben, tref ik in hun godendom geene figuur aan, die met Tuchee of Fortuna eenige gelijkenis heeft. Dat er evenwel bij hen, net als bij ons, dompelaars waren, die te vergeefs zich aftobden om vooruit te komen, en gelukskinderen, die, schoon niet altoos met eenen helm

{==19==} {>>pagina-aanduiding<<}

geboren, al slapende rijk wierden, is meer dan waarschijnlijk.’
‘Troostend is het in allen gevalle,’ merkte Edmond aan ‘dat het geluk waarover wij tot hiertoe handelden, niets gemeens heeft met datgene, wat de wijsgeer door geluk verstaat.’
‘Niets is wat te veel!’ riep Frans. ‘Ik houde het er integendeel voor, dat het eene geluk tot een zeker punt onbestaanbaar is zonder het andere.’
‘Dat loochen ik ten stelligste’ hervatte Edmond. ‘Zelfs acht ik het mijnen pligt het te loochenen. Al meer en meer dringt het beweenlijke leerstelsel, dat zonder stoffelijke welvaart geen zedelijk geluk mogelijk is, in het volk, en ik beschouw het als eene ware ramp. Het kan slechts dienen om de menschen nog ellendiger te maken dan zij zijn, om staatsberoerten en omwentelingen te verwekken, zonder bepaald, zonder regtvaardig doel, en om de lagere standen tegen de hoogere op te ruijen.’
‘Gij zult toch niet staande houden’ vroeg Frans ‘dat een arme drommel, die bij al zijn slaven naauwelijks zijn levensonderhoud wint, dezelfde kans heeft van gelukkig te zijn, als hij, die in weelde baadt of kommerloos zijne dagen slijt?
‘Waarom niet?’ antwoordde Lieven. ‘Die waarheid, hoe oud, hoe versleten en alledaagsch zij ook schijne, is, blijft niet minder eene waarheid. Mijns dunkens moesten wij ons beijveren, om ze tegen de aanvallen en drogredenen dier zoogezegde volksvrienden te verdedigen, die geen geluk zonder Lucullus' maaltijden, prachtige kleederen, paleizen en lusthoven, schatten, ambten en eereteekenen

{==20==} {>>pagina-aanduiding<<}

willen beseffen, en het volk degene doen haten en benijden, welke dat alles bezitten. Wat mij betreft, ik heb lust om, voor mijn proefstuk, eene reeks verhaalkens op te stellen, waarin die lieden en hunne dwaalbegrippen worden teregt gewezen. Ik heb er reeds eenige af, en zoo 't u kan bevallen, wil ik er volgaarne een voorlezen.’
Wij betuigden, dat niets ons aangenamer konde zijn. - Lieven haalde een papier te voorschijn en begon te lezen:


Benijdt de gelukkigen der aarde niet.

Neen, broeders, benijdt ze niet: hun geluk is doorgaans maar schijn, en dan zelfs, wanneer het werkelijk bestaat, is het zoo onzeker, zoo broos, dat de minste gril van het lot het spoorloos kan doen verzwinden!
Hoe dikwijls hebt gij, bij het zien van de weelde en de pracht der rijken, u niet ontmoedigd gevoeld? Hoe menigmaal hebt gij, hun leven van genot tegenover uw leven van ontberingen, hunnen aanhoudenden voorspoed nevens uwe bestendige ellende stellende, de Voorzienigheid niet van onregtvaardigheid beschuldigd? Hoe dikwerf hebt gij, uwe armoedige wooningen vergelijkende met hunne glinsterende paleizen, de afgunst uwen boezem niet voelen binnensluipen?... En nogtans, indien gij wist hoe vreeselijke kwellingen in die vergulde zalen omspooken; welke folteringen op die fluweelen kus-
{==21==} {>>pagina-aanduiding<<}
sens zetelen; wat al smarten die kostelijke spijzen vergallen; welke rampzaligheid die prachtige rijtuigen vervoeren; hoe vele dramas achter die gazen en zijden vensterbehangsels worden gespeeld; welke schrikkelijke wroegingen die sierlijke kleederen bedekken; wat al ellende onder dit glansend uiterlijk schuilt, waarop gij met nijd nederziet, o, indien gij dat wist, gij zoudt gewis u zelven min ongelukkig en anderen min gelukkig noemen! Kondet gij beseffen, hoevele van die benijde stervelingen met vreugde hun schijnschoon klatergoud voor uwe nederige levenswijs, uwe eenvoudige vermaken, uwe zielerust zouden ruilen; kondet gij begrijpen, hoe schielijk eene luim der wispelturige fortuin al die pracht, al dien glans, al die grootheid, welke uwe oogen verblinden, te schande maakt, gij zoudt uw lot, hoe hard het u ook toeschijne, verre boven het hunne, en u in uwe geringheid zeer verheven achten boven hen, die gij meesttijds uit onwetendheid alleen benijdt!
Wat ik u in korte woorden ga verhalen, is de ware geschiedenis van drie menschen, die ik, die velen uwer hebben gekend. Er is niets ongewoons in die geschiedenis; integendeel, wat die drie menschen wedervoer, zien wij dagelijks gebeuren. Waarom ik het u vertel? - Enkel om op mijne beurt bij te dragen tot de vernietiging van een dwaalbegrip, dat vooral op onze dagen de oorsprong is van veel kwaad, daar het der menschen geluk alleen in stoffelijk welzijn doet bestaan, en nergens geluk wil zien, dan waar goud, magt en grootheid blinken.

{==22==} {>>pagina-aanduiding<<}

Als gij langs de spoorbaan van Mechelen naar Brussel rijdt en de schoone hoofdstad ras nadert, hebt gij aan uwe linker hand een kasteel liggen, dat onvermijdelijk uwe aandacht moet vestigen. Het is een trotsch gebouw, met zijne prachtige zuilenrij, die bijna heel den voorgevel onderschraagt; met zijne breede vleugels, welke het van weêrszijden uitbreidt; met zijne talrijke vensters, die vlak op u uitzien; met zijne verheven tinnen en zijn kostbaar beeldwerk. Te midden van het overgroote grasperk, dat tot tegen de spoorbaan zich uitstrekt, bewondert gij eenen helderen vijver, waarin sneeuwwitte zwanen en luidruchtige eenden zwemmen, terwijl aan den kant een sierlijk zeilbootje wiegelend u tot spelevaren schijnt uit te noodigen. De vijver is met de schoonste bloemen omplant: men zoude zeggen eene lijst van roozen, jacinthen, genoffels, tulpen en jasmijnen om eenen ontzaggelijken spiegel. Het kasteel, het grasperk, de lieve tuin, de boomgaarden, de rijke velden en weelderige landouwen, die er aan toehooren, zijn op den achtergrond omgeven met een digt woud van eiken, beuken en olmenboomen, waarvan de meeste voorzeker meer dan eene eeuw reeds de breede kruin ten hemel heffen.
Ik wil u dit fraaije slot binnenleiden; ik wil u de groote zaal toonen, waar de gelukkige bezitter en de zijnen zich bevinden... Een heerlijke aanblik, niet waar? Alles ademt hier rijkdom en weelde, kunst en beschaving, genot en vrede, genoegen en geluk. Er is talrijk gezelschap. Drie voorbeeldige gezinnen zijn daar vereenigd: de bewooners van het landgoed en die van twee lusthoven in de nabijheid. De

{==23==} {>>pagina-aanduiding<<}

rijke behangsels, de kleurige vloerkleeden, de sierlijke meubels, de reusachtige spiegels, de uitgelezen kunstvoortbrengsels, de kostbaarheden van alle slach, welke die statige, eerbiedwaardige mannen, die schoone vrouwen, die bloeijende kinderen omringen, vormen met dezen een treffend geheel, dat men in stomme bewondering aanschouwt, alsof men eenig grootsch natuurtafereel voor zich hadde. Aan den eenen kant zijn de ouders op zachte rustbedden gezeten en korten den tijd in vriendelijken kout, zoo streelend zoet, dat de uren als minuten daarhenen snellen; aan den anderen de oudste kinderen, zedige en lieftallige jonkvrouwen, vurige en wellevende jongelingen, die hunne vrolijke, geestige gesprekken slechts onderbreken om welluidende gezangen en kunstrijk klavierspel door de ouders te doen toejuichen. In het midden der zaal, rond eene zware, fijn besneden en smaakvol ingelegde tafel van kostelijk hout, zitten of staan de jongere knapen en meisjes. Zij doorbladen rijk ingebonden boeken en keurige plaatwerken, met groot geld uit Londen en Parijs ontboden. Verder fladdert en juicht de bonte troep der kleinste kinderen, langs de wijdgeopende vleugeldeuren, den tuin in en uit, rolt met allerlei vernuftig verzonnen speelgoed op de malsche graszoden, of doorkruist in lieve, schilderachtige groepjes de ruime lanen.
 
Gelukkige ouders, gelukkige kinderen, gelukkige gezinnen! hoor ik u zeggen. - Gij hebt gelijk: ge-
{==24==} {>>pagina-aanduiding<<}
lukkig inderdaad. De huisheer is M. Verrept, een braaf, een rijk, een verstandig man. Hij begon met niets en wist door eigen kracht zich tot de stelling van eenen der voornaamste nijveraars van België te verheffen. Later bragt een aanzienlijk huwelijk hem in aanraking met de eerste persoonaadjen des lands. Thans is hij burgemeester der stad Z...., lid van den raad zijner provincie, en bij de volgende verkiezingen moet het mandaat van senateur hem worden toevertrouwd. Dat is alles niet: zijne echtgenoote, schoon, rijk, verstandig en hoogstbeschaafd, is tevens braaf en deugdzaam; zijne kinderen zijn zoo als elke goede huisvader de zijne zoude wenschen. Van ziekte of tegenspoed weet niemand in de familie te spreken.
De twee andere gezinnen, welke wij in de zaal aantreffen, hebben aan dat van M. Verrept niets te benijden. Het hoofd van het eene is M. Velsens, een der voornaamste belgische staatsambtenaren, een man, wiens kunde en groote hoedanigheden door elkeen worden geroemd. Hij is bezitter van een onmetelijk vermogen, en als vader en gemaal even gelukkig als zijn vriend. Hetzelfde geldt voor het hoofd van het laatste gezin, M. de Grave. Hij wordt tot de befaamdste regtsgeleerden gerekend, is als schrijver en als spreker beroemd, en bij dat alles almagtig rijk. Zijne borst prijkt met een aantal ridderkruisen, en indien hij in het bestuur des lands geene voorname rol speelt, komt zulks enkel daarbij, dat, tot overmaat van geluk, de eerzucht hem niet kwelt, en hij zich bevredigt als burger,

{==25==} {>>pagina-aanduiding<<}

als geleerde, als redenaar een der grootsten, en als mensch een der gelukkigsten te wezen.
De drie gezinnen zijn sedert lang door de banden der hechtste vriendschap vereenigd. De vaders koesteren voor elkander die achting, die hoogschatting, zonder welke geene ware vriendschap bestaat. De echtgenooten, de kinderen deelen volkomen in dit gevoel, hebben malkander om het hartelijkste lief. Indien nooit de minste ramp, het kleinste ongeluk de zaligheid der drie familiën verminderde, geen het geringste wolkje van ongenoegen heeft ooit hare eendragtigheid verbroken. Daar zij alle drie haar zomerverblijf houden in dezelfde streek, is een der zoetste genoegens van haar overgelukkig leven, zich beurtelings op een der kasteelen te vereenigen, welke zij bewoonen, om, als het ware, een enkel groot gezin uit te maken, waarvan de voorspoed, de tevredenheid, het geluk hunne weêrgade niet hebben in geheel België; waarvan het heil zoo stevig is gevestigd, dat niets het ernstig schijnt te kunnen bedreigen, wel verre van het ooit te kunnen verstooren.
En nogtans!.....
 
Een jaar is naauwelijks verloopen sedert het oogenblik, waarop wij de drie gezinnen op het schoone kasteel van M. Verrept vereenigd zagen.
Wat al verandering in één jaar! Wat is er geworden van het heil, dat zoovele gelukkigen, zonder achterdocht, zonder de geringste vrees voor de toekomst, in het verkeer met elkander smaakten!

{==26==} {>>pagina-aanduiding<<}

In de zaal, alwaar wij eens de drie voortreffelijke mannen, van al de hunnen omringd, aantroffen, is thans een gezelschap vergaderd, dat in eene geheel andere stemming schijnt te wezen. De persoonen, die het samenstellen, zijn allen in rouwkleederen gehuld en op hun wezen kan men de droefheid, de neêrslagtigheid in hare verschillende uitdrukkingen lezen. Eerst ontmoeten wij de zonen van den heer des huizes. De brave kinderen weenen bitterlijk. De oude vader, de broeders van den rijken nijverheidsman, zijne verdere bloedverwanten en vrienden zijn mede aanwezig en aan dezelfde ontsteltenis ten prooi. Wat mevrouw Verrept en hare dochters aangaat, die zijn in een ander vertrek vereenigd, en klagen, en weenen, en wringen de handen, dat iemand het hart breekt bij het zien van den eindeloozen jammer.
Maar wat is dan toch gebeurd? Waarom dat gezucht en getraan? En... waar blijft de heer Verrept, dien het ons bevreemdt niet als vroeger te midden van de zijnen te zien? - De heer Verrept! Hij bevindt zich nog altoos te midden van de zijnen. Hij gaat hen, wel is waar, dra voor altoos verlaten; want.... Ziet gij in de kamer nevens de groote zaal, welke wij zoo even verlieten, die lijkbaar niet met brandend waslicht omzet? Een priester knielt bij die baar en bidt. Zij bevat al wat van M. Verrept, den rijken, den gelukkigen, den benijdenswaardigen sterveling overblijft. De verstandige, de edele, de alomgeachte man, de burgemeester van Z..., de gewezen provincieraadsheer, sinds door de vrije keus zijner medeburgers tot de

{==27==} {>>pagina-aanduiding<<}

waardigheid van senateur verheven, is niet meer. Vóór eenige dagen was hij nog bloeijend van gezondheid; thans is hij een lijk. Eene beroerte trof hem, terwijl hij met de zijnen aan tafel zat, en de man, die nooit ziekte had gekend, was in min dan één uur een slagtoffer des doods; en het gezin, hetwelk niet wist wat het woord tegenspoed beteekende, zag van het toppunt des geluks zich in den afgrond der diepste ellende gestort.
Maar de klokken der dorpskerk doen hare klagende toonen in de lucht weêrgalmen. De geestelijkheid nadert om het lijk uit de trotsche wooning naar de kerk en van daar naar den akeligen grafkelder te voeren. Een aantal rouwkoetsen staan op den voorhof gereed. De afgevaardigde senateurs, de overheden van Z... en die des dorps, eene talrijke schaar ambtsbroeders en vereerders, zijn reeds aangekomen en hebben den zonen en bloedverwanten hun rouwbeklag gedaan. Buiten woelt en verdringt zich de nieuwsgierige en deelnemende menigte; want de arme lieden verliezen in den aflijvige hunnen voornaamsten steun. Ziet, de kerkdienaars treden het slot binnen.... De sombere stoet stelt zich in beweging, te midden van de treurigste stilte, slechts door het snikken der zonen onderbroken, terwijl in het vertrek der moeder, de smart, de wanhoop en het gejammer in hevigheid toenemen....
 
De tijding van het schielijke overlijden, dat gansch eene gelukkige familie voor langen tijd in rouw

{==28==} {>>pagina-aanduiding<<}

dompelt, is sedert weinige dagen eerst in de hoofdstad aangekomen.
Indien zij ergens droefheid en verslagenheid zoude moeten wekken, dan is het voorzeker ginds, op den Boulevard, in die deftige wooning, die men elders met den naam van paleis zoude bestempelen. Immers die wooning is degene van den heer de Grave, den boezemvriend des afgestorvenen.
En nogtans wekt die tijding er droefheid noch verslagenheid. Waarom niet? Treden wij de poort binnen, wij zullen er de oplossing van het raadsel vinden.
In een der talrijke, weelderige vertrekken zit mevrouw de Grave, omringd van hare kinderen. Haar gelaat draagt de sporen van de pijnlijkste onrust, van het grievendste hartewee. Hare tranen vlieten onophoudelijk, en op hunne kniën zitten de kinderen, rond haren zetel geschaard, te bidden en te weenen.
Spoorloos is de heer de Grave sedert acht dagen uit zijne wooning verdwenen. Sinds eenigen tijd reeds konde men aan hem duidelijke teekens van zinsverbijstering bespeuren. De geneesheeren, nopens zijnen toestand geraadpleegd, hadden al de hulpmiddelen hunner kunst zien te kort schieten. Daar men hem geene enkele oorzaak van kwelling noch verdriet kende, moesten zij spoedig alle hoop op eene weldadige tegenwerking van het kwaad opgeven.
De oudste zoon en eenige vrienden hebben reeds acht volle dagen en nachten vruchteloos naar hem gezocht. Nu nog doen zij wanhopige poogingen, om

{==29==} {>>pagina-aanduiding<<}

zijn verblijf te ontdekken. Elk gerucht op de straat, iedere beweging aan de wooning doet de moeder en de kinderen vol vreeze en vol hoop opspringen; elke teleurstelling doet hen op nieuws in luid gesnik losbarsten. In dien toestand hebben zij reeds eene week doorgebragt.
In dien toestand vinden de zoon en de vrienden hen weder, als zij, somber, terneêrgeslagen, van hunnen treurigen ontdekkingstogt terugkeeren.
‘Welnu, mijn zoon?’ vraagt de beangstigde moeder.
‘Broeder?’ gillen bevend de kinderen.
Zwijgend laten de vrienden het hoofd op de borst zinken, terwijl de tranen den zoon beletten een woord uit te brengen.
‘In Godes naam! spreek toch, ik bid, ik smeek u.... Waar is hij? Hebt gij hem gevonden?’
Nokkend heft de zoon den vinger ten hoogen.
‘Dood!’ krijt hij.
‘Dood!’ huilen moeder en kinderen ‘Dood!’
Doch waarom verder het tafereel poogen te schetsen?... Denzelfden morgen had men uit de vaart van Willebroeck, digt bij de Laekenbrugge, een lijk opgevischt. De zoon en de vrienden waren nog in tijds op de plaats gekomen, om het te herkennen.... Het was het lijk van M. de Grave.
 
Op het oogenblik, dat in eene der deftigste wooningen van den Boulevard, eene andere der

{==30==} {>>pagina-aanduiding<<}

drie gelukkige familiën door wanhoop wordt gefolterd, grijpt, in eene niet min groote wooning der Koningstraat, een niet min treurig, een nog treuriger tooneel plaats.... Er werd eene verschrikkelijke zelfmoord gepleegd.... Terwijl een deurwaarder, van zijne helpers vergezeld, er de meubels voor schuld kwam aanslaan, heeft de huisheer, die schande niet willende overleven, zich met eene pistool door het hoofd gebrand.
De wooning is die van de familie Velsens; de zelfmoorder niemand anders dan de heer Velsens zelve.
Eene bankbreuk deed hem eenige maanden te voren het grootste deel van zijn fortuin verliezen. Met het overige heeft hij gespekuleerd, ongelukkig gespekuleerd, en weldra zich van alles beroofd gezien. Eene verandering van ministerie en eereroovende geruchten, welke het verlies van zijnen rijkdom vergezelden, stelden hem in de onmogelijkheid langer zijn gewigtig staatsambt te blijven bedienen. Men heeft hem niet zijn ontslag, maar den welgemeenden raad gegeven, zijne functiën neder te leggen. Van middelen van bestaan beroofd, heeft hij zich tot zijne vroegere vrienden, vereerders en vleijers gewend, om door hunne hulp zijnen schier hopeloozen toestand te verbeteren. Te vergeefs! Zij, die vroeger hem dagelijks dienstaanbiedingen kwamen doen, wijl hij hunne diensten niet noodig had, zijn doof gebleven voor zijne toespraak, zoodra die diensten alleen hem konden redden; de vrienden, die eens zich rond hem verdrongen en als eene gunst hem smeekten hunne verkleefdheid op de

{==31==} {>>pagina-aanduiding<<}

proef te stellen, daar hij werkelijk eenen grooten invloed bij het bestuur uitoefende, hebben zich allengs meer van hem verwijderd.
In zijne verwachtingen teleurgesteld, heeft hij zich ten slotte tot de familiën de Grave en Verrept gewend. Eilaas! zijne brieven zijn die familiën toegekomen op den stond, dat zij beiden haar geluk met verdelging zagen bedreigen. In de verwarring en droefheid, waaraan zij ten prooi zijn, hebben zij verwaarloosd op zijne dringende beden te antwoorden. Zulks heeft den rampzaligen Velsens het weinigje moed ontnomen, dat hem restte. Zich van iedereen verlaten wanende, wilde hij zijn ongeluk niet overleven. Alleen de gedachte aan zijn arm gezin hield hem nog tegen, belette hem de hand aan zichzelven te slaan. Toen echter de deurwaarder het laatste overschot van zijn vermogen kwam in beslag nemen, verloor hij het hoofd. Hij vreesde niet langer het noodlottige besluit te volvoeren, dat hem, zijne vrouw en zijne kinderen in eenen nog dieperen jammerkolk stort dan dien, waarin de twee andere, eens met hem en de zijnen zoo zalige, gezinnen zich hebben zien werpen.
 
‘Maar wat verstaat gij dan eigentlijk door geluk?’ vroeg Frans, bij 't eindigen der lezing.
‘Eene ontzaggelijke vraag’ merkte Hendrik aan. ‘Indien Edmond ze weet te beantwoorden, verklaar ik hem den knapsten van al de verledene, tegenwoordige en toekomende wijzen.’

{==32==} {>>pagina-aanduiding<<}

‘Wees niet bang’ zei Edmond grimlachend. ‘Ofschoon ik de verwaandheid niet hebbe op den titel van wijze aanspraak te maken, heb ik genoeg ondervonden, nagedacht en gelezen, om te weten, dat zelfs voor hen, die meenen, dat wij in de beste der werelden leven, het volmaakte geluk niet bestaat. Ik zeg dus met al de groote denkers van vroegeren en lateren tijd, dat een volstrekt gelukkig sterveling tot de onmogelijkheden behoort, aangezien het volstrekt geluk, eene eigenschap der volmaaktheid zijnde, slechts het aandeel der Godheid kan wezen. Ik herhale met hen, dat alles op het ondermaansche betrekkelijk zijnde, met niets onbetrekkelijks kan vergeleken worden. Alleen de mensch, die zijne driften volkomen meester, deze zoude doen zwijgen, zonder te moeten strijden, zonder leed te gevoelen, zonder iets te betreuren; alleen de regtvaardige, die zijnen pligt zoude beminnen en betrachten uit liefde tot dien pligt zelven, zonder eenige nevengedachte, alleen die mensch, die regtvaardige zoude gelukkig wezen. Daar hij echter niet bestaan kan, bestaat het volmaakte geluk op aarde niet.’
‘Maar het betrekkelijke geluk bestaat. Wie is volgens u betrekkelijk gelukkigst?’ vroeg nog Frans.
‘Ik zal u met eene spreuk van den kerkvader Augustinus antwoorden’ zei Edmond. ‘Die mensch is gelukkig, niet die heeft wat hij verlangt, maar die niet verlangt wat hij niet heeft.’
‘Sokrates had reeds iets dergelijks gezegd’ meende Hendrik. ‘Hij beweerde, dat de mensch

{==33==} {>>pagina-aanduiding<<}

nooit zoo gelukkig is, wanneer hij zijnen lust geniet, als hij 't wezen zoude, indien hij weigerde zijnen lust te genieten.’
‘Maar... op die wijze zouden de anachoreten der eerste eeuwen van het kristendom, de kluizenaars der egyptische woestijnen alleen gelukkig geweest zijn’ riep Ernst met drift. ‘Ik verklaar u, dat ik het geluk geheel anders versta en niet van zin ben 38 jaar op eene kolom te gaan woonen, gelijk de H. Simon Stilites, al konde ik er de gelukkigste van al de gelukkigen mede worden.’
Wij lachten om de driftvolle verklaring van onzen vrolijken makker.
‘Ernstig gesproken’ ging deze voort, ‘uwe citaten herinneren mij eene dierenhistorie, eene negentiende-eeuwsche fabel, welke ik onlangs in een gezelschap van wijsgeeren door eenen heer hoorde voordragen, dien men eenen diepzinnigen menschenkenner noemde. Staat het u aan, dan zal ik mijn best doen, om ze na te zeggen, na te vertellen, vrij na te volgen, gelijk onze vertalers zich uitdrukken, wanneer zij hunne lezers willen wijsmaken, dat zij nog iets anders kunnen dan gebrekkig overzetten. Alleen stel ik tot voorwaarde, dat gij mij alsdan de kruikskens kwijtscheldt, welke ik heden verbeurd heb.’
De voorwaarde werd aangenomen. Aan de negentiende-eeuwsche fabel van Ernst heeft de lezer het stuk te danken, dat ik hier inlasch onder den titel van:



{==34==} {>>pagina-aanduiding<<}

Jol.

I.

Ze lagen allebeî op de straat, voor de deur der herberg, in den zonneschijn, de voorpooten uitgestrekt, de achterpooten onder het lijf, den kop tusschen de voorpooten op den grond, de oogen half toe. Voor hen stond nog de groote houten kom, waarin het water geweest was, dat zij na hun diner hadden opgeslurpt. Het groene karreken, van binnen rood geschilderd, waarin zij gespannen waren, rustte met den dissel op den grond en woog schier niet op hunne schouders: 't was ledig. Zonder de nette gareelen, het zwarte lederwerk met koperen beslag, dat hun tot getuig diende, hadden zij zich vrij kunnen gelooven. - En nogtans klaagde een hunner putten in den grond.
‘Altijd slaaf! Altijd lastdier!’ zuchtte hij. ‘Zelfs na uw diner hebt gij geenen enkelen stond aan uw eigen: het is niet vol te houden!
‘Voor 't oogenblik hebben wij eenige minuten rust; doch welke rust? Niet eens uitgespannen! Ge kunt uw middagslaapje nog niet op uw gemak doen. Bij de minste beweging, bij het ligtste gerucht achter u, meent gij den meester te hooren, die u met de zweep in de hand toeroept: “Op! op!” en u dwingt uw dutje te onderbreken.
‘En dan, wat kost men u voorzet! Roggebrood en eene kom water tot nageregt! 't Is lekker; 't is hartig. Werk daarop! Loop in 't slaafsch gareel en

{==35==} {>>pagina-aanduiding<<}

trek het karreken, lijk een muilezel! Als het vleesch, dat gij vervoerdet, afgeleverd is, en gij u met de hoop vleit het zwaarste van uwen last kwijt te zijn, komt de dikke beenhouwer, uw baas, klimt in het rijtuig, en laat zich slepen als een edelman in zijne staatsiekoets. Neen, 't is niet vol te houden! Op Gods wijden aardbodem is geen rampzaliger schepsel, geen deerniswaardiger wicht dan een vleesch-houwershond, wiens meester een hondenkarreken bezit!
‘Geen kwaart uurs hebt ge vrij! Ge moogt zelfs, wanneer gij eene kennis ontmoet, niet een luttel stil houden, en het beleefde kwispelstaarten uws makkers, al ware hij een uwer bloedvrienden, met evenveel beleefdheid beantwoorden. Gij kunt niet eens naar zijne gezondheid rieken, of naar die van zijne familie vernemen, laat staan van het relaas zijner lotgevallen aan te hooren. Uw' vijand moet gij onaangevochten u laten aangrimmen. Nog meer: als gij soms eenen mooshoop tegenkomt vol lekkere dingen - die zijn er, - en gij wilt, lijk het eenen verstandigen hond betaamt, daar eens goed in rondsnuffelen, en hem met uwe pooten uiteensmijten, zooals het van regtswege behoort, dan komt de beenhouwer en duwt van achter aan het karretje, dat gij voort moet, willens of niet; ofwel hij raast en tiert, en klapt met de zweep, dat u hooren en zien vergaat. Wat zeg ik! Ge moogt nog uw gevoeg niet maken op eene ordentelijke wijs, en uw achterbeen tegen een' muur opheffen, is u ten strengste verboden. O neen, 't is niet vol te houden!’
Aldus klaagde de eene. Medelijdig blikte de andere

{==36==} {>>pagina-aanduiding<<}

hem met halfgeopende oogen aan, zonder nogtans den kop te verroeren, en zei:
‘Vriend, vriend, hoe kunt gij zoo spreken en onz' Heer de oogen uitsteken? 't Is zonde voor God! Indien gij wist, hoevelen, die onder alle betrekkingen boven ons uitmunten, wier groote hoedanigheden hen zouden geschikt maken om te schitteren in elken stand der hondenmaatschappij, 't zoo goed niet hebben als wijliê, en met reden ons lot benijden, gij zoudt u gelukkig achten eenen meester als den onzen te behooren.’
‘'t Is mogelijk’ hernam de eerste; ‘doch als men, gelijk ik, van eene befaamde jagthondenfamilie afstamt, eene voortreffelijke educatie heeft gekregen, op zijne achterpooten kan regtstaan en zelfs loopen, apporteert, met een stok exerceert, en hoofsch een pootje weet te geven; als men in zijne jeugd al had wat zijn hart lustte, en nooit een kwaad woord vernam; als men niet door eigen schuld maar door de nukken der fortuin, den ondergang zijner vorige eigenaars, tot decadentie en in de dienst van een groven, ongeletterden beenhouwer komt, dan verzoent men zich niet zoo ligt met den nederigen stand, waarin wij ons leven slijten; dan gewent men zich niet zoo gemakkelijk aan den ruwen kost en de onheusche, liefdelooze behandeling.’
‘Ja, dat is het’ sprak weêr de tweede: ‘gij zijt het beter gewoon; gij zijt, sta mij toe het te zeggen, in uwe jeugd vertroeteld, bedorven geworden. Ge werdt in een rijkeliêhuis grootgebragt. Gij hebt uit den korf zonder zorg geleefd, met jagthonden verkeerd, en in vette keukens rondgekwispeld...

{==37==} {>>pagina-aanduiding<<}

Daarom schijnt de tegenwoordige conditie u hard... Maar indien gij, lijk ik, vele maanden in kommer en armoede had gesleten, indien gij u hadt gedwongen gezien den mosselbak en den asschebak te trekken... en te déjeûneren met eenen ouden hoed!...’
‘Hoe!... Dat hebt gij moeten doen!’ riep de eerste, en sperde de oogen wijd open, om den makker met eene soort van verbazing aan te staren. 't Was hem onbegrijpelijk, dat iemand kon veroordeeld worden, om den mosselbak te sleuren en met een versleten hoofddeksel te ontbijten.
‘Dat heb ik!’ ging de andere met kalmte voort. ‘En zoo gij wist wat een oude hoed voor kost is, en welk verschil tusschen een vleeschhouwers-karreken en een mosselbak bestaat!.. Nu, ten minste, mogen wij fier zijn op het voertuig: 't is fraai geschilderd, met den naam onzes meesters op zijde; onze gareelen, al de stukken van ons getuig zijn net en sluiten knap om ons lijf... In een' mosselbak, vriend, wordt men gespannen met versleten eindjes koorde en brokken zelfeind, slecht aaneengeknoopt. Daarbij krijgt ge eenen zadel op uw lijf, die bij elke beweging van uwen rug schuift.’
‘Ontzettend!’
‘Niet waar? Hoor, ik wil u mijne geschiedenis verhalen. Ik heb er lang mede gedraald, om u uwe illusies niet te rooven. Ik zag, dat gij de wereld niet kendet en u inbeeldet, dat iedereen het zoo goed heeft als wij, en ik wilde u uwe begoocheling laten: ik meende dat gij uw lot geduldig droegt. Thans, daar zulks niet is, acht ik mij verpligt u de waarheid niet langer te sparen, uwe begoocheling te

{==38==} {>>pagina-aanduiding<<}

doen ophouden. Moge het u tot les en leer verstrekken, en meer tevredenheid schenken.
‘Luister: ik begin.’


II.

En hij vertelde:
‘'k Stam niet van jagthonden af, gelijk gij. Wie mijn vader was, kan ik niet met juistheid zeggen. Men heeft mij doen verstaan, dat hij Milord heette, bij een' rijken mijnheer woonde in de buurt mijner moeder, en tot achteroudgrootvader eenen dog had van zuiver ras; maar dat zullen wij God en den meulder laten scheiden. Genoeg, hij liet mijne moeder zitten, toen zij van mij in de kraam moest, en zag niet meer naar heur om, ofschoon hij in den tijd van zijne verkeering met haar soms godgansche dagen op den keldermond voor hare deur had gelegen, en niet weinig grove woorden, harde bejegeningen, voort's!, stokslagen en zelfs schoppen voor haar had moeten uitstaan.
‘Zoo verre mij gedenkt, leefde ik, in mijne teederste jeugd, in eenen nog al warmen nest, onder den trap eener burgerswooning, met moeder en eenen geheelen boel zusters en broêrkens: 'k geloof, dat wij wel met ons achten kinders waren. Ik zeg 'k geloof, want de zaak stellig verzekeren, zoude ik niet kunnen: we waren allen zoo blind als mollen, behalve moeder, en konden mekaâr slechts op den tast herkennen. Moeder was zeer goed voor ons en week schier niet van onze zijde. Eens echter, 'k zal

{==39==} {>>pagina-aanduiding<<}

't nimmer vergeten - ik kon omtrent eene week oud wezen - had zij zich een oogenblik van ons verwijderd. Toen naderden de bewooners van het huis onzen nest. Zij zetteden voor dien nest een zwaar iets neder, dat ik meen eene groote kuip te zijn geweest, want ik hoorde er water in klotsen.
“- Laat zien, hoeveel houden wij er?” sprak eene zware mansstem.
“- Twee zal al wel zijn,” antwoordde eene vrouw.
“- Och! laat ons ze altemaal houden!” riep een kind, dat ik later als een klein meisken heb leeren kennen.’
‘- Wel, Netteken, altemaal! Wat zouden wij er mede doen? En wie zoude hun den kost geven? Zij moeten toch eten.’ Dat zei de mansstem.
‘- Och, vaderken, ik zal hun van mijne boterhammen mededeelen!’ riep nog het kindje.
‘- St!’ sprak de vrouw. ‘Laat ons maar gaauw gedaan maken; want ik hoor Fideel al janken.’
‘Fideel dat was de naam mijner moeder.
‘Ik wist niet, wat ik van die zonderlinge samenspraak moest denken, en mijne broêrs en zusters waarschijnlijk evenmin. Terwijl ik er over nadacht, hoorde ik weêr den man zeggen:
‘- Komaan! Laat ons beginnen.’
‘Ten zelfden tijde tastte eene hand in onzen nest. Ze ging nevens mijne zijde, en greep een zusterken, van hetwelk ik bijzonder hield: 't was een zoet schepselken, dat mij altoos geduldig met mijnen kop op zijn lijf liet rusten. Het kind jankte en steende, dat ik er koud van werd. Een oogenblik later

{==40==} {>>pagina-aanduiding<<}

hoorde ik eenen plons in het water, het gekerm verminderde en hield eindelijk geheel op.
‘- Dat is er een!’ zei de mansstem.
‘Het klein meisken begon te krijten.
‘- Netteken, Netteken! Gij zijt niet braaf,’ knorde de vrouw.
‘De hand tastte eene tweede maal in onzen nest en greep een ander zusterken. Na eenige minuten hoorden wij weêr eenen plons en hield weêr het gekerm op.
‘Zoo ging het nog driemaal. Telkens verdween een zusterken uit den nest, behalve de laatste maal; dan was het een broêrken, dat ze reu noemden, hetwelk niet belette, dat, na eene korte poos, een andere plons een einde aan zijn gekerm stelde.
‘Het klein meisken weende voort, en telkens harder bij elken plons. Het gejank van onze moeder in de verte was wreed om hooren. Het was alsof zij begreep, hoe eene groote ramp op onze familie was neêrgekomen.
‘- Netteken,’ begon op nieuw de mansstem, ‘er zijn er nog drie. Welken van die twee daar, wilt gij nu houden, den gespikkelden of den rossen? De zwarte ginder is voor oom Jan: die heeft hem besproken. Wij houden eenen van de twee andere: welken kiest gij?’
‘En de hand tastte weêr in den nest. Zij greep mij.
‘Netteken kon bijna niet spreken. Eindelijk:
‘- Den rossen! den rossen!’ riep de kleine snikkend.
‘De hand liet mij los, wat mij deed veronder-
{==41==} {>>pagina-aanduiding<<}
stellen, dat ik de rosse was. Zij greep eenen van mijne overblijvende broêrs... Een kort gekerm, een plons, en dan stilte: alles was volbragt! Wij, ik en de zwarte, wij hoorden de kuip opnemen, de huisgenooten zich verwijderen en Netteken weenende hen volgen.
‘Er ging eene deur open. Als razend kwam moeder naar den nest aanstuiven. Ik zal u hare droefheid niet malen: ze ging alle denkbeeld te boven. Zij wilde dien dag niet meer eten, zocht gedurig naar heure overige kinderen rond, overlaadde ons met liefkozingen, en jammerde en klaagde, dat het ons door het hart ging... Eerst des anderdaags bedaarde zij een luttel. Zij waagde het echter niet meer zich van ons te verwijderen. Als zij uit den nest moest zijn, had ze altoos de voorzorg ons beiden mede te nemen, hoe moeijelijk dat ook ging. Ze moest ons namelijk alle twee bij het vel van onzen nek met den muil vastgrijpen, en beladen met den dubbelen last zien voort te komen.


III.

‘Ik stap over een aantal wederwaardigheden, die verder den eersten tijd van mijn leven bedroefden, van zoodra ik begon te zien en alleen te loopen. Ik zeg u niet wat al gekijf en slagen ik verduren moest, vooraleer aan zekere dingen gewend te worden, die men betamelijkheden noemde. Wat mij het meest moeite kostte, was de plaats te leeren kennen, waar 't mij geoorloofd was mijn gevoeg te

{==42==} {>>pagina-aanduiding<<}

maken. Deed ik het in huis, dan greep meêdoogenloos de hand van den man of de vrouw - mijne meesters - mij vast, duwde en wreef mij in hetgene ik had begaan, en smeet mij aan de deur op straat. Deed ik het in hoeken of kanten, waar ik zeker dacht, dat niemand het zoude zien, dan kwam eenigen tijd nadien de meid, gewapend met eenen bezem of handvleugel, bezag mij met oogen, die mij het kiekenvleesch op het lijf joegen, gaf mij namen, die mij beschaamd maakten en mij diep vernederden, sloeg mij onbarmhartig, bulderde en tempeestte, dat ik er de koorts van kreeg, en eindigde gewoonlijk met mij denzelfden weg te doen gaan, dat is mij aan de deur te smijten, alwaar ik dan den anderen honden van de wijk, zelfs den kinderen ten spot verstrekte. 't Is waar, ik mogt eene poos later weêr binnenkomen, en dan poogde moeder en Netteken mij door gestreel en zachte woorden, de ruwe behandeling te doen vergeten; maar dat alles liet niet na mij fel te verbitteren, te meer naarmate ik ouder wierd en beter het besef kreeg van mijne waardigheid.
‘Wat mijn' broêr betreft, ik weet niet juist, of het ook hem zoo ging; want, korten tijd na de verdwijning van mijne andere broêrs en zusters, was ook hij verdwenen. Waar hij versukkelde, of hij 't goed of slecht had, bleef een raadsel voor moeder en voor mij. De arme vrouw treurde weêr om hem, voor 't minst eenen halven dag lang. Ik denk dat oom Jan - een stugge, oude alleenlooper - hem zal hebben medegenomen, vermits het na een bezoek van dezen was, dat broêr verloren raakte.

{==43==} {>>pagina-aanduiding<<}

Kortom hij was en bleef weg. Later heb ik wel eens eenen grooten zwarten rekel ontmoet, die er zeer voornaam en deftig uitzag, eenen koperen band om den hals droeg, en mij niet teenemaal vreemd scheen; maar toen ik hem beleefdelijk aansprak, bejegende hij mij zoo stuursch, zoo grimmig, dat ik niet verder naar zijnen oorsprong durfde vernemen, noch het vraagpunt der bloedverwantschap met hem ophelderen. Was hij werkelijk mijn broêr? Misschien wel; doch hij had mij waarschijnlijk geheel vergeten; want, ik herhaal het, hij zag er ongemeen deftig uit, en ik was destijds in eenen toestand, die geenszins schitterend konde genoemd worden: ik trok den mosselbak, ergò... Maar 'k zal u dat later uitleggen.
‘Eenen geruimen tijd had ik het bij mijne meesters tamelijk goed. Van lieverlede had ik geleerd mij naar hunnen zin te voegen. Ik bevuilde zelfs het huis niet dikwijls meer en had mij gewend jankend aan de straatdeur te gaan krabben, als ik de noodzakelijkheid gevoelde eens even buiten te gaan. Ik had dus niet te veel kijven of slaag te verdragen. En dan, moeder en Netteken waren langs hoe vriendelijker voor mij. Des zondags gingen wij alle drie met den meester en zijne vrouw naar buiten wandelen, en dan liepen en stoeiden wij in het veld, dat er geen einde aan kwam. Wij hadden zoo veel genoegen, dat wij er heel de volgende week konden van vertellen. Wat het eten betreft, het was niet slecht, en beenderen had ik en moeder in tamelijke mate te knagen, zonder te rekenen, dat we regulier den zaturdagavond of den zondagmorgend,

{==44==} {>>pagina-aanduiding<<}

door het toedoen van Netteken, elk voor eenen cent loos kregen, wat ons niet weinig vreugd verschafte.
‘Een ding verontrustte mij bij poozen. Als ik soms in huis rondliep en speelde, en de man mij te zien kreeg, dan kon hij mij op eene rare manier beschouwen. Mij dacht, dat hij niet teenemael van mijn postuur tevreden was, alhoewel moeder verzekerde, dat ik sprekend mijnen vader geleek, die, zegde zij met eenen zucht, in zijnen tijd een zeer knappe hond was... Na mij eene wijl aandachtig te hebben gadegeslagen, schudde gewoonlijk mijn baas het hoofd, en riep op verdrietigen toon:
‘- Wat dikke pooten! Wat heeft die hond toch dikke pooten!’
‘Meer zegde hij niet, doch 't liet niet na mij kommer te baren. Dikke pooten! Was dat dan zoo'n erg gebrek? Ik vroeg aan moeder wat die uitroep moest beteekenen. Zij begreep het zoo min als ik, en deed haar best om mij moed in te spreken. In hare moederlijke verblindheid vond zij mij niet alleen het schoonste hondenjong van de gansche wereld, maar kon zelfs aan mij geen spoor van lichamelijke vlek ontdekken.
‘Eene omstandigheid, die slechts diende om haar in die denkwijs te versterken, en mij zelven eenen grooten dunk van mijne voortreffelijke geschapenheid in te fluisteren, was de volgende:
‘Er woonde niet verre van t'onzent, in de straat achter onzen hoek, een huisvader met zeer vele kinders, die zijn brood won met mossels te venten. Hij voerde dezelve met eenen zoogenaamden mosselbak rond, een niet fraai rijtuig - eenen afzigtelij-
{==45==} {>>pagina-aanduiding<<}
ken bak op twee hooge wielen, - waarin hij zich als paard plagt te spannen. Was het saizoen van de mossels voorbij, dan diende de bak om assche aan te halen, waarin Koben - de man hiet Koben - mede eenen kleinen handel dreef. Die partikuliere nu kwam dikwerf voorbij onze wooning en was mij immer buitengewoon vriendelijk. Gebeurde het, dat ik met moeder aan de deur stond een luchtje te scheppen, of met andere honden uit de buurt dertelde en kortswijlde, dan lachte hij mij toe, zoodra hij mij te zien kreeg. Aan ons huis gekomen, hield hij stil, staarde mij aan met welgevallen, gaf mij vleijende titels, noemde mij Jolleken - in huis was het eenvoudig Jol - en eindigde gewoonlijk met vol bewondering uit te roepen:
‘- Wat ferme, dikke pooten! Dat zal een eerste jan worden!’
‘Die uitroep, met eene hartelijkheid gedaan, welke toonde, dat hij gemeend was, maakte mij zeer fier en ik kon niet begrijpen hoe het kwam, dat iets - de dikte mijner pooten - hetwelk den man met den mosselbak bijzonder scheen te bevallen, mijnen meester zoo gemelijk op mij deed neêrkijken. Ik kwam eindelijk tot het besluit, dat mijn baas geenen goeden smaak had, niet wel wist wat eenen goeden hond betaamde en diensvolgens, dat ik ongelijk had mij langer om zijn zeggen te bekommeren, en om den onbegrijpelijk knorrigen toon, waarvan het vergezeld ging.


IV.

‘Eilaas! Er daagde een dag, waarop ik maar al

{==46==} {>>pagina-aanduiding<<}

te zeer begreep wat hij met zijnen uitroep bedoelde.
‘Ik kon eene maand of tien oud wezen. 'k Wierd stilaan groot en sterk, en moeder was van gevoelen, dat mijne gestalte die van mijnen vader zoude overtreffen, iets, waarop zij, och arme! zich veel scheen te laten voorstaan. Zekeren avond - 'k herinner het mij nog heel wel: mijn meester had mij in den dag weêr knorrig aangekeken en meer dan ooit op mijne pooten gesmaald - zekeren avond lag ik warmpjes onder de kachel in de eetkamer te sluimeren, toen ik onwillekeurig het volgende gesprek afluisterde:
‘- Moeder,’ sprak mijn huisbaas tot zijne wederhelft, ‘moeder, dat kan niet blijven duren: hij wordt veel te groot. En 't ergst van al, hij zal nog grooter worden. Ik heb het sedert lang voorzien: hij heeft pooten als een olifant.’
‘Het woord pooten wekte mijne aandacht. Ik begreep dat er kwestie was van mij.
‘- Ja,’ zei de vrouw ‘en hij kan verschrikkelijk eten. Zoo'n beest is eene ruïen in een huishouden: hij heeft bijna zoo veel brood en aardappels alleen noodig als wij met ons drieën.’
‘- Kom, kom!’ hernam de man, ‘wij zullen er maar kort spel mede maken. Hij moet weg!’
‘Weg! Het woord ging mij door merg en been. Weg! Wie moest weg? Was dat op mij gemunt? Ik vreesde van ja. En... waar zoude ik heen? Eensklaps schoot mij op nieuw de groote kuip met water te binnen, welke ik, toen ik klein was, vóór onzen nest had hooren nederzetten, en ten gevolge van welke drie mannelijke en drie vrouwelijke tel-
{==47==} {>>pagina-aanduiding<<}
gen van onze familie spoorloos waren verdwenen. Nog meer: een poedel uit onze buurt, iemand van mijnen ouderdom, had mij onlangs verhaald, hoe ze hem eens, nadat hij in zijn huis een paar potten had gebroken, met eenen zwaren steen aan den hals in een groot water hadden gesmeten, dat hij vast geloofde de zee te wezen. Gelukkig was de steen van de koorde losgeraakt, die hem aan zijn lichaam vasthield; want anders... De poedel had de overtuiging, dat hij niet levend uit het water zoude zijn gekomen... Ging misschien met mij iets dergelijks gebeuren? Ik wist het niet; doch in den geest zag ik reeds den steen, de koorde, het water en al het overige...
‘De stem der vrouw stoorde mij in mijne treurige bespiegeling:
‘- Maar waar blijven wij er mede?’ vroeg zij.
‘- Laat mij begaan’ antwoordde haar bedvriend. ‘Gij kent Koben wel, van achter onzen hoek?’
‘- Die met den mosselbak rijdt?’
‘- Juist. Die heeft veel zin in hem, precies wijl hij zoo'n lompe pooten heeft. Herhaalde malen reeds heeft de man mij van hem gesproken: hij denkt, dat er een kalf zal uit groeijen, en dat hem hetzelve voor den mosselbak wonderwel zal te stade komen.’
‘Nogmaals dat gesmaal op mijne pooten! 'k Werd nog ongeruster. En dan, Koben, mosselbak, kalf, wat moest dat alles beduiden? Ik kon er niet wijs uit worden, doch was zeer benauwd.
‘- Maar Netteken?’ vroeg wederom de vrouw.

{==48==} {>>pagina-aanduiding<<}

‘- Bah, bah!’ antwoordde hij ‘dat zal wel schikken. Als zij hem niet meer ziet, zal zij hem spoedig vergeten. 'k Zal maar seffens naar Koben gaan.’
‘Hij ging. Een kwaart uurs later kwam hij met eenen tweeden manspersoon terug. Die manspersoon was niemand anders dan onze gebuur de mosselkruijer, de asschevent, dezelfde die mij, als hij mij op de straat ontmoette, immer zoo vriendelijk, goedendag knikte.
‘Ze zochten een poos rond en vonden mij onder den kachel, waar ik te sidderen lag als een riet. Ze trokken mij in het midden der eetkamer. Koben - de mosselman was hij, gelijk men weet, - nam mij onder zijnen arm, streelde mij, wenschte mijnen baas en mijne bazin goeden avond, bedankte hen en vertrok. Ik liet mij gewillig dragen. Ik begreep, dat er toch niets anders opzat, en... Koben had een groot stuk loos in zijnen zak, waarvan hij mij onderwege met kleine brokskens voederde.
‘Ik sliep dien nacht in een nieuw logies, in het huis van Koben. Des anderdaags spande hij mij in zijnen bak en ik leurde mede met mosselen. Ik kwam voorbij mijne ex-wooning en meende van schaamte in de steenen te zinken. Moeder was aan de deur. Zij zag mij en deed bijna alsof ze mij niet kende. Ik bemerkte hoe zij een begin van verkeer had, met den spits van den melkboer nevens het huis van mijnen vorigen meester.


{==49==} {>>pagina-aanduiding<<}


V.

‘Van dien dagaf, begon voor mij een leven vol vernedering en ontberingen. Ik werd zeer ongelukkig. Tot dan toe had ik niet geweten wat armoede was of zorg. God schiep den dag en ik liep er in. Ik leefde zonder mij veel om de toekomst te bekreunen. Ja, 'k had eten volop, eenen confortabelen nest, niet te veel knorren noch schoppen, en er waren, buiten Netteken, geene kleine kinders in huis. Nu, quantum mutatus ab illo!.... Vergeef me die klad latijn: 'k heb ze van eenen ouden dagbladschrijver, die soms mijne huisgenooten bezocht, en die van de taal van Virgilius - zoo noemde hij ze - weinig meer wist dan ik zelve... Ik meen, dat zij zeggen wil: hoe kan het lot van een regtgeaarden hond zoo veranderen! - Bij Koben waren, gelijk ik alreeds heb vermeld, een gansche boel kleine bengels. Wat ik van dat gesnor te verdragen had, is met geene pen te beschrijven. Zij sleurden gedurig met mijne ooren en met mijnen staart, als om die af te rukken; zij openden mij moedwillig den muil, om er allerlei leelijke voorwerpen in te steken; zij sloegen en ranselden mij, dat er het eind aan verloren was. Na gansch eenen dag afslovenden arbeid, was ik verpligt des avonds de jongste op mij te laten rijden, wijl de oudste mij ongenadig met de oorlappen voortsleepten. En wee mij, zoo ik dorst grimmen of de tanden laten zien. Koben was goed maar haastig, en achter zijne deur stond een knup-
{==50==} {>>pagina-aanduiding<<}
pel, waaraan ik niet zonder weemoed terugdenk.
‘Ik was altoos zindelijk geweest op mijn' persoon. Bij regenachtig weder, wachtte ik mij wel op straat te komen, uit vreeze van mijne pooten te bevuilen. Thans moest ik door dik en dun in den mossel- of asschebak voortdraven, en in een gareel loopen zoo armzalig, zoo weinig comme il faut, dat men er geene pijp tabak zoude voor gegeven hebben. Ik zag er soms deerlijk beslijkt en gehavend uit: een mestkruijershond was een heer tegen mij. 't Ging zoo verre, dat - gelijk ik vroeger zegde - iemand, dien ik mijn' eigen vleeschelijken broeder geloofde, zich mijner schaamde en weigerde mij te woord te staan.
‘Mijn nest?... Ik had geenen: 'k sliep op de straat, in de opene lucht. Regen, sneeuw, hagel, donder en bliksem, warm of koud, het was al gelijk: ik moest 's nachts buiten blijven, zoo wel als bij dage, zelfs wanneer wij niet uitreden. Voeg daarbij, dat ik eene wees, eene arme verlaten weeze was... Want moeder trok mij niet meer aan. De vrijaadje met den spits van den melkboer ging druk voort, en een' morgen dat, na eene duchtige les van vorengemelden knuppel, mijn gemoed danig overstelpt was, dat ik de noodzakelijkheid gevoelde haar mijnen nood te klagen, had zij de wreedheid, toen ik haar wilde aanspreken, met den nieuwen vrijer in dezes huis te gaan, onder voorwendsel, dat zij met hem over zaken van het uiterste belang een vertrouwelijk gesprek moest voeren!
‘Eten?... Och Heere God! daar was niet aan te peinzen. In huis kreeg ik niets: dat lag niet in de

{==51==} {>>pagina-aanduiding<<}

grondbeginsels van Koben of zijne gade. Een goede hond moet zijnen kost op straat zoeken, was eene van zijne lievelingsspreuken, en dat hij 't ernstig meende, deed hij mij maar al te wel ondervinden. Ik had eens eenen halven boterham uit de hand van eenen zijner jongens gesnapt. Toen ik een uur later hem onder de oogen kwam, speelde de knuppel in kwestie zoo duchtig zijne rol op mijnen armen rug, dat ik nog ril als ik er aan denk, en veertien dagen lang er stijf van bleef, noch min noch meer dan een oude kattijvige rekel.
‘Dat 's nog niet al. Ik leefde meestal van staarten en vlimmen van magere schol, van schelvischkoppen en anderen erbarmelijken kost, dien ik in vuilnishoopen vond; maar 't gebeurde ook - zelden, wel is waar - dat ik soms iets beters aantrof. Gij denkt misschien, dat ik het op mijn gemak mogt oppeuzelen? Toch niet. 'k Was, per exempel, ergens een goed been magtig geworden. Wel! Bleef ik er mede op straat, dan zag ik mij gedwongen alle minuten hair en pluim te vechten, om het tegen de aanvallen mijner makkers te verdedigen. Sloop ik er mede naar huis, dan deed Koben het mij oogenblikkelijk afgeven, om het met vele andere beenderen te verkoopen; want hij deed in beenderen ook al... Hij deed in alles! Kortom, ik had wel met eenen schrijver, dien ik al eens heb hooren noemen, doch wiens naam ik niet heb kunnen onthouden, mogen uitroepen: bedroefd! bedroefd! bedroefd!
‘De eenigste aangename stonden, welke ik in mijne ongelukkige conditie beleefde, waren de volgende: Koben was mede koopman in krollen of

{==52==} {>>pagina-aanduiding<<}

schavelingen en spaanders. Die waar lag op zijnen zolder. Liet iemand bij toeval de deur van zijn magazijn open, en gelukte het mij ongemerkt naar boven te sluipen, dan haastte ik mij in den hoop schavelingen te springen. Ik wentelde er mij met wellust in, en dit leger scheen mij zachter dan het kostelijkste pluimenbed. Ook deed ik er mijne verstramde ledematen te goed op. Was de hoop groot, dan kroop ik tot over de ooren in de krollen, zoodat Koben of wie van de huisgenooten ook naar mij kwam zoeken, mij niet konde zien. Daar lag ik dan uren lang mijn rampzalig lot te overpeinzen en de goede tijden, welke ik elders had beleefd, en hield mij doof voor al het geroep en geschreeuw op mij, beneden. Zoo kon ik soms eenen dag zwoegens ontwijken. Ik wist, dat het einde onvermijdelijk eene hevige samenspraak met Koben's knuppel zoude wezen; doch zulks schrikte mij niet af. Ik kwam niet weder te voorschijn, dan als de honger mij een langer verblijf in de schavelingen onmogelijk maakte en ik de noodzakelijkheid gevoelde op de straat naar wat eten uit te zien.
‘Om u een denkbeeld te geven van mijnen toestand, en van de kwellingen, waaraan ik toenmaals ten prooi was, zal het genoeg zijn u te zeggen, dat ik den moed niet had aan liefde of minnekozerij te denken. Ik was nogtans in mijnen besten tijd, in mijnen fleur, en aan gelegenheden zoude het mij niet hebben ontbroken. Ik was, al zeg ik het zelf, een fraaije jonge hond, en vele vrouwelijke gebuurhonden gaven mij dikwijls niet onduidelijk te verstaan, dat zij mij niet ongenegen waren. Een onder

{==53==} {>>pagina-aanduiding<<}

ander, voor wien ik zelf een boontje te week had, liep mij gedurig op zijde. Dan, als ik zeg, ik had den moed niet zijne genegenheid te beantwoorden. Het ongeluk maakt iemand bloo. Hij werd zekeren morgen door eene hovenierskar overreden, en stierf eenen ijselijken dood. Toen eerst voelde ik hoe zeer ik hem lief had; doch 't was te laat... Ik heb sedert nooit meer aan liefde gedacht.


VI.

‘Dat kon onmogelijk blijven duren. 'k Was middelerwijl groot en sterk geworden ondanks mijne ellende, en het besef mijner verdiensten maakte mij zulk lot dubbeld ondragelijk. Ik voelde, dat men mij onregt deed, en dat ik op een beter leven aanspraak konde maken. Ik werkte goed, en daarover klaagde ik niet; want, ik werkte gaarne, en ben nooit lui geweest. Maar, bij al dien arbeid, alle nachten moeten op straat slapen, in huis door de jong' mishandeld worden, honger lijden, en als ik ergens een been bemagtigde, hetzelve moeten afgeven, dat was waarlijk te erg; dat moest veranderen, kost wat kost. 'k Wilde nog liever de wijde wereld in, nog liever me zelven verdoen - ja, dat wilde ik! - dan dat alles langer te verdragen.
‘En nogtans zoude ik het misschien nog lang verdragen hebben, want - 't is schande, dat ik het zeg - bij dat al was ik mijnen meester en de zijnen opregt verkleefd. Eene verschrikkelijke gebeurtenis dwong mij eene beslissing te nemen.
‘Ik had korts te voren eene pijnlijke operatie

{==54==} {>>pagina-aanduiding<<}

doorstaan. Onder voorwendsel mijne gezondheid te bevorderen, had men eerst mij een stuk van mijnen staart gekapt, en toen ik nauwelijks van die wonde was hersteld, had Koben mijne oorlappen, mijne kostelijke oorlappen, waarop ik zoo fier was, gekort. Hij beweerde, dat het deftiger stond voor eenen hond korte ooren te hebben. Ik vond dat niet, integendeel; maar... hij was mijn meester, en ik moest mij aan zijne luimen onderwerpen.
‘Eenige weken nadien greep de verschrikkelijke gebeurtenis plaats, waarvan ik wil vertellen. Vooraf moet ik uwe opmerkzaamheid op eene bijzonderheid vestigen, zonder welke gij mij welligt niet zoudt verstaan. Alle avonden, op zeker uur, acht ure, meen ik, gebeurde in onze straat iets, dat inderdaad den naam van schroomelijk verdiende. Op dat uur kwamen namelijk een aantal kleine mannen voorbij onze deur met groote knevels, en kleêren met rood en geel en blauw, lijk arlekijns, maar schooner. Zij hadden witte gareelen om hun lijf en elk op hunnen buik eenen reusachtigen pot van geel koper, eene soort van marmit, die men eene trommel noemde. Op die trommel sloegen en roffelden de bewuste mannen, dat uw oorvlies dreigde te scheuren. Al te samen heetten zij de Taptoe, en ik had er eenen schrik van, eenen schrik, dat het niet te zeggen is. Op sommige avonden waren zij vergezeld van andere mannen, ook in arlekijns gekleed, die geenen pot aan hun lijf hadden, maar daarentegen lange of korte koperen buizen van een raar maaksel in de hand hielden, waarop zij bij poozen bliezen en een geluid voortbragten, dat het helsche

{==55==} {>>pagina-aanduiding<<}

rumoer nog vervaarlijk vergrootte. Er was altoos een ontzaggelijke hoop volks bij dien Taptoe, dat jubelde en juichte, zeer tevreden scheen, en op stap ging; doch ik had er geweldig het land aan. Als ik de trommelaars en de trompetters - de arlekijns met buizen droegen dien titel - van verre hoorde, werd ik zenuwachtig, bang, wist niet waar ik het had, en meende van angst te bezwijken. 't Ging zoo verre, dat ik, als acht ure naderde, instinktmatig begon te schudden en te beven, te janken en te huilen, en niet weder een mensch, dat is een hond, werd, dan na dat die drommelsche geruchtmakers waren voorbijgetrokken.
‘Het was dan, gelijk ik zeg, eenige weken na het korten van mijne ooren en mijnen staart. Wij waren in het midden van den zomer, en ik had mij niet verre van mijne wooning te slapen gelegd. Ik en Koben waren een groot deel van den dag met den mosselbak op de lappen geweest en hadden ons fel afgesloofd. De vermoeijenis had mij doen insluimeren. Er waren vele kinders op de straat. Voor, achter en nevens mij speelden de kwade jongens met de knikkers, met den bal en met den reep. De knapen van mijnen baas waren er bij. In mijnen slaap, hoorde ik hen duidelijk roepen en tieren. Eensklaps hoorde ik hen niet meer. Er heerschte stilte. Een oogenblik daarna vernam ik gefluister rondom mij, en mij scheen, dat de jongens aan mijn lijf iets ongewoons verrigtten. Ik zoude bijna gezegd hebben, dat het aan mijnen staart was, dat ze bezig waren. Op eens geeft een der bengels mij eenen duchtigen schop. Tenzelfden tijde hoor ik mijnen

{==56==} {>>pagina-aanduiding<<}

naam luide uitspreken. Ik ontwaak, spring op en schud mij naar hondenmanier. Hemel! wat is dat?... Eene rilling grijpt mij aan... Digt bij mijn achterlijf verneem ik een gerucht, dat veel heeft van dat der trompetters, die in hunne koperen buizen blazen. Ik zet een stap...: hetzelfde gerucht doet zich nogmaals hooren... Ik zie om: niets dan de jongens, die, in eenen kring rond mij geschaard, mij half lachend, half grijnzend aanstaren, en eensklaps een oorverdoovend geschreeuw aanheffen. Ik worde bang en doe weêr eenen stap of twee: het trompettend geluid neemt toe. En nogtans is geen spoor van Taptoe te zien: 't is ook het uur niet. Ik word ijskoud, en wil stilaan naar huis sluipen... Daar klinkt het geschal luider, daar schreeuwen de jongens harder. Ik trippel sneller door: het geluid en geschreeuw verdubbelen. Ik zet het op een loopen... Regtvaardige God! Het geschal wordt vervaarlijk. Ik loop sneller en... retterettet! weêrgalmt het achter mij, dat ik er de koorts van krijg. Tevens voel ik iets zwaars aan mijnen staart hangen en nu en dan slaan tegen mijn achterkwartier.
‘Ik durf niet in huis loopen en snel voorbij onze wooning: scheller en scheller klinkt het achter mij. Wat het is, kan ik niet begrijpen; maar... Daar vaart eene ijselijke gedachte mij door het hoofd... Ik heb... Almagtige sta me bij!... ja, ik heb... 't is zeker... ik heb eenen trompetter aan mijnen staart... en hij blaast als een bezetene, hij blaast gedurig voort en te meer naarmate ik sneller loop... Tenzelfden tijde neemt het geschreeuw, gejouw, gehuil der kwade jongens toe... Gansch de straat komt

{==57==} {>>pagina-aanduiding<<}

in opschudding. Ik verlies mijne tramontane; mijn loop wordt een suisende galop. In eenen ommezien ben ik aan het andere eind der straat. Retterettet! blijft het aan mijnen staart schateren. Als razend storm ik voort, en sla eene andere straat in. Mijne verschijning doet nieuw geschreeuw en gejouw opstijgen. Awoert! weêrschalt het t'allen kant. De voorbijgangers houden stil, de bewooners der huizen waar ik voorbij schiet, komen aan hunne deur, de kinders vlugten weg, en allen lachen en spotten met mij. En retterettet! de trompetter blaast maar toe. 'k Sla nog eene andere straat in... Herhaling van het vorige tafereel: het geschreeuw houdt niet op, dezelfde zwaarte doet zich aan mijnen staart gevoelen. 'k Ben half dood van schrik, eene onmagt nabij, en toch moet ik loopen, want retterettet! retterettet! klinkt het verwoeder dan ooit, en 't is mij als of gansch de hel is losgelaten, en er vermaak in schept digt tegen mijn achterkasteel op de trompet te blazen.
‘Wat zal ik u zeggen? Zoo liep ik voor het minst een vol uur. Hoe vele oude vrouwen en kinders ik omsmeet, hoevele dikke druppels ik zweette, hoevele malen ik mij dood wenschte, kan ik niet met juistheid opgeven; maar ik deed bijna anders niet. Ik doorkruiste wel driemaal heel de stad, overal de grootste opschudding verwekkend, overal uitgejouwd, bespot, verguisd, overal door den satanschen trompettenklank achtervolgd. Eindelijk stortte ik hijgend, ademloos, onmagtig aan den hoek eener straat neder... Er kwam een policieman bij: hij hield een geopend mes in de hand. Ik meende,

{==58==} {>>pagina-aanduiding<<}

dat mijn laatste uur had geslagen. Hij bukte en... sneed. Ik sloot de oogen digt en voelde... het voorwerp, welk ik aan den staart had hangen, van mij afscheiden. Ik blikte op en... wat ik eenen trompetter had geloofd, wat mij eenen ongekenden schrik had op het lijf gejaagd, wat mij had doen loopen als een wilde jager, was... een tamelijk lang stuk blikken buis, een fragment van eene dakgoot....! Eene koorde had hetzelve aan mijn lichaam bevestigd... Ik sloot op nieuw de oogen digt en verloor het bewustzijn. Ik lag in zwijm.


VII.

‘Ik weet niet hoe lang ik roerloos aan den straathoek liggen bleef. Toen ik ontwaakte, dat is tot bezinning wederkwam, bevond ik mij nog altoos op dezelfde plaats. Het was donker geworden, en ik zag de gazlantaarns haar best doen, om de maan de loef af te steken.
‘Ik besloot niet meer naar het huis te keeren, alwaar ik van de kinders zooveel te verdragen had gehad. Dit laatste voorval had de maat van mijn lijden doen overloopen. Doch waar zoude ik heen?... Bij mijne familie?... Ik had er eene, dat was zeker; maar 't was alsof ik geene had... Bij vrienden of kennissen? Het ongeluk heeft die niet. Ik stond op, verwijderde mij van de plek, waar ik had in onmagt gelegen, en begon stilaan door de stad te kuijeren. Ik volgde geene bepaalde rigting, en had ook geen vast doel. Ik voelde de noodzakelijkheid mijne verstramde ledematen eenige

{==59==} {>>pagina-aanduiding<<}

beweging te geven, en wilde al wandelende in koelen bloede overleggen wat mij eigentlijk te doen stond.
‘Ik dwaalde gansch eenen langen nacht, straat op straat neêr. Ik hoef u niet te zeggen wat al bittere overwegingen, wat al droevige gedachten, wat al hopelooze plannen dien akeligen togt versomberden. Toen de morgend begon te grauwen, had, ik, dubbeld moê en afgemat, nog geen besluit genomen. Het eenigst waaromtrent ik het met me zelven nagenoeg eens bleef, was, dat ik onmogelijk naar het huis van Koben konde wederkeeren.
‘'t Werd dag. Van vermoeijenis legde ik mij op eenen keldermond te rust. Ik kon echter niet weêr in slaap geraken: de honger hield mij wakker. Ik had sedert den vorigen middag niets meer over de lippen had, en nu was het uur van het ontbijt daar, zonder dat iets mij eenig uitzigt op een maal liet verhopen.
‘Ik beleefde eenen smartelijken dag. Des avonds had ik nog geen voedsel van eenig belang aangetroffen. Ik sliep dien nacht tegen den paal van eene koetspoort. Des morgends was ik als razend van den honger. Ik begaf mij weêr op weg; doch 't was alsof de duivel er mede speelde: op niets eetbaars konde ik den poot leggen. Hadde ik nu maar de staarten en vlimmen van schol, de schelvischkoppen gehad, waarop ik vroeger soms met minachting nederzag! Doch niets, niets! Ik verloor alle hoop, allen moed. Het was toen, dat ik in mijne radeloosheid mij gedwongen zag te dejeuneren met den ouden hoed, waarvan ik reeds gewaagde. Wat voor kost

{==60==} {>>pagina-aanduiding<<}

zoo'n hoed is, zult gij misschien wel raden. Ik vertrouw, dat gij zoo'n walgelijk voorwerp al eens ergens in eenen vuilnishoop hebt ontmoet. Zoo ge niet in dat geval geweest zijt, zal ik mij bevredigen u te zeggen, dat ik al zoo lief met eenen ouden slof zoude hebben ontbeten. Die kon taaijer, maar niet smakeloozer wezen.
‘Dien dag was ik nog ongelukkiger dan den vorigen. Ik vond letterlijk niets, dat den naam van eten verdiende, niet eens eene arme kool- of salaadkrop. Ook verscheurde de honger mijne ingewanden op eene deerlijke wijze. Hij fluisterde mij misdadige gedachten in. Hadde ik maar een kind met eenen boterham in de hand ontmoet! Ik zoude er geene de minste zwarigheid in gevonden hebben, het dien afhandig te maken. Herhaalde malen vroeg ik mij zelven ernstig af, of een moord, in omstandigheden begaan, als die waarin ik mij bevond, zulk onvergeeflijk kwaad konde wezen. Een hond moet toch leven, zegde ik mij, en deugdzaam zijn en zijne pooten niet met schuldeloos bloed bevlekken is zeer schoon; maar de honger is een scherp zwaard en.... jaagt zelfs de wolven uit het bosch.... Ook stond ik meer dan eens in beraad, of ik niet den eenen of anderen welgevleeschden jongen knaap, hier of daar een poezelig klein meisken zoude verscheuren.......... Eens was de verzoeking bijzonder groot. In eene eenzame straat, kwam mij een dikke mijnheer te gemoet, die bijna niet voortkon van de zwaarlijvigheid, en zich niet tegen mij hadde kunnen verdedigen, zoo ik hem van achter hadde overvallen. Gelukkig voor hem bezag hij mij zoo goedaardig,

{==61==} {>>pagina-aanduiding<<}

en zegde mij zoo vriendelijk goên dag, dat ik den moed niet voelde, eenen hap in hem te geven.... Dat redde hem en spaarde mij eene misdaad, die een gruwel zoude geweest zijn voor den Heer. Ik haastte mij zoo spoedig mogelijk uit zijne nabijheid te vlieden, om niet weder in verzoeking te komen.
‘Een paar minuten later, stond ik voor de wooning van eenen beenhouwer. De winkel was goed voorzien, want het was juist donderdag, en men had daags te voren geslagt. Het sappigste vleesch lachte mij uit denzelven tegen, en deed mij het water in den muil komen. Binnen hingen een paar kwartieren van eenen stevigen os, een vet kalf en een keurig schaap. In het venster lag op eene breede plank een lekker ribbestuk, een kostelijk filet en andere fijne beetjes. Verbeeld u mijne positie, indien gij durft. Sedert twee dagen schier niet gegeten, en nu.... in tegenwoordigheid van al die lekkernij! 't Was de marteling van Tantalus. En dan, wat ik daar genoemd heb, was niet al. Boven het filet, het ribbestuk, de karbonnaden, en wat dies meer, hing eene ijzeren kroon, en aan die kroon prijkten eenige reessems van de kostelijkste worsten, die ooit bij eenen beenhouwer hebben ten toon gehangen. Ik had veel van worsten hooren spreken, doch nooit er eene spier van genuttigd. Koben roemde ze als het heerlijkste, waarmede een kristen mensch zich konde spijzigen. Hij zelf had ze slechts eenmaal in zijn leven geproefd, op zijnen trouwdag namelijk, en hij kon er soms zoo smakelijk aan zijne jongens van vertellen, dat zij gezamentlijk bij hunne roggen boterhammen zaten te

{==62==} {>>pagina-aanduiding<<}

watertanden... En daar had ik nu worsten tegenover mij, en welke worsten! Mijn gemoed schoot vol, als ik ze naauwkeurig bezag.
‘Er was een vrouwspersoon in den winkel, de meid of de vrouw des beenhouwers waarschijnlijk. Zij geriefde eene dienstbode en juist van de worsten. 't Ging mij in het hart, toen ik haar eenen reesem van de kroon zag afhangen. Het was mij, alsof men mij een deel van mijnen eigendom roofde; want, zal ik het zeggen? hoe langer ik voor het huis zitten bleef, en met onafgewende blikken de kroon beschouwde, hoe meer ik te moede werd, alsof de worsten mij, mij alleen toebehoorden... De dienstbode vertrok met haren koop; de meid of vrouw des beenhouwers verliet den winkel, en ik bevond mij alleen in de nabijheid van den heerlijken kost.
‘Wat zoude ik doen? In den winkel sluipen? Eenige van de worsten kapen? Het was een diefstal, dat is zeker... maar ik had zulken honger, en de gelegenheid was zoo schoon. Het konde erge gevolgen hebben: er stond eene rammeling op, zoo gestreng als ik nog eene had gekregen, en verder... de schande, zoo ik betrapt wierd... Wie weet? Er waren voorzeker honden bij den beenhouwer in huis... En voor hen moeten blozen... De gedachte was wreed. Om het even: ik besloot het te wagen. Ik nam voor de gramschap des beenhouwers, de rammeling, de schande, alles te trotseren, en te poogen mijnen honger te verzadigen.


{==63==} {>>pagina-aanduiding<<}


VIII.

‘Ik sloop den winkel binnen. Niemand zag mij. Mijn hart klopte met versnelde slagen in mijnen boezem; want... 't was de eerste diefstal dien ik ging begaan, en moeder, dat regt moet ik haar laten wedervaren, had mij eerlijkheid en trouw als de eerste vereischte in eenen braven hond aangepredikt. Er greep een hevige strijd in mijn binnenste plaats. Ik was zelfs een oogenblik op het punt onverrigter zake terug te keeren. Maar de honger.... En dan, ik herhaal het, de gelegenheid was te schoon. De toog reikte tot aan 't venster. Kon ik er op geraken dan waren de worsten in mijne magt, en, wat niet te misachten was, met éénen sprong, éénen enkelen sprong, konde ik door 't venster terug op de straat wezen. Nota benè, er stond een stoel bij de toonbank, nevens dien stoel een kapblok, die wat hooger kwam: het was alsof men opzettelijk mij eenen trap naar de worsten hadde gemaakt. Toch aarzelde ik nog.... o Gij strenge zedepredikers, gij die elken misstap zoo scherp beoordeelt, indien gij wist welke folteringen de arme, die hem beging, heeft moeten verduren, welken harden kamp hij streed, vooraleer dien misstap te begaan, en hoe dikwijls de nood, de onverbiddelijke nood de hand in het spel heeft, gij zoudt, ik zal niet zeggen regtvaardiger, maar toegevender, mededoogender wezen!
‘Er moest een besluit genomen worden, en ik konde tot geen besluit komen. De schande, de rammeling, de misdaad, 't woelde al verward mij in

{==64==} {>>pagina-aanduiding<<}

het hoofd om. Daar hoor ik gerucht in de achterkamer des beenhouwers. Wat gedaan? Blijven, heengaan, een dief worden, mijne onschuld bewaren?... 'k Ben nog besluiteloos, maar spring onwillekeurig op den stoel en zet de voorpooten op den kapblok. Nogmaals gerucht.... Voetstappen naderen. Pijnlijk oogenblik! Aan den eenen kant grijnst het woord dief mij aan, en 't is me alsof 't in gloeijende letters voor mijne oogen brandt; van den anderen kant, denk ik aan 't hongerspook terug, en... voele mijne ingewanden gefolterd; en de oude hoed, waarvan ik den vorigen dag eenige mondvollen heb moeten kaauwen, vertoont zich voor mijnen blik in al zijne akeligheid.... De stappen zijn digt bij mij. Reeds hoor ik de stem van het vrouwspersoon: 'k verneem hare ademhaling... Ik denk, draal niet langer. 'k Spring op den toog... Ik nader het venster. Hap!... Ik heb eene worst beet... Eensklaps roept eene stem achter mij: ‘Schelm! Deugniet! Onverlaat! Schurk! Houd den dief!’ Ik ben het hoofd kwijt... Ik laat echter mijnen buit niet los. Ik spring door het venster op de straat, en zet het op een loopen, terwijl nog een heel dozijn leelijke namen en verwijtingen mij naklinken.
‘Ik loop wat ik loopen kan; doch er is iets wat mijne vaart vertraagt. Ik heb eene enkele worst in den muil, maar mij schijnt, dat zij niet alleen is. Zij weegt zwaar, en onder het loopen slaat mij gedurig een lang voorwerp tegen het lijf. Ik gun mij den tijd niet die bijzonderheid te onderzoeken, en ren voort. Eindelijk houde ik stil in eene weinig bewoonde straat. Daar eerst heb ik den moed mijnen

{==65==} {>>pagina-aanduiding<<}

roof aandachtig te bezigtigen. Hemel! ik ben een nog grooter boosdoener dan ik dacht. De worst, welke ik in den muil heb, is inderdaad niet alleen. Zij is vergezeld van eenen, wat zeg ik! van twee reessems kameraden. Ik verklaar mij die omstandigheid. In mijne haast, om door het venster te springen, is mijn kop midden door de reessems gegaan, die aan de kroon hingen, en ik heb heel den boel medegerukt. Het bloed stolt mij in de aderen. Als versteend beschouw ik mijnen grootaardigen buit, en voel schrikkelijke gewetensknagingen...
‘Om ze te smooren, val ik op de worsten aan en begin te eten. 't Smaakt goed; 't smaakt voortreffelijk, en ik ben half razend van honger. Ik eet niet; ik verslind. Op min dan een kwaart uers heb ik de vier pond worsten - zoo veel was er wel - binnen-gespeeld.
‘'k Heb eindelijk gedaan met smullen. Terwijl ik mij de lippen lek, en mij zelven beken, dat ik zoo oud als ik ben, nog zoo geen kostelijk maal heb gehouden, doen op nieuws de wroegingen zich gevoelen. 'k Ben dus een dief, een misdadiger van de ergste soort... Ik behoor tot het uitvaagsel der hondenwereld... Die overtuiging slaat mij ter neder. Ook dril ik niet meer langs de straten; ik druip - druipen is het woord - met den staart tusschen de beenen, het hoofd omlaag, en durf de voorbijgangers niet meer bezien, uit vreeze dat zij mijn vergrijp in mijne oogen, op mijn voorhoofd, in heel mijn uiterlijk zullen lezen.


{==66==} {>>pagina-aanduiding<<}


IX.

‘'s Zondags nadien stond ik op de hondenmarkt te koop. Een hondenkweeker had mij daags na mijne misdaad, dwalende ontmoet, en mij gedwongen hem naar zijn huis te volgen. 'k Had noch den wil noch de magt mij tegen hem te verzetten. Na mij eenige dagen gevoed, verpleegd en gewasschen te hebben, bragt hij mij des zondags naar de markt om mij aan den man te helpen.
‘De eerste persoon, die zich aanbood om naar den prijs te vernemen aan welken mijn nieuwe meester mij wilde laten, was een beenhouwer: 't was onze baas. Ik ontstelde zeer, toen hij nadertrad en heel zijn uitwendig mij zijn beroep verried. Ik dacht aan de worsten terug, en kon maar niet aannemen, dat het bloote toeval het alzoo had beschikt. Zoo hij de lieden eens kende, bij welke ik mijne diefte beging! Zoo hij zelf tot die lieden eens toebehoorde!... Yselijk!... En nogtans gaf juist de herinnering aan den lekkeren kost mij den moed eene ongedwongen, eene zwierige houding aan te nemen. Ja, ik wilde hem een gunstig denkbeeld van mij en mijne geschapenheid doen opvatten, in de hoop dat ik hem zoude bevallen, eene hoop die mij onwillekeurig deed lekkebaarden. t Gelukte mij: ik beviel hem zeer. Hij kocht mij. Ik heb nooit kunnen te weten komen aan welken prijs. Twee dagen later reed ik voor de eerste maal met hem uit. Korts nadien kreeg ik u tot makker en vriend.
‘In den eersten tijd, ik wil het niet ontkennen,

{==67==} {>>pagina-aanduiding<<}

kwelden mij nog dikwijls gewetensknagingen, en kon ik, ondanks de onverhoopte verbetering in mijnen stand, niet regt gelukkig wezen. Ik had veel en gezond voedsel, eenen goeden meester, een net voertuig, eenen confortabelen nest, verders afval en beenderen naar wensch; doch het geweten.... Dat beterde allengs. Naarmate ik leerde, hoe raar de beenhouwers met hunne klanten omspringen, wat oude koeijen zij hun voor jonge ossen in de hand of liever in de maag stoppen, hoe gemakkelijk zij rijk worden, en welke akelige dingen zij meestal in hunne worsten kappen, heb ik mijne wroegingen voelen verminderen. Thans schijnt mijne misdaad mij niet half zoo zwaar meer. Dat ik echter mij gedraag zoo als het hoort, en al niet meer verboden beetjes kaap dan andere beenhouwershonden, kunt gij getuigen.
‘Ziedaar mijne geschiedenis. Mij dunkt, dat gij zoudt wel doen ze u ten nutte te maken. Zij moet u doen zien, hoe wij 't op verre na zoo slecht niet hebben, als gij 't u inbeeldt, en hoe wij minder dan vele anderen stof hebben tot klagen.’
 
Juist terwijl de ex-dienaar van Koben zijn verhaal eindigde, klapte de zweep. De dikke beenhouwer trad uit de herberg. De beide honden sprongen op, de baas klom in het karreken en men reed voort. Met eenige bevreemding, met vreugdige verrassing bemerkte de meester, hoe deze reis beide zijne honden even moedig schenen, en nr 1 al zoo moedig trok, al zoo vrolijk in het gareel liep als nr 2.




{==68==} {>>pagina-aanduiding<<}

Zesde donderdag.

‘De novelle’ zei Willem ‘is niets anders dan eene vertelling in proza. Zij heeft haren oorsprong te danken aan het kleine dichterlijke verhaal der middeleeuwen en werd eerst in Italië en Spanje vervaardigd, om van daar in de fransche, de engelsche en de duitsche literatuur over te gaan.
‘De novelle is eenvoudig een kleine roman’ meende Karel.
‘Eene korte geschiedenis’ beweerde Kasper.
‘Een trek uit iemands leven, wat de Franschen anecdote noemen’ voegde Lodewijk er bij; ‘en dat men vroeger er niets anders mede bedoelde....’
‘Eene novelle is... eene novelle, dat is een nieuwsken’ onderbrak Frans, die Italië had bezocht en zich telkens wanneer het Italië en de Italianen gold, zeker gezag aanmatigde.
‘Gij hebt allen gelijk en ongelijk’ wees Lieven

{==69==} {>>pagina-aanduiding<<}

te regt. ‘De novelle is of was al wat gij daar zegt. Zij ontstond uit de behoefte van het gezellige verkeer en was inderdaad oorspronkelijk eene nieuwstijding, een maarken, gelijk Frans aanmerkt, gelijk haar naam het duidelijk zegt. Eerst later werd zij een trek, eene anecdote, en later nog eene min of meer uitgebreide vertelling, eene korte geschiedenis, een kleine roman, zich van den eigentlijken roman slechts daardoor onderscheidend, dat zij de ontwikkeling eener afzonderlijke gebeurtenis ten doel had. Zulks kan men in Bocaccio zien, die, als men zijne onzedelijkheid en zijne stelselmatige verguizing der geestelijkheid op zijde laat, een groot meester was in het vak en door geenen zijner navolgers werd overtroffen, om het even of zij Bandello, Sacchetti, Sansovino of Straparola heetten. Na hem verdient vooral de schrijver van den onsterfelijken Don Quichote, de geniale Cervantes, te worden genoemd. De novellen van beide schrijvers hebben zoowel de Franschen, als de Engelschen en de Duitschers ten voorbeelde verstrekt.’
‘En dan?’ vroeg Willem.
‘Hoe! en dan?’ zei Lieven eenigzins geraakt. ‘Mij dunkt, dat het alles is. Wat willen wij weten? Wat eigentlijk de novelle is, zoude ik denken.’
‘Gij bedriegt u’ sprak Karel. ‘Wij willen ook weten, welke plaats dit literarische vak bekleedt; of het ernstig genoeg is, om in aanmerking te worden genomen; kortom, of het vervaardigen van kleinigheden, gelijk de novellen, niet al te gemakkelijk is, om er eene hoofdzaak van te maken, gelijk velen gedaan hebben.’

{==70==} {>>pagina-aanduiding<<}

Lieven werd boos.
‘Kleinigheden!’ riep hij. ‘Wat noemt gij kleinigheden? Korte prozastukken? Kleine gedichten? Maar dan zouden, volgens u, onze gemoedelijke Tollens, onze voortreffelijke Huyghens, onze groote Hooft slechts middelmatige dichters wezen, want het zijn hunne kleinere gewrochten, welke meest lof verdienen. Maar dan zouden Andersen en Edgard Poe zeer gewoone schrijvers zijn: zij leverden bij voorkeur korte stukjes. Dan zoude Chapelain met zijne Pucelle van circa dertig duizend verzen den goeden Lafontaine in de schaduw stellen. Gij schudt het hoofd; gij wilt de gevolgtrekking niet aannemen. Wat wordt er dan van uwe uitdrukking kleinigheden? Geloof mij, de kunst laat zich niet met de el meten. Een tafereeltje van eenen span, geteekend Teniers of Jan Steen, Mieris of Geeraart Dow kan zooveeel waarde hebben als een reusachtig panneel van Rubens of Rembrandt, als eene fresco van Rafaël of Michel Angelo. Er zijn meer verdiensten in een eenvoudig kindersprookje van Grimm of Perrault, dan in de tien of twelf lijvige boekdeelen der Clélie van mejufvrouw Scudéry, net als er oneindig meer kunst is in de kleine verhalen van Hoffmann, Zschokke, Auerbach en Töpfer, dan in de eindelooze romans van Alexander Dumas of welkdanigen anderen veelschrijver van onzen tijd.
‘Wat den ernst betreft, dien de vriend Karel van de novelle schijnt te vergen, ik versta niet hoe hij op den inval komt van ernst te spreken, wanneer het een gedicht, een tooneelspel, eenen roman of eenig ander gewrocht geldt, dat in de zoogenaamde

{==71==} {>>pagina-aanduiding<<}

ligte literatuur gerangschikt wordt. Die dingen zijn immers prullewerk, waaraan geen verstandig mensch in onze verstandige eeuw zijnen tijd verbeuzelt! Men vrage het liever aan de kruideniers, geldmannen, boekwormen, pedanten en andere ernstige lieden. Om den naam van eenen kundigen, geleerden, degelijken schrijver te verdienen, moet men zich niet in een vak wagen, waarvoor geest, verbeelding, smaak, gevoel, poëzij, kunst vereischt wordt. Men mag zelfs zich de moeite niet geven een doel in zijne schriften te beoogen, zoomin een zedelijk als een ander doel. Men mag vooral niet denken. Men hoeft maar, al ware het voor de duizendste maal, in misselijken stijl en in barbaarsche taal, datgene af te schrijven wat over sommige vervelende stoffen vóór eeuwen reeds werd gezegd. Zorgt men er niets nieuws bij te voegen en behoorlijk duister en onverduwlijk te blijven, dan kan men niet missen voor een toonbeeld van hoogen ernst, eenen afgrond van diepzinnigheid, eenen schranderen bol en een monster van geleerdheid door te gaan!’
De uitval van Lieven vermaakte ons zeer. Hij voer voort:
‘Laat ons redeneren. In de kunst is geen enkel vak, dat niet ernstig kan wezen. De kunst is altoos ernstig, wanneer zij regtzinnig is. Daarom houde ik de novelle voor zoo ernstig en gewigtig als welkdanig ander voortbrengsel des geestes. Zij is misschien ernstiger en gewigtiger dan al de overige; want juist dewijl zij minder uitbreiding toelaat dan de roman, het ware, alleen mogelijke epos van

{==72==} {>>pagina-aanduiding<<}

onzen tijd, moet zij door het betooverende eener ligte, rassche, harmonische daarstelling, door fijnheid van vorm en teederheid van kleur, door beknopte uitvoerigheid en aantrekkelijke frischheid uitmunten. Geringer van omvang, eischt zij niet zoo breede ontwikkeling van karakters en handelingen, wel is waar, maar daarentegen eenen levendigeren verhaaltrant, een behendig samendringen van het geheel en een in verhouding grooter aantal invallen en zetten, die de aandacht boeijen en het belang wekken. Zij is dus moeijelijker te behandelen dan de roman, die meer gebeurtenissen, meer persoonen, meer bijzaken, meer stof ter zijner beschikking heeft, en aan alles veel meer uitbreiding kan geven.
‘Het publiek laat zich overigens niet door den omvang van een kunst- of lettergewrocht in dwaling brengen. Het vraagt niet, of dit gewrocht lang of kort is, het eischt alleen, dat het deugdelijk zij. Een tafereelken van Meissonnier heeft soms in zijne oogen meer waarde dan een doek van Horace Vernet. Zschokke heeft nevens zijne talrijke novellen ook eenige romans geschreven. Die romans, met veel talent vervaardigd, zijn in hunnen aard misschien niet min verdienstelijk dan Der Walpurgisnacht, Jonathan Frock, Tantchen Rosmarin en andere juweelkens, en nogtans spreekt men er naauwelijks van. Hoffmann, wien men nu en dan de kortheid zijner Nachtstucken en andere fantastische meesterwerken tegenwierp, schreef, om de onverstandige klagers den mond te stoppen, die Elixiere des Teufels, eenen prachtigen roman, die echter veel

{==73==} {>>pagina-aanduiding<<}

minder tot zijnen roem bijdroeg dan der Sandmann en der Kupfer und seine Gesellen. Alexander Dumas gaf, bij den aanvang zijner loopbaan, eenen bundel vertellingen in het licht, onder den titel Souvenirs d'Antony. Die vertellingen, sober, eenvoudig doch gewetensvol geschreven, zullen misschien nog geschat worden, als zijne moedwillig ingewikkelde monster-historiën van lateren tijd lang reeds in den vergeet-hoek liggen. Dickens is voor mij en voor vele anderen ruim zoo groot in zijne Kersverhalen, als in David Copperfield, Nicolas Nickleby en Martin Chuzzlewitz. George Sand eindelijk wordt tienmaal meer geprezen, om la Mare au Diable, François le Champi en la Petite Fadette dan om Consuelo, la Comtesse de Rudolstadt en andere dingen van langen adem, terwijl Chateaubriand aan Attala en Réné meer bewonderaars te danken heeft dan aan al zijne overige voortbrengsels. Waarom? Dewijl het publiek, het verlichte publiek wel te verstaan, de waarde van een schrift niet naar dezes uitgebreidheid berekent; dewijl het begrijpt, dat het kleinere in de kunst dikwijls meerder moeijelijkheid oplevert dan het grootere.’
Allen, Willem niet uitgezonderd, verklaarden wij ons door Lievens redenen overtuigd. Ernst vroeg de toelating, om eene aanmerking in het midden te brengen:
‘Herhaalde malen’ sprak hij ‘hoorde ik van regtzinnigheid in de kunst gewagen, zonder juist te vatten wat men er mede bedoelt.’
‘Door regtzinnigheid in de kunst’ gaf Lieven ten antwoord ‘versta ik de werkwijze, waardoor

{==74==} {>>pagina-aanduiding<<}

de kunstenaar, hij zij schilder of beeldhouwer, schrijver of komponist, geeft wat hij inheeft, arbeidt gelijk hij denkt, gelijk hij gevoelt. De kunst is dus regtzinnig, wanneer zij noch gemaakt, noch conventionneel, noch baatzuchtig is; wanneer zij de oorspronkelijkheid op prijs stelt, niemand zoekt na te bootsen, naar geene mode ziet, noch zich met het oog op stoffelijke of andere voordeelen in banden laat knellen; wanneer zij eindelijk zich zelve eerbiedigt, al geeft wat zij geven kan, noch min noch meer, kortom hare taak in geweten vervult.
‘Een paar voorbeelden zullen u mijne zienwijze begrijpelijker maken. Men raadt onze schilders de studie der oude vlaamsche meesters aan en teregt. Het is bij die meesters en bij geene andere, dat zij teekening, samenstel, penseeling en koloriet moeten gaan leeren, zullen zij waardige vertegenwoordigers der jongere vlaamsche school worden. Veronderstel nu eens, dat ergens een kunstenaar, zich niet bevredigend met die modellen te bestuderen, deze hetzij geheel, hetzij gedeeltelijk nabootse; dat hij den eenen zijne kleur, den anderen zijne teekening, eenen derden zijn samenstel of zijne penseeling niet alleen afkijkt maar ontrooft, om die in zijne eigen tafereelen weêr te geven. Zoude die kunstenaar nog kunnen gezegd worden zijn gevoel te raadplegen? Zoude hij oorspronkelijk zijn? Zoude zijne kunst inderdaad kunst wezen? Neen, niet waar? Hij zoude een navolger, een naäper zijn, en slechts kopijen of pastiches voortbrengen, waarin de geestdrift, de ziel ontbreekt. Hij zoude den naam van kunstenaar on-
{==75==} {>>pagina-aanduiding<<}
waardig worden, hoe magtig zijn talent anders ook zoude wezen; want de regtzinnigheid, de oorspronkelijkheid alleen zet des kunstenaars werk waarde bij, en het is alleen door regtzinnigheid, door oorspronkelijkheid dat het hem gelukt het spoor der oude meesters te drukken.
‘Tweede voorbeeld: In de literatuur zoowel als in de kunst, speelt de mode hare rolle. Bij onze zuiderburen moet alles tegenwoordig eenen middeleeuwschen stempel dragen. In hunne romans, dramas, gedichten, behandelen zij bij voorkeur onderwerpen aan het tijdvak der ridderschap ontleend, en zonder kasteelen of burgten met ophaalbruggen en gekanteelde transen, zonder barons met helmen en harnassen, zonder edelvrouwen met hooge punt-kapsels en stijve, schilddragende samaren, met paad-jes en hakkenijen, zonder leenheeren, laten en vassalen, maakt geen boek opgang. Voor iemand die smaak vindt in dergelijke onderwerpen, die ze uit overtuiging kiest, kunnen zij goed zijn gelijk al andere. Maar ik vraag het u, kunnen zij insgelijks goed zijn voor hen, die, als kunstbeoefenaars, niet dezelfde achting, dezelfde liefde voor die halfbarbaarsche tijden koesteren? Kunnen zij het zijn voor schrijvers, die enkel middeleeuwsch werk vervaardigen, wijl het veel gevraagd wordt? Gij denkt het niet, zoomin als gij denkt, dat degene, die zedelijke of godvruchtige romans schrijven, zonder zelven zedelijk of godvruchtig te zijn, gewrochten van wezentlijk literarische waarde kunnen voortbrengen.’
Lodewijk wilde met de eischen van hetgene Lieven

{==76==} {>>pagina-aanduiding<<}

regtzinnigheid in de kunst noemde, niet ten volle instemmen.
‘Dat men zijn geweten beliege en om geldgewin of kortstondigen bijval zeden predike of anders werke, dan men gevoelt, keur ik af’ zegde hij. ‘Nogtans geloof ik, dat de kunstenaar wijselijk handelt, wanneer hij rekening houdt van den heerschenden smaak of van den toestand, waarin zijne lezers zich bevinden. Hij schrijft immers voor het publiek en het is voor hem een groot ongeluk zijne tijdgenooten vooruit te zijn, niet door het publiek verstaan te worden.’
‘Het is voor den echten kunstenaar een nog grooter ongeluk’ antwoordde Lieven ‘eenen bijval te genieten, waarmede hij niet kan instemmen, waarover hij zich in zijn hart moet schamen.’
‘Ons volk’ hernam Lodewijk, zonder op het antwoord van Lieven te letten, ‘ons volk is stellig achteruit onder sommige betrekkingen. Literarische opvoeding heeft het niet gekregen. Gedurende ruim twee eeuwen moest het zich met almanakken en blaauwe boekskens, bij middel van nagelkoppen op grauw papier gedrukt, generen, en wat in dien staat van zaken van zijne taal- en letterkennis geworden is, weet gij. Houden wij nu in onze schriften enkel de vereischten der kunst in het oog, dan loopen wij gevaar niet te worden verstaan dan door een zeer gering aantal lezers. Zouden wij niet beter doen, is het zelfs onze pligt niet min kunstig doch verstaanbaarder te zijn? In andere woorden, moeten wij er ons niet op toeleggen tot ons publiek af te dalen?’

{==77==} {>>pagina-aanduiding<<}

‘De kunst heeft tot heiligste zending het publiek tot zich te verheffen, “zei Lieven,” en wanneer zij dit vergeet, is zij geene kunst meer. Ik beken het met u, ons volk is achteruit, en zij, die van dien verachterden toestand geene rekening houden, die alleen de eischen der kunst raadplegen, die, in één woord, ook hier regtzinnig werken, stellen zich wetens en willens buiten het bereik der meeste lezers, en zullen zich in den gemakkelijken bijval dergenen, die tot het volk afdalen, niet mogen verheugen; maar wat geeft het? Hebben zij hun geweten niet en is het niet in zijn geweten, dat de kunstenaar zijne schoonste belooning moet zoeken? Daarbij, wie zegt u, dat zij met hunne regtzinnigheid ten slotte niet meer bijval zullen vinden dan andersdenkende schrijvers? Zij, die aan den wansmaak, de literarische kindschheid der Vlamingen willen offeren, hebben voor het oogenblik tienmaal meer kans opgang te maken, in hoogere en lagere standen volklief te worden, dat is zeker; doch zal het zoo blijven duren? Gaan wij niet eene betere, eene meer letterkundige toekomst te gemoet? Wij mogen het verhopen. Binnen tien, binnen twintig jaar zal ons volk al veel geleerd hebben; binnen dertig, veertig zal het misschien de gewetensvolle schrijvers beter verstaan dan hen, welke het thans schoon vindt, wijl het niet beter weet. Wat zal er dan geworden van degenen, die behendig dachten te handelen met te schrijven voor onwetenden? Zij zullen vergeten worden, en indien zij eenen hoogen ouderdom be-
{==78==} {>>pagina-aanduiding<<}
reiken, zullen zij hunnen roem overleven, en met de smartelijke overtuiging ten grave dalen, dat van al hun geschrijf weinig zal overblijven.’
Meest allen deelden wij nogmaals in het gevoelen van Lieven en bekenden met hem, dat alleen door regtzinnigheid het doel des waren kunstenaars, des waren schrijvers konde bereikt worden.
‘Al wel en goed’ sprak Kasper; ‘doch mij dunkt, dat wij verre van ons thema zijn afgedwaald. Wij handelden over de novelle, en ik moet u zeggen, dat geene van al de bepalingen mij tot hiertoe ten volle heeft bevredigd.’
‘Laat mij op mijne beurt eene beproeven’ verzocht Hendrik. ‘Ik heb ze van eenen Duitscher, die de zaak wel moest kennen, want hij behoort tot de voornaamste overrijnsche novellisten. Ziehier: wij bezigen thans het woord novelle voor alle en bijzonder voor kleine vertellingen. Sommige schrijvers schijnen zelfs in deze benaming eene verontschuldiging te willen leggen, wanneer zij de geschiedenis, door hen voorgedragen, ietwat onbeduidend oordeelen. Van daar, dat de juiste beteekenis dier benaming weleens moeijelijk te vatten is. Wat wij door het woord roman verstaan, weten wij tamelijk wel; maar het verschil tusschen eenen roman, een gewoon verhaal en eene novelle laat zich min gemakkelijk bepalen. Het bewijs vinden wij reeds in deze omstandigheid, dat de Engelschen al hunne romans novellen heeten.
‘Zeker is het, dat oorspronkelijk het woord novelle het relaas van elk nieuw voorval, van elke weinig of niet bekende gebeurtenis moest beteeke-
{==79==} {>>pagina-aanduiding<<}
nen. Sedert Bocaccio en Cervantes hebben wij echter menigvuldige voorbeelden, die ons dwingen er iets meerders in te zien. Als wij van die voorbeelden uitgaan, dan onderscheidt zich de novelle van elke andere soort van vertelling hierdoor, dat zij een voorval uit het leven van den mensch, eene grootere of kleinere gebeurtenis in een helder, zeer helder licht stelt. Die gebeurtenis moge eenvoudig, alledaagsch wezen; zij moet wonderbaar schijnen en eenen schielijken ommekeer te weeg brengen. Deze wending der geschiedenis, dit punt, waarop zij eensklaps verandert, omkeert en toch natuurlijk zich ontwikkelt en in hare gevolgen getrouw blijft aan de karakters en de omstandigheden, dient om het geheel vaster in den geest des lezers te prenten. Ook zal de indruk sterker, meer blijvend zijn, naarmate de zaak zelve, bij al het wonderbaar schijnende, onder andere opzigten meer gewoon, meer alledaagsch voorkomt. Dat ondervinden wij overigens in de natuur. De gebeurtenissen, door onze vrienden en kennissen beleefd en door hen zelven medegedeeld, zijn altoos degene, welke ons het meest treffen, die het vastst in ons geheugen blijven, ofschoon dikwijls die gebeurtenissen niets bijzonders dan juist zulk een keerpunt aanbieden. Dergelijke middelpunten of keerpunten nu vinden wij in al de novellen van lateren tijd, en dus mogen wij aannemen, dat zij het kenmerk der eigentlijke novelle zijn.’
‘Indien wij deze bepaling moeten laten gelden’ besloot Karel ‘dan worden er weinige novellen geschreven, die werkelijk dien naam verdienen.’

{==80==} {>>pagina-aanduiding<<}

‘En gebeuren er weinige dingen’ voegde Kasper er bij ‘die stof tot novellen kunnen leveren.’
‘Gij meent zulks’ hernam Hendrik ‘doch zoudt u kunnen bedriegen. Het komt alleen daarop aan, dat men de gebeurtenissen bij den regten draad wete te vatten. Dagelijks hoor ik historiekens vertellen, die een wonderbaar schijnend en toch alledaagsch keerpunt aanbieden, en er gaat geene week voorbij, gedurende welke niet een of meer voorvallen in onze stad worden aangestipt, die tot onderwerpen van echte novellen konden verstrekken. Tot deze behoort het volgende, dat mij onlangs werd medegedeeld:
‘In het St. Andrieskwartier woonde een braaf werkman, een natiegast, die een eenig kind, eene dochter had, van welke hij te meer hield, daar hij en zijne vrouw zaliger lang met haar gesukkeld hadden, toen ze nog zeer jong was. Die dochter was allerliefst, ja, naar het oordeel der buurvrouwen zelven, een beeld van een kind. Ik zal er bijvoegen, dat zij een engel van goedheid, arbeidzaamheid en zindelijkheid is. Vóór eenigen tijd nog deed zij het kantwerken.
‘Het zal vier jaar geleden zijn met de groote kermis, dat Bettheken kennis maakte met eenen ordentelijken jongman uit hare straat, een kleêrmaker van stiel. Hij had haar met haren vader in de Lei, op de zondagwandeling, ontmoet, was den ganschen nanoen met hen gebleven en eindelinge naar de stad teruggekeerd. Sedert had hij het meisken zoo lief gekregen, dat hem iets ontbrak, wanneer hij niet, des avonds na zijn werk, al ware het maar

{==81==} {>>pagina-aanduiding<<}

eenige minuten, met haar had gesproken. Dat Betthekens vader er niets tegen had, dat Sus bij hen aan huis kwam, was natuurlijk. Vooreerst konde hij den jongen zeer wel lijden; ten tweede had hij de overtuiging, dat op de verkeering der jonge lieden niets te zeggen viel en heel de vrijaadje in eer en deugd toeging.
‘Zoo liep het einde van den zomer en de volgende winter voorbij. Met den uitkoom kreeg Sus lust om voor eenige maanden naar Parijs te gaan. In ons voorbeeldig landeken, alwaar de menschen bijster veel van nationaliteit spreken, moet alles uit den vreemde komen, ten minste den vreemde gezien hebben, of het deugt niet. Dat is vooral zoo voor de kleêrmakers en de kleêrmakerij. Sus, die niet dom is, had het mede begrepen, en ofschoon hij wel wist, dat men hem te Parijs niet veel zoude leeren wat hij niet reeds kende, besloot hij toch naar Frankrijk te gaan, al ware het maar om bij zijne terugkomst op zijn uithangbord of zijne adreskaartjes: Professeur de coupe géométrique, of iets dergelijks te kunnen zetten. Die titel beteekent wel niets; maar, gelijk het liedje zegt: si ça ne fait pas de bien, ça ne fait pas de mal non plus, of in het neêrduitsch: de Belgen in het algemeen en de Sinjoors in het bijzonder willen, dat men hun zand in de oogen strooije.
‘Ergo, Sus ging op reis. Dat er bij het afscheidnemen aan weêrszijden tranen werden gestort, zal ik niet verzekeren; dat zoowel hij, als zijne liefste, als haar vader met spijt elkaâr vaarwel zegden, weet ik stellig. Zelfs lang na het vertrek

{==82==} {>>pagina-aanduiding<<}

van den kleêrmaker, zuchtte het meisje gansche dagen, en ging er geen avond voorbij, zonder dat de natiegast over hem sprak. Vele maanden was Bettheken hem trouw. Dan, in de plaats van eenige maanden bleef Sus al vooreerst twee jaar weg, en taalde nog van geen weêrkomen. Hij was te Parijs op eenen goeden winkel geraakt, en, wie weet, misschien vond hij het er buitengewoon pleizierig ook. Hoe het zij, zijne brieven werden na de twee jaar allengs zeldzamer en eindelijk schreef hij in het geheel niet meer. Dat was erg en nog erger, daar, juist omtrent dien tijd, een andere buurtjongen een goed oog op het lieve kantwerksterken liet vallen en gedurende verscheidene weken noch zorg noch moeite spaarde, om hare aandacht op zich te trekken.
‘Die jongen, Jef genaamd, was, volgens de denkwijs van vele lieden uit de straat, van eenen veel hoogeren stand dan de kleêrmaker. Hij schreef op een kantoor en zijne ouders zaten er warmpjes in: zij woonden in hunnen eigen gevel. Het achterblijven van Sus zijne brieven aan den eenen, de schoone kleederen en de zoete taal des klerks aan den anderen kant, maakten, dat de dochter van den natiegast van lieverlede meer naar den nieuwen vrijer begon te luisteren. 't Ging zoo verre, dat zij op den duur te veel naar hem luisterde. Wat zal ik u zeggen? Zij was braaf, doorbraaf; maar zij was een meisje en had geene moeder meer. Zij eindigde met Jef gaarne te zien, meer dan ze Sus ooit gaarne gezien had, en.... Kortom, gij weet, gelijk ik, dat een meisje, hetwelk eenen jongen gaarne ziet, soms al zeer moeijelijk braaf kan blijven, vooral wanneer

{==83==} {>>pagina-aanduiding<<}

die jongen een klerk is, die veel naar de bals op de Variétés loopt.
‘Zoodat welhaast met Bettheken alles niet meer stond gelijk het tot hiertoe geweest was, gelijk het wezen moest. Voeg hierbij, dat Jef, van 't oogenblik dat hij het meisken in het ongeluk gebragt had, niet meer naar heur omzag, haar met hare schande zitten liet. Of er geweend wierd in de nederige wooning van den natiegast! Bettheken durfde niet meer onder de menschen komen, en haar vader, de eerlijke werkman, die vroeger zoo fier op zijne dochter was, liep thans met gebogen hoofd over de straat, sprak niemand aan, vond in niets genoegen meer, zelfs in zijn kort pijpken niet, dat hij anders, na zijn avondeten, zoo smakelijk plagt te rooken.
‘Zij waren diep ongelukkig, die brave lieden, toen over eene goede maand, op eenen zondag morgend, Sus de kleêrmaker onverwachts hunne wooning binnentrad. Zij kenden hem niet meer: hij had eenen grooten baard, was gekleed gelijk een eerste sinjeur, en droeg eene gouden of vergulde ketting aan zijne horlogie.
‘Ik laat u denken wat verslagenheid zijn binnentreden wekte. Bettheken en haar vader hadden den moed niet hem te verwelkomen. Het meisje viel aan 't schreijen; de natiegast was op het punt mede te doen. Het bevreemdde Sus, die zich niet aan zoo'n treurig onthaal verwachtte. Hij was van Parijs gekomen met het vaste voornemen Bettheken ten huwelijk te vragen. Om haar beter te verrassen, had hij niet eens naar zijn huis willen gaan, voor-
{==84==} {>>pagina-aanduiding<<}
aleer haar te hebben gezien.... Er greep eene opheldering plaats. Weldra wist hij alles. Het voorgevallene smartte hem diep; doch hij begreep, dat het grootendeels zijne schuld was: waarom had hij niet geschreven? Ook poogde hij de bedroefden te troosten en vertrok met de belofte, dat hij spoedig zoude terugkeeren.
‘Hij hield woord. Des namiddags reeds was hij op nieuws bij den natiegast in huis. Hij kwam niet alleen en bragt Jef mede. Deze was fel beschaamd, zoo beschaamd, dat hij niet konde spreken, en dat Sus voor hem het woord moest doen, om te verklaren, dat de verleider bereid was het kwaad, door hem gesticht, te herstellen. Hij zoude Bettheken trouwen, indien zij er konde toe besluiten hem zijnen misslag te vergeven. Zijne ouders zelven hadden er niets tegen, en... of de natiegast en zijn meisje er iets tegen hadden, laat ik u oordeelen.
‘Misschien zult gij mij vragen, hoe de goede kleêrmaker het had aangelegd, om Jef tot inkeer te brengen; welke welsprekende woorden, welke overtuigende middelen hij had gebezigd, om alles in regel te krijgen. Het spijt mij u te moeten bekennen, dat ik het niet weet. Er wordt in de St. Jansstraat verteld, dat Sus te Parijs een duchtige trekker is geworden, en er zelfs het brevet van prévôt in het boksen, het batonnisten en de savatte of het boksen met den voet, heeft gekregen. Na zijn eerste bezoek bij Bettheken, zoude hij zich tot Jef hebben begeven, en hem, indien hij de arme verlatene niet trouwde, zoo vele rammelingen, stampen, degensteken beloofd hebben, dat deze, die,

{==85==} {>>pagina-aanduiding<<}

bij al zijne flierefluiterij en zijne schoone kleederen, niet kwaad van aard is, op den duur berouw over zijne handelwijze had gevoeld en aan zijne ouders verzocht in zijn huwelijk met de kantwerkster toe te stemmen. In hoever die uitlegging met de waarheid overeenkomt, zoude ik niet kunnen zeggen; doch zeker is het, dat het huwelijk vóór weinige dagen gevierd werd, dat Sus denzelfden dag naar Parijs is teruggekeerd, dat de natiegast thans als magazijnier werkt bij den patroon van Jef, en dat Bettheken met haren man en haren vader in een lief huizeken der vijfde wijk, in de omstreken der statie van den ijzeren weg, is gaan woonen.’
De gevoelens liepen sterk uiteen omtrent de waarde van het historieken door Hendrik opgedischt. De eenen zagen er inderdaad het onderwerp in eener novelle, naar de voorschriften door hem opgegeven; anderen niet. Toen vertelde Willem het volgende, dat, wilde men hem gelooven, korts te voren in eene groote vlaamsche stad had plaats gegrepen:
‘Gij moet dan weten’ dus begon hij ‘dat in de stad, waarvan ik spreek, twee menschen woonden, die mekaâr gaarne zagen, maar gaarne dat het niet te zeggen is: zij vergaten er eten en drinken voor, en des nachts droomden zij in der eeuwigheid van elkander. De jongen was een kleine rentenier, en het meisken de dochter van eenen banketbakker, die zijn beroep nog enkel uit liefhebberij uitoefende; want hij bezat huizen en erven, dat er geen einde aan kwam, en wierd onder de rijkste inge-
{==86==} {>>pagina-aanduiding<<}
zetenen geteld van zijne woonplaats, die ik, om den man geen verdriet aan te doen, liever niet zal noemen.
‘Ik weet niet wat de rentenier den vader van zijne beminde had in den weg gelegd; maar ik weet, dat de oude den deugniet, die zijne dochter het hoofd op den hol bragt, konde luchten noch zien. Als ik zeg deugniet, dat is slechts bij manier van spreken; want de jongman - het zij ter zijner eere gezegd - is een van de bezadigdste, goedhartigste, edelmoedigste borsten, die ik ken; maar... algemeene regel: als een ouder den vrijer zijner dochter niet kan uitstaan, dan is die vrijer onvermijdelijk voor dien ouder een deugniet. Dat belet niet, dat het meisje gewoonlijk van dien deugniet zeer veel houdt en te meer naarmate meerder moeijelijkheden zich tegen de vrijerij verzetten, gelijk het overigens genoeg bekend is.
‘Ik herneem. De zaak was dan, dat de rijke banketbakker eenen geweldigen hekel had aan den vrijer zijner dochter. Daar deze ondanks zijne vertoogen, niet van den jongen wilde afzien, besloot hij kort en goed haar in een klooster te steken, alwaar zij vroeger op het pensionnaat gelegen had, en alwaar hij voornemens was haar te laten, tot dat zij hare dwaze liefde zoude hebben vergeten.
‘Wie stond te zien, toen hij de schielijke verdwijning van het meisje vernam, was, gelijk gij wel denken kunt, onze rentenier. Hij was niet alleen onthutst, verbaasd, het hart in; hij werd letterlijk radeloos. In zijne wanhoop sloeg hij zijn eigen met vuisten, trok zijn haar uit zijn hoofd, en wilde met zijnen kop tegen den muur loopen. Ja, hij be-
{==87==} {>>pagina-aanduiding<<}
minde het meisje zoo opregt, zoo vurig, en thans was zij voor hem zoo goed als verloren; want haar vader, de koppigheid zelve, zoude voorzeker niet op zijn besluit terugkomen, al moest het zijne dochter en den vrijer er bij het leven kosten. Het was inderdaad om razend te worden!
‘Dan, nademaal een mensch hoe verliefd, hoe wanhopig ook, zijn eigen niet met vuisten kan blijven slaan, zijn haar niet kan blijven uittrekken noch met zijn hoofd tegen den muur willen loopen, zoo kwam onze rentenier allengs toch weder tot bedaren. Het was het beste wat hij doen konde. En daar hij niet alleen een brave, knappe jongen was, maar daarbij begaafd met eene fraaije dosis geest en vinding, begon hij op middelen te peinzen om zijne liefste te zien, en, ware het mogelijk, tot eenen stap over te halen, die den onbuigbaren wil haars halstarrigen vaders konde breken. Spoedig had hij iets gevonden.
‘Er woont in dezelfde stad een oude knevel van het keizerrijk, die het eervol ambt van kommissaris der statie waarneemt. Met dien grijzen oorlogsman was mijn held bevriend. Hij speelde des avonds, in de estaminet, dikwijls smousjas met hem, een spel waarop de man van de spoorwegpolicie zeer verzot was, en bij het huiswaarts keeren bragt hij zijnen partner niet zelden tot aan zijne deur. Gij zoudt niet gelooven, hoeveel twee of meer menschen, gewoon samen te kaarten, van malkander houden. Zij zouden de eene voor den anderen vechten, als 't zijn moest. Zoo ken ik er die... Doch blijven wij bij onze smousjasspelers. Zekeren avond, dat het in

{==88==} {>>pagina-aanduiding<<}

den dag dapper had geregend, was het tamelijk koud. De rentenier was met een ligt zomerfraksken naar de estaminet gekomen; maar de kommissaris had, als gewoonlijk, eenen stevigen uniform-paltot aan. Bij 't naar huis keeren, kloeg de jongman van de koude, en daar hij nog een goed eind weegs had af te leggen, vooraleer zijne woon te bereiken, verzocht hij den policiebeambte hem zijnen paltot te leenen, dien hij hem, zegde hij, des anderdaags zeer vroeg, vóór de aankomst van het eerste konvooi, zoude weêrbezorgen. De kommissaris stemde gereedelijk toe. Hiermede niet tevreden, dwong hij den rentenier, die eenen fijnen stroohoed op had, ook zijnen claque of suwarow te nemen, daar hij anders, vreesde de grijsaard, eene verkoudheid konde vatten, die hem zoude beletten des anderdaags smousjas te komen spelen.
‘De vrienden scheidden. In stede van zich naar zijne woon te begeven, snelde de kommissaris van eene nieuwe soort naar het klooster, alwaar de dochter van den banketbakker om hem zuchtte. Het was tien ure, en ofschoon men des avonds niet ligt de poort van het gesticht opent, deed hij zoo veel, sprak zoo barsch, toonde zich zoo onbeleefd, en vloekte met zooveel zwier in name van wet en koning, stelde zich zoo brutaal aan in één woord, dat de goede zuster poortieres hem werkelijk voor iemand van het geregt of de policie nam, hem niet langer durfde buiten laten en de poort ontgrendelde. Even barsch en onbeschoft beval haar de valsche policieman de moeder-overste te roepen. Deze, eene vreesachtige oude vrouw, die

{==89==} {>>pagina-aanduiding<<}

van het geregt en de policie eenen grooten schrik had, kwam, bevende als een riet, met den barrabas spreken. Nogmaals in name der wet, werd haar geboden de juffer, die zij met geweld, tegen alle regt en reden, in hare magt hield, over te leveren, wilde zij er niet toe gedwongen worden door de policie, den prokureur des konings, de gendarmerie en al de troepen van het garnizoen.
‘Meer dood dan levend haastte zich de verschrikte moeder-overste te gehoorzamen, liet de juffer roepen en gaf zelve haar in de handen van den vrijer over. Niet verre van het klooster, achter den hoek van de eerste straat, stond een rijtuig gereed, met twee sterke paarden bespannen. De rentenier stapte er in met zijne beminde, de koetsier lei de zweep over de rossen en... twee uren later waren de gelieven over de hollandsche grens.
‘Des anderdaags stond het klooster in rep en roer. De zusterkens hadden, tot hare niet geringe ergernis, vernomen, wat boozen trek de rentenier haar had gespeeld. De kommissaris der statie was evenmin op zijn gemak: hij moest zijnen dienst in burgerkleeding verrigten. De justicie wilde zich met de zaak bemoeijen, en het kostte den banketbakker veel moeite haar van haar voornemen af te brengen. Eens dat beredderd, haastte hij zich op zijne beurt de hollandsche grens over te trekken, om ten spoedigste de vlugtelingen in te halen en door de belofte van een huwelijk te doen wederkeeren. Dit huwelijk werd over eene maand voltrokken en de banketbakker is thans de eerste om te belijden, dat zijn

{==90==} {>>pagina-aanduiding<<}

schoonzoon slechts eenmaal een deugniet geweest is, namelijk den avond, toen hij in kommissaris van de statie verkleed, zoo goddeloos het waagde de moeder-overste en de zusterkens te verschalken.’
Deze reis wilde niemand van het gezelschap in het verhaalde de stof eener novelle vinden. Zulks gaf Karel aanleiding tot het mededeelen eener kleine geschiedenis, die, naar zijn inzien, veel beter al de vereischten bezat, door Hendrik of liever door zijnen Duitscher voorgeschreven. Hij sprak in dezer voege:
‘Boontje komt om zijn loontje, zegt een oud spreekwoord, waarvan de gelijkwaardige uitdrukking in andere talen mij niet te binnen schiet: en daar ik voor het oogenblik de gelegenheid niet heb een aantal groote boeken op te slaan, om naar die uitdrukking te zoeken, wil ik maar liever, zonder verwijl, mijne ware geschiedenis voordragen, en u zelven laten oordeelen, of ik mij bedrieg, wanneer ik beweer, dat men er eene echte novelle zoude kunnen van maken.
‘Te A.. leefde vóór eenige jaren een jong mensch van goeden huize en van groote verwachting, Alfred V... was zijn naam. In plaatse van de rijke geestesgaven, waarmede de natuur hem mildelijk bedeelde, aan te wenden tot veredeling van zijn hart, tot vorming van zijnen smaak, tot bevordering van het geluk zijner medemenschen, gebruikte of liever misbruikte hij die, om zich den naam van eenen volmaakten modejonker, eenen lion, of gelijk het toen heette, eenen dandy, eenen gants jaunes te ver-
{==91==} {>>pagina-aanduiding<<}
zekeren. Fraai van wezen, zwierig van houding, onberispelijk van kleederdragt, modeprintje in den vollen zin des woords, gold hij als een der elegantste cavaliers, als een van die fashionables, die 't meest verdienden den toon te geven.
‘Alfred V.... rekende het tot eene van zijne gewigtigste bezigheden, zich onvermijdelijk op alle voorname wandelplaatsen, concerts, bals, op alle feesten in één woord, te laten vinden; doch verreweg de gewigtigste bezigheid was voor hem zoo vele jonge burgermeisjes het hoofd op hol te brengen, als eenigzins mogelijk was. Onder die meisjes waren er natuurlijk, die haar lot wel een weinig verdienden, dat is die niet beter vroegen dan zich door den jongen heer te laten in het verderf storten. Dezen waren niet zeer te beklagen, wanneer hij, na eenen tijd lang den verliefde bij haar te hebben gespeeld, haar met hare schande zitten liet, om naar andere vrijsters uit te zien, en dezelve, insgelijks na een kortstondig verkeer - toereikend om haar met vingers te doen nawijzen, - te verwaarloozen, te verlaten. Er waren er echter andere, die haar lot heel niet verdiend hadden, die zedig en kuisch, braaf en deugdzaam tot op 't oogenblik, dat zij hem leerden kennen, aan zijne gehuichelde liefde, aan zijne verleidingskunst alleen haren val, hare oneer en hare wanhoop te danken hadden.
‘Antje G... behoorde tot die laatsten. Zij was een allerliefste kind, blaauwoogig, blondlokkig, blank van vel, rood van wang, fijn van wezen, tenger van leest, en verder goed, lieftallig, eerbaar en verstandig. Verstandig is het woord; dan, wat helpt

{==92==} {>>pagina-aanduiding<<}

verstand, als een meisje bemint? En dat was met Antje het geval. Alfred V... woonde in de buurt harer ouders - kruisbrave kruideniers. Zij zag hem dagelijks voorbij heur venster komen, haar beleefdelijk en eerbiedig groeten. Zulks maakte indruk op haar jeugdig gemoed: ja, hij was een voornaam heer, en zij - eene eenvoudige bugerdochter. Kortom, zij kreeg hem lief, zonder zelve het te weten, en toen zij hem later ontmoette, ik herinner mij niet meer op welk feest, alwaer zij met hare ouders zich bevond, toen hij haar ten dans kwam vragen, en haar, onder het dansen, liefde zwoer en trouw tot in den dood, was zij zoo diep ontroerd, dat zij de magt niet had hem hare liefde te verbergen, en dat was haar ongeluk.
‘'t Was haar ongeluk; want Alfred beminde haar niet, en zocht enkel haar te bepraten uit ijdelheid, om met hare verovering bij zijne vrienden en bekenden te pralen, die sedert lang den mond vol hadden van den lof harer schoonheid en deugd. Ook was het hem weldra niet meer genoeg, dat zij hem beminde. Hij eischte bewijzen van hare liefde. - 'k Zie den lezer het voorhoofd fronsen. Hij beeldt zich in, dat de jonker het meisje haren pligt deed vergeten. De lezer heeft ongelijk, dat konde Alfred niet. Antje was te braaf en werd te wel door hare ouders bewaakt. Toch handelde zij niet verstandig met hem de kleine bewijzen van liefde te geven, waarmede hij zich alsnog bevredigde; want bij middel van die bewijzen liet hij zijne vrienden gelooven, dat zij een onteerd, een gevallen meisje was,... ja, dat liet hij,.... niet met woorden, foei! - daartoe was hij te fijnge-
{==93==} {>>pagina-aanduiding<<}
voelig, te zeer comme il faut; - maar met daden. En de vrienden aarzelden niet hem haren begunstigden minnaar te noemen. Immers in hare eenvoudigheid deed zij al wat Alfred haar vroeg. Zoo danste zij op andere feesten, schier uitsluitelijk met hem; zoo liet zij hem haren waaijer, haar carnet, haar reukfleschje bewaren; zoo fluisterde zij graag met hem voort, na zoowel als tijdens den dans; zoo schonk zij hem, als hij er om verzocht, een bloempje uit haar bouquet, het alles zonder erg, het alles dewijl hij er zoo zeer op gesteld scheen, het alles in eer en deugd; maar toch... Kortom zij handelde niet verstandig, als ik zeg, ofschoon hare ouders niets kwaads vermoedden, dewijl zij niets kwaads zagen, dewijl niets kwaads gebeurde, en integendeel nog al gevleid waren door de opmerkzaamheid, waarmede de rijke buurmanszoon hun kind vereerde.
‘En het gevolg? - Wat zal ik u zeggen? - Ofschoon de ouders zeer veel vertrouwen stelden, en te regt, in de deugd van Antje, ofschoon deze zich weinig of liever niets te verwijten had, dacht de booze wereld er geheel anders over. In de oplet-' tendheid en de beleefdheden van Alfred zag zij een hevigen hartstogt; in de kleine gunsten welke het meisje hem jonde, het bewijs van dezer val. De vrienden van den jonker bragten het hunne bij door hunne aanmerkingen; Alfred het zijne door berekend stilzwijgen. Ten slotte was Antje, hoe onschuldig anders ook, zoo sterk gecompromitteerd als ergens eene burgerdochter om wie de jonge heer V... had gevrijd. Wat hem betreft, van het oogen-
{==94==} {>>pagina-aanduiding<<}
blik, dat iedereen hem den gelukkigen minnaar van het schoone kruidenierstertje geloofde en noemde, was hij voldaan, verwijderde zich, en gedroeg zich jegens haar, net alsof hij haar niet bijzonder kende.
‘Ha ja, 't gevolg! - Het was dat Antje begon te treuren en te verkwijnen, als eene tengere veldbloem, wier stengel door een' onbarmhartigen windruk werd geknakt; dat zij eerst in eene sombere zwaarmoedigheid verviel, die later in onnoozelheid veranderde, die tot waanzin oversloeg, die haar, na eenige maanden, in een zinnelooshuis deed bezwijken.
‘En Alfred V...? - Nog een' tijd lang, nog een paar jaren speelde hij zijne rol van modeheld, van verleider voort. Toen werd hij zekeren dag verliefd, maar ernstig verliefd, op eene jonkvrouw uit edelen stam, die te Parijs in 't pensionnaat had gewoond, en van daar met eene groote dosis behaagzucht en gansch een arsenaal kokettestreken in het ouderlijke huis was teruggekeerd. Na haren aanbidder lang, zeer lang te vergeefs op wedermin te hebben laten hopen, wilde zij eindelijk zich wel gewaardigen in een huwelijk met hem toe te stemmen, haren vader - die op de zaak bijzonder gesteld scheen, - te gehoorzamen en den lion hare hand te schenken. Zij bragt haren bruidegom geen' den minsten bruidschat mede. Eens gehuwd, achtte zij het zich ten pligt hare huisgenooten zooveel mogelijk te plagen, te kwellen, ongelukkig te maken. Vooral mijnheer haar gemaal had van hare luimen te lijden. Hij werd haar eerste dienstbode, haar slaaf, en moestzich de grootste vernederingen getroosten. Hij dorst niet

{==95==} {>>pagina-aanduiding<<}

klagen; want hij beminde haar en zij hem niet. Voeg daarbij, dat hare behaagzucht overhand toenam, en zij voor de vrienden van Alfred lonkjes en lachjes te meer, naarmate zij er voor hem minder had. Dit maakte dezen razend; doch konde hem niet doen besluiten het looden juk van zijnen hals te schudden. Het ging zoo verre, zij maakte hem zoo lang tot den speelbal harer luimen en grillen, zij deed hem zulke onteerende vernederingen ondergaan, zulke dwaze streken uitvoeren, dat hij er het grootste deel van zijn fortuin bij inschoot, eene zeer belachelijke persoonaadje werd en eindelijk, op zijne beurt, met vingers werd nagewezen. Hoezeer hij zijne wederhelft beminde, besefte hij zijnen toestand en voelde, dat hij zijn ellendig lot verdiend had. Zulks deed hem in eene sombere zwaarmoedigheid vervallen, die later tot waanzin oversloeg, die hem, zes jaar na Antje's dood, in hetzelfde dolhuis deed bezwijken, alwaar ook het arme meisje was gestorven. Toen hij op zijn sterfbed lag, kwam hij een oogenblik tot inkeer, en terwijl hij den adem uitblies, zuchtte hij: Boontje komt om zijn loontje!’
Zoo min als in de vorige verhaalkens, konden wij in het deze het onontbeerlijke keerpunt vinden. Dan nam Edmond het woord: hij was ons een verhaal schuldig. Wat hij vertelde, scheen ons allen en Hendrik, in de eerste plaats, de voorwaarden eener novelle te vervullen. Juist daarom heb ik het ding willen uitwerken. De lezer moge zien, in hoeverre het verhaal met de voorbeelden, ons door de groote meesters nagelaten, overeenstemt.


{==96==} {>>pagina-aanduiding<<}

Thekla.

't Was kermis in het dorp. Van den toren wapperde de vaderlandsche driekleur; op de plaats vóór de kerk stonden tal van kramen met koek, speelgoed en snuisterij. Al de stegen en wegen in en rond de parochie wemelden van vrijende paarkens; al de bierhuizen waren met drinkende, rookende, zingende, lachende en tierende knapen opgepropt. In vele herbergen ging spel, en daar, waar de gelagkamer niet ruim genoeg was, danste men in de schuur, in de opene lucht of onder eene tent.
Vooral in de Engel, bij de intrede van het dorp, was de toeloop overgroot. Geen wonder: onder al de estaminets was er geen, dat zoowel de klandisie verdiende, waarmede het door oud en jong, door burger en boer werd vereerd. Het bruine bier was er lekker en de seef werd soms door stedelingen zelven voor echt leuvensch gedronken. In den tuin, achter, was het een behagelijk zitten, op groene banken, vóór groene tafelkens, onder lommerrijke linde-boomen. Aan spelen mangelde het er niet: men vond er eene schuiftafel, een' vogelpik, eene kegel- en eene bollebaan. Eindelijk, de baas was vriendelijk en gespraakzaam, zijne vrouw - eene ware helleveeg - lang dood, en Thekla, zijne nicht, werd, om hare braafheid en handigheid niet minder dan om hare schoonheid en lieftalligheid, door iedereen geroemd.
Om in de gelagkamer - daar had in de Engel het bal plaats - door te dringen, hoefde er eene meer dan gewoone dosis danslust. Het was er om te stikken, en de muziekanten, die in eenen hoek, op eene tafel, hadden post gevat, in gezelschap van een'

{==97==} {>>pagina-aanduiding<<}

stevigen pot bruin, konden met moeite de woelende paarkens onderscheiden, te midden van de dikke stofwolk, welke dezen omgaf. Ook zochten zij, die moê gedanst waren, of die liever op hun gemak keuvelden, eene wijkplaats in den tuin. Van daar dat wij in dien tuin, buiten een aantal frissche boeren en nog frisschere boerinnen, eenige knapen aantreffen, die, onmiddelijk na de vespers, hunne ronde in de voornaamste bierhuizen begonnen hebbende, aan een van gemelde tafelkens hadden post gevat en voornemens schenen in de Engel veel langer dan elders te vertoeven.
 
De kleine kring bestond uit een half dozijn persoonen, allen jongens van de parochie. Vijf waren pachterszonen of boerenknechts. De zesde droeg den uniform van een linieregiment, en zijne mouwen prijkten met de strepen van kaporaal. Hij voerde het hooge woord, en de overigen luisterden naar hem met open mond.
Flip - zoo heette de kaporaal - konde geenen lof genoeg spreken van den soldatenstand. Hij gaf breed op van de voordeelen, welke de krijgsman geniet, van de vermaken, welke het garnizoensleven aanbiedt. Vooreerst had men bijna niets te doen dan wandelen en slapen, den onbezorgden kost, en - als men eenen graad bekleedde, wel te verstaan - centen in den zak, om dagelijks op zijne pintjes te gaan. Daarbij werd men sierlijk gekleed en door iedereen geëerbiedigd, bijzonder wanneer men zijne

{==98==} {>>pagina-aanduiding<<}

sabel, zijne lat, aanhad. Was er iets fraais te zien, zoo als aaszakspelers, wassen beelden, kalvers met twee koppen, levende geraamten en andere belangwekkende monsters, men konde overal bijzijn voor half geld, percies lijk de kinders. Na zoo dertig jaren te hebben gebaad in alle soorten van geneugten, had men regt op een pensioen van minstens zes franks in de maand.... En 't was niet al. Bij de meiskens, in 't algemeen, en de kindermeiden, in 't bijzonder, stond men zeer hoog aangeschreven, vooral wanneer men een pronten jongen mogt heeten, zijn woord wist te doen en zich vriendelijk en beleefd toonde, gelijk men dat in de kazerne leert. Zoo had hij, Flip, meer lieven dan hij verlangde. Het ging zoo verre, dat hij op zekere uren van den dag haast niet over het antwerpsche Groen Kerkhof - de geliefde vergaderplaats van die meiden - durfde treden, uit vreeze van al spoedig een stuk vier vijf poezekens aan zijne slippen te hebben. Kortom, het was voortreffelijk: men leidde een waar prinsenleven, en 't zoude moeijelijk geweest zijn op Gods wijden aardbodem een gelukkiger schepsel te wijzen dan den soldaat van het belgische leger. Ook zoude hij zich wel gewacht hebben zijn afscheid te nemen. Zijn tijd was uit; hij konde naar het dorp weêrkomen, als hij wilde, en pachter Doms, zijn oude baas, wenschte zeer hem op de hoeve terug. Hij beloofde zelfs hem een deel in de boerderij te geven; want hij werd oud, was kinderloos, en had iemand noodig, dien hij vertrouwde, om de dienstboden na te zien. Maar niet te doen: Flip was en bleef soldaat. Na het eindigen van zijn

{==99==} {>>pagina-aanduiding<<}

verlof, dat is na de kermis, keerde hij naar Antwerpen, en zoude seffens bijteekenen.
 
Zoolang de kaporaal zich had bevredigd met de andere voordeelen van den soldatenstand op te vijzen, had niemand der aanwezigen den moed gehad hem te onderbreken. Nu hij echter op het kapittel van het vrouwvolk kwam en den vrienden zocht diets te maken, dat een krijgsman alleen omdat hij krijgsman is, noodzakelijk bij de schoonste helft van het menschelijke geslacht in blakende gunst moet staan, veranderde de zaak, en had hij spoedig een' tegenspreker gevonden. De makker, die het zijnen pligt achtte in dezen de eer der jongens van de parochie op te houden, was Sus, een rijke pachterszoon, die te regt of te onregte, zich het katje van de baan, het haantje van het dorp waande. Bij het eerste woord, dat Flip van meisjes en kindermeiden repte, hief hij het hoofd en stak de ooren op, als een ruiterpaard, dat de trompet hoort klinken; en naauwelijks had de krijgsman uitgesproken, of hij wierp fier de borst vooruit, trok de tippen van zijnen halsband tot over zijne ooren, verschikte den reusachtigen strik van zijne hooggekleurde das, woelde met zijne regterhand in zijn rostblond sluikhaar en wrong zijnen linkerduim in het armsgat van zijne ondervest, om stout weg te verklaren, dat men juist geen kaporaal moest wezen, om de meissen-jongens te behagen.
Een algemeen gelach begroette die hoogmoedige

{==100==} {>>pagina-aanduiding<<}

verklaring. Dat had zijne reden. Sus namelijk was in den laatsten tijd niet zeer gelukkig geweest in het vrijen. Hij had gepoogd met Thekla, de nicht van den baas uit de Engel, in verkeer te komen, en eene felle blaauwe scheen geloopen. De vrienden wisten het, en daarom konden zij, bij de trotsche houding en de stoute taal van het haantje, niet ernstig blijven, maar moesten het ondanks zich zelven uitschateren.
 
Sus werd knak. Hij had den overmoed van Flip willen perk en paal stellen, en werd nu in dezes bijzijn zelf voor een' pocher uitgemaakt. Dat viel hem hard. Te vergeefs poogde hij zich te verweren, door te zinspelen op vroegere zegepralen. Men loochende die zegepralen niet; doch meende, dat zij tegen zijne laatste nederlaag niet konden opwegen. Hij werd rood tot in zijnen hals en beweerde, dat hij nooit ernstig aan Thekla had gepeinsd. Die afloochening wekte nieuw gelach. De makkers haalden zoo vele feiten aan, waaruit het tegendeel ten duidelijkste bleek, dat hij zich verpligt zag tot een ander redmiddel de toevlugt te nemen. Om zich uit den slag te trekken, legde hij Thekla te last, dat zij geen hart had. Hij noemde haar een ongevoelig schepsel, eene tijgerin in vrouwenkleederen, en voerde als bewijs aan, dat zij niet alleen hem, maar eveneens al degenen had afgewezen, die het beproefd hadden hare gunst te winnen.
Het valt ligt te beseffen, dat die woordenwisseling de belangstelling van den kaporaal in hooge mate wekte. Juist wilde hij eenigen verderen uitleg

{==101==} {>>pagina-aanduiding<<}

vragen en vernemen, wie toch dat wonder van eene dochter was, die hij niet kende en die zich door niemand zelfs van de grootste verleiders der parochie scheen te willen laten ompraten, toen het onschuldige voorwerp van den twist zich aan de deur der herberg vertoonde, in den tuin trad, en het tafeltje naderde, waaraan ons gezelschap was gezeten.
 
Thekla was eene bevallige blonde van hoogstens achttien jaren, van een ongedwongen, zelfs zwierig en toch zedig en zeegbaar voorkomen. De kanten trekmuts, het blaauwmerinossen kleed en de zwartzijden voorschoot stonden haar zoowel, dat men haar ongaarne dien eenvoudigen tooi voor een' prachtigeren steedschen hadde zien verruilen. Zij was geen boerinneken in den vollen zin des woords. Te Mechelen geboren en grootgebragt, had zij aldaar een geruimen tijd ieverig school gegaan. Zij kon lezen en schrijven en hield veel van boeken. Al vroeg had zij de gewoonte aangenomen jaarlijks eenige weken bij de bazin uit de Engel, hare tante, te komen doorbrengen, en na den dood zijner vrouw, had de baas uit dit befaamde gesticht besloten haar voor goed tot zich te nemen, daar zij, gelijk wij hiervoren zegden, niet alleen schoon, maar tevens zeer handig, alsmede zeer braaf was, iets wat de vruchtelooze poogingen van Sus en andere haantjes ten overvloede waren komen bevestigen.

{==102==} {>>pagina-aanduiding<<}

Flip was niet weinig verwonderd in haar eene goede oude kennis weder te ontmoeten. Hij had haar vroeger, vóór dat hij het dorp verliet, dikwijls in de Engel gezien. Zelfs herinnerde hij zich nog al met haar te hebben opgehad, toen zij, een klein meisje, met de bezoekers der herberg snapte en lachte, dat het een lust was. Haar tot eene zoo flinke deerne opgegroeid terug te vinden, daaraan had hij zich echter niet verwacht. Ook ontstelde hij, daar zij zich met een' uitroep van vreugdige verrassing tot hem wendde, en hem op den haar eigen gemoedelijken toon ter kermis welkom hiet. Hij wist niet hoe zich te houden noch wat haar te zeggen. Hare schoonheid, hare lieftalligheid sloegen hem met eene soort van bedwelming, en Sus en de anderen bemerkten, hoe hij, ondanks zijne grootspraak en zijne voorgewende stoutmoedigheid bij het vrouwvolk, eensklaps stil wierd en ingetogen. Eensilbig beantwoordde hij de vriendelijke toespraak van het fraaije kind. Men zoude gezworen hebben, dat hare ongedwongenheid hem verblufte; want hij bejegende haar met eene blooheid, die aan plompheid en onbeleefdheid grensde, en met eenen eerbied, die zich van wege zoo'n overvlieger moeijelijk liet verklaren.
Er werd nogmaals bier besteld. Thekla bediende. Onder het vullen der glazen, wisselde zij met de gezellen eenige kwinkslagen, die van hare gevatheid en bespraaktheid getuigden. Men plaagde haar met Sus en zijne liefde. Zij antwoordde zeer geestig en vrolijk, en verliet de vrienden, na hun meer dan eene nieuwe gelegenheid te hebben bezorgd, om

{==103==} {>>pagina-aanduiding<<}

zich hartelijk ten koste van den afgescheepten vrijer te verlustigen.
 
Men vroeg aan Flip wat hij van het meisje dacht. Hij toonde zich weder denzelfden woordenrijken prater. Hij roemde zeer hare bekoorlijkheden en aarzelde niet te bekennen, dat hij in geen zijner garnizoenen zoo'n aanminnigen engel had aangetroffen.
Sus nam het woord. Hij sprak op nieuws van hare hardvochtigheid, hare wreedheid, en noemde haar nogmaals eene tijgerin. Flip meende, dat er geene tijgerinnen waren, althans voor de kaporaals. Het vernederde Sus. Hij begon te smalen op de kindermeiden. Thekla was geheel iets anders, zegde hij. Hij hield zich overtuigd, dat Flip zelf weldra zoude genoodzaakt wezen het te belijden, indien hij 't durfde wagen haar aan te spreken. Deze lachte. Hij was niet voornemens zijn geluk bij Thekla te beproeven. Sus gaf te verstaan, dat de vrees alleen hem wederhield, daar hij wel voorzag, dat hij mede van eene kale reis zoude komen.
De uitdrukking kale reis klonk den krijgsman onaangenaam in de ooren. Hij beweerde, dat het hem gansch niet onmogelijk zoude wezen het meisje om te praten. Sus spotte met die verwaandheid. Hij noemde ze snorkerij, ijdel gepoch, blaaskakerij, gezwets en wat dies meer. Hij tergde Flip op eene bittere wijs, schold hem voor snoeshaan en wind-maker, daagde hem formeel uit en eindigde met eene wedding voor te slaan.

{==104==} {>>pagina-aanduiding<<}

Nog scheen de kaporaal weinig trek te gevoelen, om zich aan eene afwijzing bloot te stellen. Dit maakte Sus al stouter en stouter. Hij herhaalde, dat Flip bang was. Zoo iets kon deze niet laten zeggen. Hij antwoordde natuurlijk, dat een belgisch soldaat voor niets ter wereld bang mag wezen. Het gesprek duurde voort op denzelfden, op nog scherperen toon. Door de aanhitsingen der overigen tot het uiterste gebragt, sloeg Flip eindelijk den koop toe. Hij ging de wedding aan en verklaarde zich bereid, al zijne welsprekendheid ten toon te spreiden. Hij twijfelde geenszins aan den uitslag, zegde hij, en zou vóór het einde der kermis, vóór den volgenden zondag, als overwinnaar uit het strijdperk treden. Er werd afgesproken, dat Sus eene tonne biers zoude ten beste geven, indien de kaporaal gelukte. Het spreekt van zelf, dat deze, in het tegenovergestelde geval, de ton zoude betalen. Des anderdaags reeds moest de aanval beginnen.
 
Flip was een goede ronde jongen, een luttel ligtzinnig en praatziek misschien, als hij een glas te veel had gedronken, maar die geen dier, laat staan een' mensch met opzet kwaad hadde kunnen doen. De invloed van het bruin en de tegenspraak zijner vrienden hadden alleen hem tot zoo'n dwaze weddenschap overgehaald. Des anderdaags reeds, na het uitslapen van zijnen roes en toen niemand meer daar was, om hem aan te hitsen, gevoelde hij groote spijt, berouw zelfs over zijne roekeloosheid.

{==105==} {>>pagina-aanduiding<<}

Wat zoude hij echter doen? Thekla werkelijk poogen om te praten? Het denkbeeld lachte hem niet toe. Indien hij mislukte, en daar was veel kans voor, zoude men hem uitjouwen. Gelukte hij, dan was 't nog erger. Dan zoude hij moedwillig de rust hebben verstoord van een braaf, zoet kind, dat hem nooit had verongelijkt, dat integendeel hem altoos vriendschap had betoond. Wie weet? Hij zoude het lieve, deugdzame meisje welligt ongelukkig hebben gemaakt... Neen, dat mogt niet zijn! Zijn geweten zoude het hem eeuwig verweten hebben en dus.. Nogtans.. konde hij van de wedding afzien en aan de makkers het regt toekennen hem van snoeverij te beschuldigen? Dat ook niet! Wat dan?... Nog eene poos bleef hij aarzelend.... eene poos slechts. Weldra was zijn besluit genomen: hij moest, hij zoude het wagen. Het konde Thekla bedroeven; doch.... had men niet ook hem bedroefd? Ja, dat had men! Therese - haar naam alleen vernieuwde al zijne smart - Therese had hem schandelijk bedrogen, zijn hart verscheurd.... Hij had gezworen zich over het leed, hem door haar berokkend, op al de meisjes te wreken, welke het toeval hem te gemoet zoude voeren. Tot hiertoe had hij woord gehouden. Wel is waar, al degenen, met welke hij den gek gestoken had, verdienden min of meer haar lot: er was geene vergelijking mogelijk tusschen haar en de lieve, zedige nicht van den herbergier; doch... Thekla ook was een meisje, een meisje gelijk al de andere en diensvolgens... Hij wilde ook tegenover haar zijn woord, zijnen eed getrouw blijven.

{==106==} {>>pagina-aanduiding<<}

Die zonderlinge redenering en de nog zonderlinger gevolgtrekking, tot welke zij den kaporaal voerde, behoeven eenigen uitleg. Flip diende als vrijwilliger. Hij was soldaat geworden, niet uit goesting, maar uit verdriet. Het moge vreemd klinken, het was niettemin zoo. Ouders, familie had hij nooit gekend. Zoo lang hij een knaap was, bekreunde hij er zich weinig om: de lieden van het dorp, en in de eerste plaats pachter Doms, de landbouwer, die hem had aangetrokken, waren goed voor hem, en zulks was hem genoeg. Dat bleef niet altoos zoo. Met de jaren gingen zijne oogen open en gevoelde hij zijne verlatenheid. Weldra begon hij te denken aan dingen, waarmede hij zich vroeger nooit kwelde. Hij herinnerde zich spreekwoorden, waarvan hij tot dan toe den zin niet had gevat, onder ander: een eigen haard is goud waard en oost west, t'huis best. Hij zegde tot zijn eigen, dat het regt aangenaam moest wezen eene familie te hebben, en vroeg zich waarom hij alleen geene had. Hij werd weemoedig, als hij zijne makkers van hunne ouders hoorde spreken; hij benijdde hun de broeders en zusters in wier genegenheid zij zich verheugden. Zoo kwam hij tot het besluit zich, kost wat kost, een gezin aan te schaffen, in andere woorden... eene vrouw te nemen.
Toen leerde hij een meisje - Therese - kennen. Zij was schoon als Thekla. Hij geloofde haar deugdzaam, beminde haar en werd gelukkig in het vooruitzigt eenmaal met haar de vreugden van het familieleven te genieten. Eilaas! zijn geluk was van korten duer. Hij werd bedrogen door haar, welke

{==107==} {>>pagina-aanduiding<<}

hij beminde en die niet vreesde zijn hart te verbrijzelen. Zij vlood met eenen verleider en liet hem ten prooi aan de zwartste wanhoop. Men kan peizen hoe zeer hij zich haar wangedrag aantrok: hij was er uitgeloot en toch werd hij soldaat. Hij moest weg, naar elders, om 't even waar, doch verre van het dorp. Hij konde niet langer op de plaats blijven, alwaar eene zoo heldere toekomst eens hem tegenlachte, alwaar thans alles zijne droefheid vermeerderde. Hij teekende dus als vrijwilliger en toog henen.... Vier jaren waren sedert dien dag verloopen en nog had hij de trouwlooze niet geheel vergeten. In die vier jaren was hij geene enkele maal naar het dorp teruggekeerd. Slechts nu, ter gelegenheid van de kermis, had hij de dringende aanzoeken van pachter Doms niet langer kunnen weêrstaan, had hij van zijn hart een' steen gemaakt, en was zijne vroegere speelmakkers en jeugdvrienden komen wederzien.
 
Dus, hij zoude het beproeven. Indien Thekla de ooren liet hangen naar zijne vleijende taal, des te erger voor haar... Het zoude een bewijs zijn, dat zij al niet veel meer beteekende dan de meisjes, aan welke hij het ongelijk, hem door Therese gedaan, had betaald gezet.
En hij beproefde 't. In den eerste weigerde Thekla naar hem te luisteren. Zij wilde niet eens zijne woorden en verzuchtingen ernstig opnemen, en spotte met hem en zijne voorgewende minnesmart, gelijk zij met Sus en een aantal anderen had gespot.

{==108==} {>>pagina-aanduiding<<}

Haar tegenstand maakte Flip hardnekkiger; de moeijelijkheden, welke hij ontmoette, wakkerden hem aan, in stede van hem af te schrikken. Hij spreidde inderdaad al zijne welsprekendheid ten toon. Hij schilderde haar zijnen ongelukkigen toestand met de levendigste kleuren. Hij was, zegde hij, zoo alleen in de wereld, en de ontrouw van zijn meisje had hem zoo diep rampzalig gemaakt. Wel poogde hij zijn ongeluk te vergeten door een los leven te leiden, door te lachen en te gabberen, door te boffen op zijne tevredenheid, op zijn geluk; maar dat was alles gemaakt, louter komediespel. In den grond zijns harten voelde hij zich den ellendigsten kaporaal van zijn regiment, het deerniswaardigste wezen onder de zon. Het eenigst wat hem redden kon, was een meisje, dat hem verstond, eene vrouw die zich de moeite gaf hem te troosten, hem het geleden leed te vergelden, de vreugden van het familieleven te leeren kennen, naar welke hij zoo lang reeds vergeefs had gehunkerd. Thekla alleen konde dit meisje, die vrouw wezen. Daarom smeekte hij haar om wederliefde; daarom zoude het hem onuitsprekelijk gelukkig maken, indien zij zich gewaardigde er in toe te stemmen met hem te verkeeren en hem de hoop te geven, dat zij eenmaal hem hare hand zoude schenken.
 
Had Thekla in den beginne met hem en zijne verzuchtingen den spot gedreven, allengs deed zij dat niet meer. Na twee, drie ontmoetingen met den

{==109==} {>>pagina-aanduiding<<}

krijgsman, luisterde zij aandachtig, te aandachtig zelfs naar zijne woorden. De zaak was, dat zij van eerst af zich gevleid had gevoeld door zijne opmerkzaamheid en maar om de leus had geweigerd zijne liefdeverklaring voor klinkende munt aan te nemen. En 't konde niet wel anders: zij was hem sedert lang reeds toegenegen, en in de drie laatste jaren, dat is sedert het oogenblik, dat zij voor goed bij oom uit de Engel was komen inwoonen, had zij geene gelegenheid verzuimd, om naar hem en zijn bevinden te vernemen. De kinderlijke vriendschap, welke zij bij hare vroegere verschijningen in het dorp voor hem had opgevat, was de eenigste beweeggrond niet dier belangstelling. Er bestond een andere, dien zij 't voor alsnog onnoodig achtte hem te openbaren, en zich voorbehield hem later te doen kennen. Die laatste beweeggrond moest tamelijk gewigtig wezen; want het was voornamelijk deze, welke haar, lang vóór dat Flip er waarschijnlijk aan dacht ter kermis te komen, naar eene wederontmoeting had doen wenschen met den zachtaardigen, flinken jongman, die zich immer zoo goed, zoo vriendelijk jegens haar had getoond, toen zij nog een kleine kleuter was, en dien zij niet konde vermoeden eenmaal als zoo'n knappen kaporaal terug te zien.
Het gevolg van die stemming moest onvermijdelijk wezen, dat Thekla, die begonnen had met Flip uit te lachen, meer dan halfgewonnen was, toen hij zijnen laatsten aanval waagde. Zij versprak hem stellig des anderdaags een beslissend antwoord

{==110==} {>>pagina-aanduiding<<}

te geven, ja liet hem hopen, dat dit antwoord niet ongunstig zoude wezen.
 
En Flip? Hoe was hij te moede, daar hij die belofte kreeg, daar hij dien gewenschten keer zijner zaken vernam? Hij wist het, om de waarheid te zeggen, zelf niet te best. Hij had de vrijerij enkel voor de grap ondernomen, en zie, al vrijende was deze hem wezentlijk ernst geworden. Haar van zijn verleden sprekend, van zijn' huidigen toestand en van zijne toekomst, haar medelijden zoekende te wekken, om door dit medelijden den weg tot haar hart te vinden, had hij gemeend Thekla blaauwe bloemkens op de mouw te speten, en nu.... Als hij zich zelven afvroeg, hoe 't eigentlijk met hem geschapen stond, werd hij, tot zijne niet geringe verbazing, gewaar, dat hij slechts waarheid had gesproken, dat hij haar opregt beminde, dat hij zonder haar niet meer konde leven, en werkelijk ongelukkig zoude zijn, indien zij er niet in toestemde zijne bruid, zijne vrouw te worden.
 
In die stemming werd hij door Sus ontmoet, korts nadat hij met Thekla's belofte de Engel had verlaten. Het haantje was zeer vrolijk. Hij had van den voortgang der vrijaadje niets vernomen en hield zich meer dan ooit verzekerd, dat Flip eene buis zoude krijgen. Het was op spotachtigen, op zegepralenden toon, dat hij naar den uitslag van dezes poogingen vroeg. De kaporaal antwoordde vrij koel. Zulks versterkte Sus in zijne denkwijze en vermeerderde

{==111==} {>>pagina-aanduiding<<}

zijne tevredenheid. Hij meende er te mogen uit opmaken, dat de soldaat alreede zeker was de wedding te verliezen, en sprak in dien zin voort. Flip gaf hem droog weg te verstaan, dat hij 't mis had, dat alles naar wensch ging. Sus toonde zich ongeloovig, zelfs toen de makker bevestigde, dat hij de wedding als gewonnen konde beschouwen, en noemde die bewering stofferij. Nogmaals tot het uiterste gebragt, zegde Flip hem, dat hij slechts des anderdaags op hetzelfde uur zich met de vrienden in den tuin der herberg moest laten vinden. Men zoude hem daar het bewijs leveren, dat hij, Sus, en niemand anders de tonne biers mogt voor zijne rekening nemen. De kaporaal verwijderde zich na deze verklaring.
Daar zat onze Sus in het naauw. Wat! Een ander zou gelukkiger zijn dan hij, en een meisje ompraten, hetwelk hij en verscheidene der voornaamste jongheden van de parochie voor onompraatbaar hielden? Onmogelijk! Dat konde niet wezen. Flip wilde hem vast wat wijs maken, en hij had ongelijk zich te verontrusten. Nogtans... indien de kaporaal de waarheid had gesproken? Indien Thekla inderdaad naar hem luisterde? Het ware erg; het ware schroomelijk. Men zoude hem nog meer uitlachen; aan de spotternijen der vrienden zoude geen einde komen; iedereen zoude hem met vingers nawijzen. Het denkbeeld was alles behalve streelend, het vooruitzigt alles behalve aangenaam. En wat was er aan te doen? Niets.... Dat was te zeggen.... Misschien... Zoo hij..? - Hij dacht eene poos. - Ja, dat was het! Hij had het gevonden!... Hij zoude Thekla alles openbaren, haar de wedding kenbaar maken. Het

{==112==} {>>pagina-aanduiding<<}

zoude voorzeker haar van denkwijs doen veranderen, indien zij namelijk inderdaad Flip gunstig was. Was zij dat niet, dan kon het nooit kwaad: het zoude haar in hare ongunstige gevoelens versterken, en dat was nogmaals koren op zijnen molen.
 
Zoo ongeveer redeneerde de knaap. Een kwaart uurs later vernam Thekla alles: hoe Flip geen woord dacht van al de fraaije dingen, welke hij haar zocht op de mouw te speten; hoe hij zich den eersten dag der kermis bij de makkers had beroemd haar om te klappen, alleen ten einde met hare ligtgeloovigheid den spot te drijven; hoe, in een woord, al zijn gevrij geen ander doel had dan het winnen van eene ton bruin.
 
Thekla was het hart in. En het was Flip, die zoo met haar handelde, Flip, de eenigste man, dien zij ooit...! O het was afschuwelijk! Zeggen dat zij sedert lang naar eene wederontmoeting met hem had gewenscht! Dat zij geen' dag geweest was zonder den goeden God te bidden hem op hare baan te voeren, ten einde hem... Ziedaar hoe hij haar beloonde! En zij had hem den anderen dag doen komen, om hare geheimste gevoelens voor hem te ontsluijeren, om hem te bekennen, dat zij sedert jaren reeds... Zoude zij den moed hebben hem nogmaals te woord te staan? Zoude zij hare tranen voor den onwaardige kunnen verbergen? Ja, zij wilde het; zij zoude dien moed, die kracht hebben. Hij mogt niet langer met haar spotten. Zij moest, op hare

{==113==} {>>pagina-aanduiding<<}

beurt, hem vernederen, hem doen gevoelen hoezeer zij hem verachtte, hem verfoeide. Doch eerst diende zij het woord te houden, dat zij eens aan Therese gaf, en tevens hem te toonen welk hart hij had versmaad. Zij zoude dus hem van Therese spreken en dan... Zij zoude ongelukkig zijn, zij wist het; doch zij zoude ook gewroken wezen!
Het spreekt van zelf, dat zij dit alles bij zich zelve dacht, zonder het noodig te oordeelen er Sus iets van te zeggen. Integendeel, zij poogde kalm te blijven en zooveel mogelijk een onverschillig gelaat te toonen. Zij liet hem in het geloof, dat zij er nooit ernstig had aan gedacht met Flip te verkeeren. Zij had hem laten praten en blaauwe bloemkens verkoopen. En daar Sus haar verder mededeelde, hoe de kaporaal hem en de vrienden tegen des anderdaags, op het uur der samenkomst, in den tuin had bescheiden, opdat zij getuigen zouden wezen van zijne zegepraal, spoorde zij hem ten sterkste aan die gelegenheid niet te verzuimen, om op de kap van den verwaanden gek eens braaf te lachen. Zij wilde hem eene les, eene strenge les geven, en 't zoude haar aangenaam zijn, indien zij er bij waren.
Sus verliet haar met een verligt gemoed. Weenend doch onverbiddelijk volhardde zij in haar besluit den ondankbare de welverdiende straf zijner snoodheid te doen ondergaan.
 
De andere dag, de laatste dag der kermis, kwam.

{==114==} {>>pagina-aanduiding<<}

Flip verscheen op het gestelde uur. Hij had zijne soldatenkleederen afgelegd en boerengewaad aangetrokken: blaauwen kiel, diemitten broek en lakensche klak. Niet zonder eenigen schroom verbeidde hij de komst van Thekla: ja, hij vreesde altoos, dat haar de wedding mogte ter ooren zijn gekomen, en hoe meer hij over de zaak had nagedacht, hoe meer hij al het buitensporige en beleedigende dier wedding had ingezien... Zij was eindelijk daar en bejegende hem tamelijk koel. Wel deed zij haar zelve geweld aan, om onwetend te schijnen en van niets te gebaren, voor dat hij op nieuws haar van zijne liefde had gesproken; doch hare verontwaardiging was sterker dan hare veinzingskunst. Nogtans zegde zij niets. Haar plan was hem eerst bedaard aan te hooren, om daarna hem onder het gewigt harer verachting te verpletteren.
Flip begon. Hij herinnerde haar hare belofte van den vorigen dag en voegde er vreesachtig bij, dat hij zijn vonnis afwachtte.
En 't was hem ernst, als hij van zijn vonnis sprak. Zijne overwegingen sedert het laatste onderhoud met Thekla hadden hem in zijn voornemen versterkt en hem de overtuiging gegeven, dat de liefde van het meisje en een huwelijk met haar alleen hem konden redden. Zij echter, die niet vermoedde wat in hem omging, en slechts aan de openbaringen dacht van Sus, antwoordde op kouden toon, dat zij wist wat zij beloofd had, doch, vooraleer hem haar besluit mede te deelen, zijn gevoelen verlangde te kennen omtrent het gedrag van zekeren jongman. Zij zoude tevens, voegde zij er bij, hem, Flip,

{==115==} {>>pagina-aanduiding<<}

eene boodschap afgeven, waarmede zij vóór jaren reeds zich belastte, en die zij eener stervende versprak hem te brengen.
 
Het woord stervende deed Flip vreemd opkijken. Hij bezag haar verwonderd en konde maar niet begrijpen wat zij bedoelde. Thekla vermande zich en ving aan met eene kalmte, die bewees, dat zij hare ontroernis volkomen had bemeesterd:
‘Gij weet waarschijnlijk, dat mijne ouders arme, doch brave lieden zijn, die te Mechelen woonen. Zekeren dag, het zal ruim drie jaren geleden zijn, zagen zij eene rijkgekleede juffer hunne nederige wooning binnentreden. Die juffer kwam hun eene schuilplaats verzoeken; want, ondanks de pracht harer kleedij, was zij armer dan zij en had letterlijk geen' steen, om haar hoofd op neder te leggen.’
Flip verstoutte zich haar te onderbreken. Hij zag niet wat die geschiedenis te stellen had met hem, met zijne liefde... Thekla gebood hem te zwijgen: hij zoude hooren. Zij ging voort:
‘Die juffer was niet alleen armer dan mijne ouders; zij was tevens ongelukkig, en 't ergst van al, zij had haar ongeluk verdiend. Een misstap, o een groote misstap, had haar door hare bloedverwanten doen verloochenen, door hare vrienden en bekenden verfoeijen, door haren grijzen vader vervloeken. Voor goud, voor ijdelen tooi had zij der verleiding het oor geleend en het leven ver-
{==116==} {>>pagina-aanduiding<<}
giftigd van een' jongman, wien zij had trouw gezworen. Die juffer, die ongelukkige heette Therese...’
 
Therese!... Flip begreep alles. Hij was zeer aangedaan. Thekla hernam:
‘Zij had haar ongeluk verdiend en bekende zulks. Door den verleider aan hare schande overgelaten, van iedereen gevlucht, door ziekte ondermijnd, dacht zij er niet aan over haar tot te klagen, en jammerde alleen om het verdriet van den jongeling, dien zij had bedrogen.... Mijne ouders hadden, benevens verscheidene andere kinderen, een meisje van vijftien jaar. Deze werd de vertrouwelinge van Therese. Met haar sprak de zieke van den armen jongman, poogde haar voor dezen deelneming in te fluisteren, wat haar te gemakkelijker viel, daar het kind den bedrogen geliefde kende, en, zonder zelve het te weten, sinds lang eene warme genegenheid voor hem koesterde.’
De kaporaal verstond thans, waarom Thekla zoo spoedig naar hem had geluisterd. Hij wilde nogmaals haar onderbreken; doch zij liet hem niet aan het woord komen, en:
‘Zelfs te midden der hevigste smarten’ vertelde zij verder ‘hield de rouwige lijderes niet op hem harer gezellinne aan te bevelen, en vooraleer zij stierf, deed zij deze beloven niet alleen den verlatene de verzekering te brengen van haar berouw, van hare wroeging, maar tevens haar best te doen, om hem te troosten, zijn leed te verzachten en door

{==117==} {>>pagina-aanduiding<<}

verdubbelde liefde zijne wanhoop te stillen.... Het meisje beloofde het. Nog meer: zij hield woord. Zij bleef getrouw aan de genegenheid, welke zij voor den jongeling koesterde en welke allengs tot liefde was aangegroeid. Zij wachtte geduldig eene nieuwe ontmoeting met dezen af en weigerde volstandig hare hand aan iemand anders te schenken, ofschoon het haar, in 't vervolg, geenszins aan gelegenheden ontbrak... Vindt gij dat zij wel deed?’
 
Wat kon de diepbewogen Flip zeggen? Hoe konde hij die vraag beantwoorden, anders dan door vernieuwde betuigingen van achting en liefde, door vernieuwde beloften van haar gelukkig te maken?
Daar wachtte hem Thekla. Zij liet hem uitspreken, en, nadat hij haar wederom zijne genegenheid had afgemaald met die welsprekendheid en dien gloed, welke het ware gevoel kenmerken:
‘En weet gij’ hernam zij op strengen toon, ‘hoe eindelijk de jongman, wien zij trouw bleef, zonder hem trouw te hebben beloofd, hare liefde beloonde?’
Flip kleurde. Hij zag zijne schuld in heel hare uitgestrektheid.
‘Weet gij het?’ ging zij met klimmenden nadruk voort. ‘Luister: naauwelijks had hij haar weder ontmoet, naauwelijks had zij hem hare genegenheid laten merken, of hij lachte met hare heiligste gevoelens en gaf haar en hare liefde prijs aan de spotternijen en de verguizing zijner vrienden...! Hoe vindt gij het gedrag van den jongman?’

{==118==} {>>pagina-aanduiding<<}

En daar hij zweeg, beschaamd als een schoolknaap, bewust zijner schuld en van 's meesters regtmatigen toorn:
‘Antwoord mij!’ riep zij ‘want het is noodig, dat ik uwe denkwijze kenne omtrent zijne barbaarschheid, vooraleer ik u bescheid kan geven.’
 
De kaporaal gehoorzaamde.
‘Het gedrag van den jongman ware afschuwelijk...’ stamelde hij.
‘Afschuwelijk, hebt gij gezegd!’ onderbrak Thekla.
‘Laat mij op mijne beurt uitspreken’ smeekte Flip. ‘Het ware afschuwelijk, indien hij werkelijk zich zoo verre hadde vergeten. Gelukkig heeft hij dat niet.’
‘Gij vergeet, dat het meisje Thekla heet!’
‘Ik vergeet niets!
Hij viel op zijne kniën:
‘Vergeef mij’ vervolgde hij. ‘Eene dwaze snorkerij had inderdaad ten gevolge eene nog dwazere weddenschap. Toen het echter er op aankwam ze te winnen, werd ik door mijn gevoel medegesleept. Wat ik u zegde, was waarheid: ik zweer het!’
‘Flip, wilt gij mij zinneloos maken!’ riep zij in verrukking.
‘Ik wil mijn leven besteden, om u eene ellendige pocherij te doen vergeten!’
Hij vatte hare hand:

{==119==} {>>pagina-aanduiding<<}

‘Indien gij mij niet langer dezer hand ontwaardig oordeelt’ voegde hij er bij.
‘Gij bedriegt mij niet, zult mij nimmer bedriegen?’ snikte Thekla met een' zoeten glimlach.
‘Bezie mij’ sprak de jongman regtstaande. ‘De bedriegerskleederen hangen in de kast van pachter Doms en komen er niet meer uit. Ik neem mijn afscheid van den dienst en ga boeren. Wij worden de deelgenooten van mijn' ouden baas en zullen bij hem inwoonen.’
 
De woorden waren nog niet koud, toen Sus op den drempel der herberg verscheen. Hij was van al de makkers vergezeld, die het aangaan van de wedding hadden bijgewoond.
‘St! voorzigtig!’ waarschuwde hij triomfantelijk. ‘Dat hij ons niet gewaar worde vóór den tijd... Wij zullen lachen, jongens, wij zullen lachen!’
En hij wreef zijne handen, gniffelde regt smakelijk en had de grootste moeite, om het niet uit te schateren van pret.
‘Zie dan!’ sprak een der makkers. ‘Hij heeft gelijk zijne soldatenkleederen afgelegd?’
‘Hij speelt de komedie voort’ zei Sus; ‘doch 't zal zijne arme ziel niet baten: gij zult hooren...’
De gelieven dachten zich nog altoos alleen, want Thekla had lang Sus, zijne kwaadstokerij en al het overige vergeten.
‘Gij hebt er dus niets tegen’ vroeg Flip hard genoeg, om door de aankomelingen verstaan te wor-
{==120==} {>>pagina-aanduiding<<}
den, ‘gij hebt er dus niets tegen, dat ik mij tot uw' oom wende en van zondag af onze roepen late gaan?’
‘O in het geheel niet: hoe eerder hoe liever!’
Zoo luidde het antwoord van Thekla. - Wie stond te zien? Natuurlijk Sus. Hij wist niet meer waar hij 't had, noch waarom hij en de vrienden waren daar gekomen. Hij was als van de hand des Heeren geraakt. De vrouw van Loth konde er niet levenloozer uitzien, na hare verandering in eenen zoutsteen.
De koddige bevreemding van Sus deed de vrienden proesten van lachen. Hun geschater konde alleen Thekla en Flip uit de zalige mijmering wekken, waarin zij verzonken waren, en hen verwittigen, dat men hen gadesloeg. Zij wendden zich tot de makkers, kondigden nogmaals hunne aanstaande echtvereeniging aan, en ontvingen de gelukwenschen van hen, die gekomen waren om met de nederlaag van Flip te spotten.
 
Dat Sus hun geen geluk wenschte, was hem te vergeven. Hadde hij gedurfd, hij hadde geweigerd de ton biers te betalen, welke hij nogtans eerlijk had verloren; doch hij durfde niet. Dat hij echter den gewezen kaporaal tot nog toe den streek niet heeft kwijt gescholden, welken deze hem speelde, zoude men daaruit kunnen opmaken, dat hij onlangs de eer van het peterschap van de hand wees over den derden jongen, dien Thekla haren man heeft geschonken, en Flip noodzaakte tot een' anderen makker de toevlugt te nemen.




{==121==} {>>pagina-aanduiding<<}

Zevende donderdag.

De bijzonderheden, door Hendrik in eene onzer vorige bijeenkomsten omtrent de Blankenbergers vermeld en meer nog de historie van Ko Notebaert, die daags na de begrafenis zijner vrouw op nieuws naar zee ging en niet meer wederkeerde, hadden mij aan een geval doen terugdenken, dat ik tijdens mijn verblijf te Blankenberg had vernomen. Na veel zoekens gelukte het mij de hand te leggen op het aanteekenboekje, waarin ik dat geval had opgeschreven. Ik zette mij aan het werk en was in weinige dagen klaar met een tamelijk uitgebreid verhaal, dat ik den vrienden wilde voorlezen. Ik achtte het echter raadzaam hiertoe eene gunstige gelegenheid af te wachten. Het zoude de eerste maal zijn, dat ik een mijner gewrochten aan hun oordeel onderwierp, en ik begreep, dat ik op een beter onthaal zoude mogen rekenen, indien ik mijn geschrijf

{==122==} {>>pagina-aanduiding<<}

als het natuurlijke uitvloeisel van een onzer gesprekken voordroeg.
Die gelegenheid bood zich eindelijk aan. In eene onzer volgende samenkomsten kwam nogmaals het thema van Kasper, de zeden en gewoonten, te berde. Deze reis bepaalde men zich daarbij niet. Er werd tevens over het karakter der verschillende volkerschappen gehandeld, alsmede over het onderscheid, dat te dien opzigte tusschen de bewooners van het Noorden en die van het Zuiden Europa's bestaat. Men onderzocht, of Titus-Livius inderdaad gelijk heeft, wanneer hij verzekert, dat de menschen in volmaakte overeenstemming zijn met den grond, welken zij bewoonen, alsmede in hoeverre de levendigheid, losheid, vriendelijkheid en vrolijkheid der Italianen, Franschen en anderen de voorkeur verdient op den ernst, de koelheid, de stille gemoedelijkheid der Duitschers en over het algemeen der natien van germaanschen stam. Frans uitte het gevoelen, dat die voorkeur eene zaak is van smaak of liever van temperament.
‘Voor iemand, die, zelf ligtzinnig en oppervlakkig, zich aan den uiterlijken schijn vergaapt, moet het luchtige en aanvallige in het karakter der Zuiderlingen verrukkelijk zijn’ zegde hij; ‘terwijl hij die regtzinnigheid en degelijkheid op prijs stelt, zich door het stijve in het wezen der Noorderlingen niet laat afschrikken. Sedert ik het wufte Zuiden van nabij gezien heb, leerde ik het stroeve Noorden beter waarderen.’
Ik mag niet vergeten hier op nieuws aan te stippen, dat Frans gereisd had. Zelfs had hij eenen

{==123==} {>>pagina-aanduiding<<}

geruimen tijd in Italiën verbleven en wist de visu over vele dingen te spreken, die wij slechts uit boeken kenden.
‘Als ik, vreemdeling, in eene stad van het Zuiden mijnen weg vraag,’ voer hij voort ‘dan antwoordt mij de aangesproken voorbijganger uiterst beleefd en met eenen vloed van vriendelijke uitdrukkingen. Hij verzelt zijne hoofsche taal van eene magt gebaren en betuigingen van genegenheid; doch als hij mij verlaat, ben. ik niet veel wijzer dan toen ik mij tot hem wendde, en heb de overtuiging, dat hij, zonder het te weten misschien, met mij komedie heeft gespeeld. In eene stad van het Noorden daarentegen antwoordt de voorbijganger mij zeer kalm. Hij is woordkarig, ter naauwernood beleefd, en maakt geenen den minsten omslag; maar, als ik van hem scheid, weet ik den weg, en ben zeker, dat al wat hij mij zegde, gemeend was.
Proeven van dien aard heb ik met lieden uit de verschillende standen den samenleving genomen en telkens heeft de ondervinding mij bewezen, dat onder de koelheid, ja de onvriendelijkheid der Noordervolkeren gewoonlijk meer hartelijkheid en ware dienstvaardigheid schuilt dan onder de voorkomendheid en den woordenpraal der Zuidernatiën. Ik maak er uit op, dat bijaldien een karakter de voorkeur verdient, het veeleer dat der eerstgenoemden zal wezen. Het: mild in werken, spaarzaam in woorden van Plutarchus slaat op goede volkeren niet min dan op goede regeerders.’
Het voorbeeld door Frans aangehaald, was het sein eener lange reeks min of meer karakteristieke

{==124==} {>>pagina-aanduiding<<}

trekken, door verschillende leden van het gezelschap medegedeeld. Lodewijk opende die reeks.
‘Sinds wij ons best doen, om onzen eigen volksaard te verloochenen’ sprak hij ‘hebben wij de dwaze gewoonte aangenomen mede op een volk te smalen, dat eeuwenlang zich onzen trouwsten vriend en bondgenoot toonde en ons meer dan eens onze vrijheid en onafhankelijkheid hielp verdedigen; op een volk, dat meesttijds alleen daarom door andere natiën wordt gelasterd, wijl zij het niet genoeg kennen of zijnen voorspoed en zijne grootheid benijden.
‘Ik bedoel de Engelschen.
‘En nogtans, trots de parijzische spotternij en verguizing, blijven zij een reuzenvolk. Volmaakt zijn zij stellig niet; maar de som hunner hoedanigheden overtreft verre die hunner gebreken. Zij zijn niet alleen groot door hunne magt, hunnen rijkdom, hunnen invloed, hunne instellingen, hunnen handel en hunne nijverheid; zij zijn het tevens door hunne zedelijkheid, hun gezond verstand, hunnen vrijheidszin en hunne burgerdeugd. Geduldig en standvastig zijn zij in den hoogsten graad. Zij houden niet van nieuwigheden; doch eens overtuigd van de voortreffelijkheid eener onderneming weten zij die met onverzettelijke wilskracht uit te voeren. Indien ook hunne nationale trots overdreven is, zij maakt hen niet blind voor anderer verdiensten. Hun egoïsmus, zoo scherp gehekeld door menschen, die niet minder ikzuchtig zijn dan zij - welk volk is het niet? - hun egoïsmus verdwijnt, zoodra het algemeene belang der menschheid, zoodra de voort-
{==125==} {>>pagina-aanduiding<<}
gang zijne regten eischt. Hun nationale haat verandert van voorwerp volgens de omstandigheden, en dit pleit alweder voor hun gezond oordeel. Men noemt hen wonderzinnig of excentriek en niet zonder reden. Gaat men echter na, hoe hunne wonderzinnigheid veeltijds voortspruit uit een eerbiedwaardig gevoel, de zucht tot persoonlijke vrijheid, en dat zij hen niet belet die vrijheid ook in anderen met de grootste strengheid te eerbiedigen, zoo wordt men alligt geneigd hun dit gebrek te vergeven. En dan, die wonderzinnigheid kan ook hare zedelijke, wat zeg ik, hare maatschappelijke beteekenis hebben. Een Franschman, die kortelings Londen bezocht, aarzelt niet het te bekennen.
Eens ontmoette hij in eene voorname straat een allerschoonst rijtuig met twee prachtige paarden bespannen. Op den bok zat een koetsier, onberispelijk in het zwart gekleed, met stijve witte das en sneeuwwitte handschoenen; doch in de smaakvolle koets lag op de zachte fluweelen kussens een man, die er zeker niet als een heer uitzag: hij was in zijne hemdmouwen, met half ontbloote armen en eenen tamelijk vuilen voorschoot. Het geheel leek eenen lord, die in zijn rijtuig eenen armen arbeider, in werkhabijt, naar huis voert.
Het zonderlinge schouwspel bevreemdde den Franschman:
‘Wat is dat?’ vroeg hij eenen voorbijganger.
‘Dat is de rijkste vleeschhouwer van Londen’ kreeg hij ten antwoord. ‘Hij komt van het slagthuis in zijn rijtuig, en keert naar zijne wooning, eene der deftigste en confortabelste van Londen.

{==126==} {>>pagina-aanduiding<<}

Zijne voorouders waren vleeschhouwers, gelijk hij. Zijn vader liet hem een fortuin na van twee millioen, wat hem niet belet bij voortduring het beroep zijns vaders uit te oefenen: een oud en zeer eerwaardig gebruik, dat zijn voordeel aanbrengt.... Die gentleman bezit tegenwoordig vier millioen.’
En daar de Franschman zich verwonderde over eene zoo onbegrijpelijke zedigheid in eenen millioen-bezitter:
‘Gij begrijpt het niet?’ ging de Engelschman glimlachend voort. ‘Ik geloof het wel: bij u zijn die aartsvaderlijke zeden onbekend. Uwe kinderen hebben allen maar ééne gedachte, zich boven den stand hunner ouders te verheffen, het beroep huns vaders te doen vergeten.’
‘Dewijl de ondervinding ons bewijst “zegde de Franschman” dat in Frankrijk de meeste familiën eindigen met te vervallen en onder te gaan. Bij u integendeel duren zij voort en worden rijker. Wij ook, wij zouden zediger zijn, indien onze deugd op dezelfde wijze beloond werd; doch hetzelfde beroep kan te Parijs geene drie geslachten voeden.’
‘Hier is het geheel anders: de volharding is het zekerst middel van voorspoed in den handel en het getal klanten staat in verhouding met de oudheid der huizen’ besloot de Engelschman.
‘Zoo eindigde het gesprek. De reiziger, welke het mededeelt, is verder verpligt hulde te brengen aan de trouw der engelsche kooplieden en nijveraars. Hij schrijft den verbazenden voorspoed der engelsche natie en der engelsche burgers toe, zoowel aan die trouw, als aan de zedigheid, waarvan

{==127==} {>>pagina-aanduiding<<}

hij een excentriek maar beteekenisvol staaltje had onder het oog gekregen.’
‘Gij hebt schoon te zeggen,’ riep Ernst ‘iets wat ik den Engelschen moeijelijk kan vergeven, is juist die onverstoorbare koelbloedigheid, welke Frans in de Noorderlingen boven de levendigheid der Zuiderlingen schijnt te stellen. Zij doet mij altoos aan dien weêrgaschen eilander denken, die, in een koffijhuis den Franschman, welke hem met veel gebaar toeroept, dat er eene genster van zijne sigaar op zijnen pantalon gevallen is, bedaard antwoordt: ‘Laat mij gerust, mijnheer: ik zie al vijf minuten, dat er een gat in uwen rok brandt, en zeg niets.’
‘Die koelbloedigheid moge soms tergend wezen, zij kan ook hare goede zijde hebben’ zei Kasper. ‘Toen ik te Londen de St. Pauluskerk bezocht, werd mij - gelijk waarschijnlijk aan elken reiziger - een trek medegedeeld, die het engelsche flegma in een ander daglicht stelt.
‘De koepel van dien fraaijen tempel is met muurschilderingen versierd, tooneelen uit het leven van St. Paulus verbeeldende. Die frescos werden door den vermaarden James Thornhill gemaald.
Thornhill arbeidde aan dezelve op eene stelling zonder borstweer. Eens, terwijl hij het hoofd van eenen St. Paulus voltooide, stond een vriend aan zijne zijde. Om beter het effekt van zijn werk te zien, maakte de schilder eene beweging, die den kunstenaren eigen is: hij trad eenige stappen achteruit. Hierbij vergat hij, dat er geene leuning was. Reeds bevond hij zich op den boord des afgronds:

{==128==} {>>pagina-aanduiding<<}

nog een tred en hij plofte van eene hoogte van ruim twee honderd voet op den kerkvloer neder. Wat deed de vriend? Hij vatte ijlings een penseel, en, zonder te spreken, zonder eenen kreet te uiten, die welligt het ongeluk slechts zoude verhaast hebben, begon hij het hoofd van den heilige te overschilderen, te bekladden.
‘Wat doet gij?’ riep Thornhill, vooruitspringende, om hem het penseel uit de hand te rukken.
‘Ik red u,’ antwoordde koelbloedig de andere.
‘Toen eerst begreep de kunstenaar aan welk verschrikkelijk gevaar hij was ontsnapt.’
‘Om op de wonderzinnigheid weêr te komen,’ zoo nam Lieven het woord ‘ik vind, dat die der Engelschen met die der Amerikanen niet kan vergeleken worden. Ik zoude u van de laatsten honderd trekken kunnen aanvoeren, die alles overtreffen, wat wij van de eersten hooren vertellen. Ik wil mij met éénen vergenoegen:
‘In Engeland, gelijk in Holland en Duitschland, gebeurt het, dat dames, die niet gemakkelijk aan den man geraken, of heeren, die in het vrijen niet wel te huis zijn, advertenties in de krant plaatsen, om langs dien thans gebruikelijken weg - zoo noemen zij het - op het spoor eens echtgenoots of eener egade te komen. In dergelijk geval dragen de adverteerders zorg enkel hunne hoedanigheden en middelen van bestaan op te geven. Hunnen naam verzwijgen zij even zorgvuldig als hunne gebreken. In Amerika gaat het anders toe. Gewoon alles te overdrijven, wat reeds in Engeland wordt overdreven, vindt de Yankee er geene zwarigheid in

{==129==} {>>pagina-aanduiding<<}

zijnen naam en zijn adres onder soortgelijke aanvragen te stellen. Zoo bevatte onlangs een New-Yorksch blad den volgenden brief:
‘Hoogvereerde Jenny! Waarom zoude ik u langer verzwijgen, dat ik u hartstogtelijk bemin? Mijne wandelingen voorbij uwe woon, mijne statiën voor uwe winkelkast, en mijne ontsteltenis, wanneer ik uwe goddelijke wezenstrekken te zien krijg, hebben lang reeds u het geheim van mijne ziel moeten verraden en u zeggen, dat ik voor u verga van liefde en eerbied. Dat mijne bedoelingen zuiver en eerlijk zijn, hoef ik u niet te verzekeren. Ik bied u mijne hand en mijn hart. Mijn naam? Ik heet Edgard Mortimer. Mijn stand? Bediende in den winkel schuins over den uwen. Mijn ouderdom? Vier-en-twintig jaar, zeven maanden en drie weken. Mijn vermogen? Sta mij toe er van te zwijgen. Ik wil uwe kieschheid niet beleedigen: de nieuwe wereld zal niet zeggen, dat gij alleen voor geld, voor blinkend slijk met mij zijt getrouwd. Gij zijt weduwe; ik ben jongman. Gij bezit eenen winkel; ik ben een bekwaam winkelbediende. Gij ziet dus, dat niet slechts onze persoonen, maar ook onze zaken in de volmaaktste overeenstemming zijn. Mag ik hopen, hoogvereerde Jenny, dat gij mij met een antwoord zult begunstigen? Het zoude mij onuitsprekelijk gelukkig maken.’
In het volgend nummer van hetzelfde blad, las men inderdaad een antwoord. Het was geteekend: Mejuffer Jenny Rowson, geboren Story, en luidde aldus:

{==130==} {>>pagina-aanduiding<<}

‘Jonge onverlaat! Ik doorgrond uwe oogmerken, zie in uwe kaart. Gij zijt door mijne mededingers en afgunstige benijders omgekocht, om mijne bloeijende zaak te benadeelen en mijne firma te belasteren. Voor geld aarzelt gij niet mij te kompromitteren door aanbiedingen, welke ik met diepe verachting van de hand wijs, daar ik tegen uwe snoodheid en uw hatelijk gedrag protesteer. Ik zal er bijvoegen, dat ik uwen onbeschaamden brief als eenen op mij getrokken wissel beschouw, dien ik, wees er van overtuigd, ten behoorlijken tijde zal weten te voldoen. Ik blijf met afschuw, enz.’
‘Het voldoen van den wissel bestond, schijnt het, in het toedienen eener vracht slagen van belang; want acht dagen nadien, bevatte het blad deze regelen:
‘Edgard Mortimer heeft de smartelijke eer zijne vrienden te laten weten, dat hij gister avond door eenen gewetenloozen schurk op eene baldadige wijze is overvallen en op de wreedste wijze mishandeld. Hij vermoedt van waar die moorddadige aanval gekomen is en behoudt zich voor verdere maatregels in deze uiterst delikate zaak te nemen, zoodra hij zal hersteld wezen en zijn bed zal kunnen verlaten.’
‘Die regelen lokten tegen des anderdaags een antwoord uit van dezen inhoud:
‘Waarschuwing! - Indien de onbeschaamde springer, wiens tuchtiging mij eenen rotting van twee dollars heeft gekost, het durft bestaan nog eenen enkelen stap in deze delikate zaak te doen,

{==131==} {>>pagina-aanduiding<<}

zal hij niet alleen bont en blaauw, maar zelfs doodgeklopt worden.’
‘Edgard Mortimer heeft het waarschijnlijk beneden zijne waardigheid geacht, de aangekondigde maatregels te nemen, want van de latere gevolgen der delikate zaak heeft bedoelde krant niet meer gewaagd.’
Van den spaanschen karaktertrek, door Karel verhaald, heb ik weinig onthouden. Er kwam in van eenen armen, trotschen, jaloerschen maar ridderlijken hidalgo, met name Gomez della Brancada y Mortadella, en van zijne donna, eene beeldschoone, kokette madrilena, Rosalinda geheeten. De hidalgo bewaakte haar met meer dan gewoone strengheid, wat haar niet belette met eenen jongen Portugees weg te loopen, die haar ras moede werd, waarop zij berouwvol tot haren vertoornden echtgenoot terugkeerde, die haar met open armen ontving, den verleider dood en verderf zwoer, doch... hem niettemin ongedeerd naar zijn land vertrekken liet.
Na ettelijke andere historietjes was de beurt aan Frans. Wij verzochten hem ons iets naders omtrent het italiaansche karakter te zeggen.
‘Het italiaansche karakter!’ sprak hij. ‘Hoe wilt gij een karakter vinden bij een volk, dat sedert eeuwen onderslaafd, zoo diep gezonken is, dat het als karakterloos kan beschouwd worden? Als men het van nabij ziet, kan men zelfs niet aannemen, dat het ooit ernstige poogingen zal aanwenden, om uit zijne vernedering op te staan.
‘Dat de Italianen over het algemeen levendig,

{==132==} {>>pagina-aanduiding<<}

ligt prikkelbaar, driftig, maar tevens veranderlijk, wispelturig, gedwee en vreesachtig zijn, weet iedereen. Dat het hun ontbreekt aan krachtdadigheid en dat zij bij den minsten tegenslag den moed verliezen en alligt van de geestdrift tot de wanhoop, van de bewondering tot de versmading overslaan, is mede genoeg bekend. Hun karakter, indien men het karakter noemen mag, verschilt overigens, volgens de staten waarin hun land is onderverdeeld. Zoo hebben de bewooners van het Noorden en zelfs die van het midden, sedert het begin dezer eeuw, herhaalde malen getoond, dat dapperheid in den krijg hun niet vreemd is. De Napolitanen en Sicilianen daarentegen staan als slechte soldaten te boek. Zoo vindt men den kunstzin, waardoor Italien in vroegere tijden boven al andere gewesten uitblonk, slechts in enkele groote steden weder. Toonkunstenaars hebben zij nog altoos, maar zelden schilders en beeldhouwers van wezentlijke waarde. Of het de vaderlandlievende mannen, die van een vrij, herbloeijend Italiën droomen, gelukken zal hunne medeburgers uit den looden slaap te wekken en het heilig vuur der vrijheid en der kunst op nieuws in de harten te ontsteken, moet de toekomst uitwijzen.’
Wij vroegen hem naar de italiaansche roovers, van welke nu en dan wordt gewaagd.
‘Dat het in de Appenijnen van struikroovers krielt, lijdt geenen twijfel’ antwoordde hij. ‘En hoe zoude het anders? Te lui om te werken, onbedreven in handel, nijverheid en akkerbouw, kunnen vele lieden uit het volk zich alleen door

{==133==} {>>pagina-aanduiding<<}

struikrooverij iets meerders dan een ellendig bestaan verschaffen. Ook ziet men degenen, die op zinnelijk genot het meest verslingerd zijn, - en meestal de Italianen zijn het in hooge mate - dikwijls tot dezelve de toevlugt nemen. Bij hen voegen zich de ongelukkigen, welke de drift tot de misdaad voerde. Zoo ontstaan die beruchte benden, waarvan de heldendaden van tijd tot tijd in de dagbladen worden vermeld. De natuurlijke gesteldheid des lands, de gedweeheid, de vreesachtigheid der bevolking, de minachting voor het bestuur, alles werkt mede om aan die benden eene straffeloosheid te verzekeren, welke zij nauwelijks in Turkije zouden vinden. Even als alle verdrukte of door verdrukking ontaarde volkeren, beschouwen overigens de Italianen den struikroof niet als onteerend. Integendeel, hoe smaadvol ook de straffen zijn, waarmede men dien poogt te keer te gaan, immer ziet, niet alleen de Lazzarone en de Transteverino, maar zelfs de deftige burger in den bandiet eene soort van held, die de vernedering des volks op de maatschappij en het bestuur wreekt.
‘Het is vooral in het Zuiden, dat de roovers vrij spel hebben. Aan genen kant van de Pauselijke Staten vertoonen de Appenijnen eene menigte bergengten, kloven en holen, zeer geschikt om tot tooneel van bandietenstukken te dienen. Ik overdrijf niet, wanneer ik beweer, dat ruim de helft van de bewooners dier streken roovers zijn, geweest zijn, of zijn zullen, terwijl de andere helft uit lijdelijke toeschouwers bestaat, die des noods een handje toesteken. Niet verre van Terracina liggen twee

{==134==} {>>pagina-aanduiding<<}

dorpen. Het eene heet I malè viventi, het andere Pieno di ladri, wat zeggen wil, dat bijna al de dorpelingen boosdoeners en dieven zijn. Die eerlijke lieden hebben sedert onheugelijke tijden de loffelijke gewoonte met de benden van het gebergte op den vertrouwelijksten voet te staan.
‘Dat de struikroovers eigentlijk zoo poëtisch niet zijn, als de fransche operas zingen, hoef ik u niet te doen opmerken. Ik ben gelukkig nooit met hen in aanraking geweest; doch al wat ik van hen hoorde, bewees mij, dat zij, gelijk die van andere landen, woeste, ruwe, wreede en zelfs bloeddorstige schurken zijn, wier eenigste hoedanigheid de roekelooze moed is, waarmede zij de gevaren trotseren, om de reizigers uit te plunderen. Onder de weinige edelmoedige trekken, welke ik van hen vernam, verdient slechts de volgende eene melding:
‘Een schilder - 'k zoude niet kunnen zeggen, of hij Duitscher of Franschman was - bevond zich te Napels. Eens, terwijl hij omtrent middernacht naar zijn hotel keerde, klonk hem, in eene achterbuurt, zang en snarenspel uit eene armoedige wooning tegen. Het deed hem alras aan eene bruiloft of een ander familiefeest denken. Nieuwsgierig, gelijk het eenen kunstenaar betaamt, klopte hij aan. De deur werd hem geopend. Onder voorwendsel den weg naar zijn hotel te vragen, wierp hij eenen blik in de wooning. Zij was vol lieden van den lageren stand. Niet zoodra had men gehoord wat hij verlangde en dat hij een vreemdeling was,

{==135==} {>>pagina-aanduiding<<}

of men bad hem binnen te treden, eene uitnoodiging, welke hij volgaarne aanvaardde.
‘Het was inderdaad eene bruiloft. De bewooner van het huisje, een visscher, had zich dien dag in het huwelijk begeven. Naar 's lands gebruik, had hij zijne bloedverwanten en buren verzocht, om onder het drinken van Sorrentowijn, het zingen van kooren en het dansen van tarentellas, den nacht door te brengen.
‘Een der gasten trok weldra de aandacht des kunstenaars. Het was een fraaije, struische kerel, met een deftig kostuum, dat zeer afstak bij hetgene der overige genoodigden. Het bestond uit eene zwartfluweelen vest en broek, van boven tot onder met zilveren knoopjes bezet. Al de aanwezigen bejegenden hem met eerbied en ontzag. Hij toonde zich zeer beleefd voor den schilder, klonk met hem en beantwoordde heuschelijk zijne vragen betreffende het feest en de daarbij gebruikelijke plegtigheden.
‘Toen de kunstenaar afscheid nam, voerde de zwartfluweelen mijnheer hem ter zijde:
‘Signor’ sprak hij ‘ik ben verheugd uwe kennis te hebben gemaakt. Het zoude mij zeer aangenaam zijn u eenmaal van nut te wezen. Ik ben de koning van het gebergte. Indien gij ooit door mijne lieden wordt overvallen, wat niet onmogelijk is, toon hun dan dit knoopje en zeg, dat gij het van Hermoso gekregen hebt.’
‘Hij rukte een knoopje van zijne vest en reikte het den verbaasden schilder. Deze begreep, dat hij met eenen rooverhoofdman te doen had. Hij aanvaardde het geschenk, niet zoo zeer, wijl hij dacht het later

{==136==} {>>pagina-aanduiding<<}

te zullen noodig hebben, als wel omdat hem het vooruitzigt streelde den zonderlingen talisman als eene gedachtenis van zijne italiaansche reize te kunnen meêdragen.
‘De mensch wikt, God beschikt. De kunstenaar, die gemeend had Napels eerstdaags te verlaten, om naar Rome en van daar naar zijn vaderland terug te keeren, zag zich genoodzaakt in de hoofdstad der Beide-Siciliën nog eenen geruimen tijd te vertoeven. Hij had voor eenen Napelschen liefhebber een tafereel gemaald en konde niet wel aan zijn geld komen: men stelde hem van dag tot dag uit. Om het gedwongen oponthoud te benuttigen, deed hij uitstapjes in verschillende rigtingen en maakte studiën.
‘Zekeren morgen, dat hij zich verder dan gewoonlijk van Napels had verwijderd, verdwaalde hij in het gebergte. Daar werd hij door twee kerels ontmoet van een onrustbarend voorkomen. Zij droegen den trabucco op den schouder, dolk en pistolen in den gordel, en begroetten hem met het sakramentele: de beurs of het leven! De schilder ontstelde zeer. Hij had maar weinig geld bij zich en wist, dat de roovers niet aarzelen hunne teleurstellingen op bloedige wijze te wreken. Hij trok verlegen zijne beurs en verontschuldigde zich, dat zij zoo'n kleinigheid inhield.
‘Onvoorzigtige!’ riep een der roovers ‘die zich in het gebergte waagt, zonder genoegzame middelen om zijn leven vrij te koopen. Op de kniën!’
‘Dit zeggende, dwong hij hem neêr te knielen en hield hem het gevest van zijnen dolk voor, dat een kruis moest verbeelden. Hij ried hem zijn gebed

{==137==} {>>pagina-aanduiding<<}

kort en goed te maken, spande den haan van zijnen trabucco en lei op hem aan.
Middelerwijl had de andere roover de beurs geopend. Het knoopje bemerkende, dat de schilder bij zijn snuistergeld bewaarde, stiet hij een' vloek uit:
‘Gasparone!’ riep hij tot zijnen makker, die op den kunstenaar mikte. ‘Gasparone! wacht een oogenblik.’
De makker zette zijne karabijn af.
‘Hoe komt gij daaraan?’ vroeg de roover het knoopje toonend.
‘Ik heb het van Hermoso, den koning van het gebergte,’ antwoordde de kunstenaar.
‘Dan vragen wij u duizend maal om verschooning’ sprak de gezel van Gasparone.
Hij hielp hem op en gaf hem de beurs weder.
‘Waarom ons van eerst af niet gezegd, dat gij een vrijgeleide had?’ vroeg Gasparone.
De schilder stotterde een antwoord, waarmede de roovers zich bevredigden. Zij vergezelden hem tot buiten het gebergte en verlieten hem niet, dan toen zij hem in veiligheid achtten:
‘Er konden u lieden van Baranera overvallen’ spraken zij. ‘Zij zouden welligt het vrijgeleide van Hermoso niet eerbiedigen.’
De kunstenaar spoedde zich naar Napels terug. Sinds beschouwde hij het knoopje niet slechts als eene gedachtenis. Bij latere uitstapjes was zijne eerste zorg na te zien of het zich wel in zijne beurs bevond.

{==138==} {>>pagina-aanduiding<<}

Edmond, Ernst, iedereen vertelde zijn historietje, zoodat ik eindelijk alleen degene was, die geenen karaktertrek had medegedeeld. En nog durfde ik het niet wagen mijn opstel voor den dag te halen. Hendrik hielp mij uit de klem. Hij vatte het woord, om volmondig het gevoelen van Frans bij te stemmen, dat de schijnbare koelheid der Noordervolkeren verre de voorkeur verdient op de niet ernstige vriendelijkheid der Zuiderlingen. Hij deed ook opmerken, dat de bewooners van het Noorden veel van hunne regtzinnige hartelijkheid, van hunne hulpvaardigheid verliezen, naarmate zij iets van den woordenpraal der Franschen en Italianen overnemen.
Dat gaf mij moed. Ik oordeelde de gelegenheid geschikt, om uit mijne schelp te komen en kondigde aan, dat ik een stuk had afgewerkt, waarin ik gepoogd had de waarheid van Hendriks stelling aanschouwelijk te maken. Die aankondiging werd goed onthaald. Ik vermande mij, verzocht de toegevendheid mijner hoorders, hemde een paar malen en las:


Op het strand.

De twee gezinnen.

Wie mijner lezers kent niet het lieve badplaatsken Blankenberg, dat op den boord der Noordzee zoo vriendelijk tusschen de duinen blikt met zijne blanke huizekens, zijne roode daken, zijn nederig kerkje, zijne vlakke, wijd overzienbare omstreken en tal van dorpen en torens in het verschiet? Wie

{==139==} {>>pagina-aanduiding<<}

kent het nette vlekje niet, met zijne eenvoudige, gulle bewooners, zijne koene, schilderachtige visschers, zijne aartsvaderlijke zeden en zijn dichterlijk strand, waarop des zomers rijke lediggangers de zorgen ontvlieden, die in de gulden zalen hunner paleizen en kasteelen troonen? Wie eindelijk kent niet het liefelijke oord, alwaar men beter dan op eenig ander punt der belgische kust de heerlijke zee kan bewonderen, in welker golven lustelooze Belgen en vreemden de verveling poogen af te spoelen, die, midden van het gewoel der trotsche steden, als een ander Nessuskleed, op hunne schouders kleeft en hen nederdrukt?
Een der kleinste huizekens van het dorp diende over weinige jaren nog tot verblijf aan den visscher Lybaert en zijne dochter Lena. Het waren twee goede, gelukkige menschen, voor zooveel men dat van zwakke stervelingen zeggen kan: zij leefden sober, werkten braaf, waren met al hunne buren bevriend en tevreden met hun lot... Wat hoeft er meer?
Het huizeken van Lybaert lag tegen de duinen, eventjes buiten het dorp. Geene twintig stappen van daar stond de hut van Dora en haren zoon Tone, van al de Blankenbergers juist die, met wie hij en Lena meest ophadden. Flippe Verheyden, Dora's man zaliger, had vroeger met Lybaert op dezelfde sloep gevaren en was hem lang zoo gemoedelijk een vriend als trouw een makker geweest. En dan, bij den dood van Lybaerts vrouw, de hartsvriendin van Dora, had deze den bedrukten buurman eenen grooten dienst bewezen: zij had

{==140==} {>>pagina-aanduiding<<}

Lena, toen nog een busselkind, tot haar genomen en met moederlijke zorg verpleegd. Dat dus Lybaert veel achting en vriendschap voor de weduwe koesterde, was niet meer dan natuurlijk; en dat zijne dochter, gewoon van kindsbeen af in Tone eenen broeder te zien, op lateren leeftijd eene groote genegenheid voor dezen bleef aan den dag leggen, zal niemand bevreemden.
Men kan tevreden zijn met zijn lot en toch van eene schoonere toekomst droomen. Dit ondervond Lijbaert. Zijn meisken was, naar het oordeel van iedereen, de flinkste, frischste, bevalligste deerne, die ooit een gebloemd pikeën mutsken had gedragen. Zulks maakte hem hoovaardig en zelfs een beetje eerzuchtig. Als hij, na eenige dagen ruwen arbeid aan boord van zijne sloep, op den drempel zijner wooning of in het hoekje van den haard zijne pijp rookte en haar even handig als zwierig met het huiswerk doende zag, konde hij niet nalaten te peinzen, dat zij mogelijk voor iets beters dan den stand eener arme visschersvrouw was in de wieg gelegd. Zoo ontstond van lieverlede in hem de wensch haar eenmaal een voordeelig huwelijk te zien aangaan. Die wensch, in den beginne onderdrukt, eindigde met hem niet meer buitensporig te schijnen. Wat hem vooral aan de verwezentlijking zijner streelende vooruitzigten deed gelooven, was, dat Walter, de eenige zoon van wijlen den sloepenreeder Daemkens, sinds den dood zijns vaders hem dikwijls kwam bezoeken en geene middelen onbeproefd liet, om zijne vriendschap te winnen. Walter nu werd te Blankenberg voor eenen rijkaard ge-
{==141==} {>>pagina-aanduiding<<}
houden. Fraai of wel gemaakt was hij zeker niet, en verstandig of geestig al evenmin; doch hij bezat, bij Lybaerts weet, drie sloepen en verder in het dorp twee steenen panden, die hem goede huurgelden opbragten. Uit visschen voer hij niet: hij had, zegde hij, eenen onverwinnelijken afkeer van brak water... Op de werkdagen ging hij gekleed als iedereen, dat is als diegenen zijner medeburgers, welke zee bouwen; maar op zon- en feestdagen droeg hij een steedsch kostuum, onder voorwendsel, dat hij zes maanden te Oostende, bij zijnen oom den vischverkooper, gewoond had. Vader Lybaert vond dat kostuum bijzonder mooi, omdat Walter het gewoonlijk aanhad, wanneer hij, des zondags, hem kleine geschenken bragt van amerikaanschen tabak en hollandsche pijpen. Wat Lena betreft, zij hield oneindig meer van het blankenbergsche visscherspak, het schoonste, volgens haar, dat een mannemensch konde aantrekken.
Het is waar, Tone van Dora zag er in dit pak bijzonder knap uit. Die was visscher in den vollen zin van het woord, Tone. Als een Herkules gebouwd, met breede schouders, sterk gespierde armen, stevige knuisten en een ijzeren gestel, wekte hij de bewondering van al de visschersmeisjes, zoowel als van de dochters der badende stedelingen. Op zijne schoone, opene gelaatstrekken, door de zon gebruind en met eenen dikken bos ligtblonde krullen omkranst, stond goedheid, trouwhartigheid en kinderlijke eenvoud te lezen. Fier en koel tegenover vreemden, hulpvaardig en vrijmoedig met zijne vrienden,

{==142==} {>>pagina-aanduiding<<}

werd hij gedwee en zacht als een lam, wanneer hij met eene vrouw of maget sprak. Met Lena was hij zachter, gedweeër dan met elke andere: onder het kouten konde hij met zijne groote helderblaauwe oogen zoo teeder en liefdevol op haar nederkijken, dat zij er, och arme! de vlamme van in haar aangezigt kreeg; en als hij het gesprek op de kleine gebeurtenissen hunner jeugd bragt, trilde zijne voltoonige, mannelijke stem zoo welluidend en doordringend, dat zij er koud van wierd, en al begreep wat hij zegde, zonder een enkel woord regt duidelijk te verstaan.


De Aanvraag.

Hadde Lybaert geweten, hoezeer Lena den knappen Tone in zijne visschersplunje bewonderde, welke zonderlinge gewaarwordingen zij in zijn bijzijn ondervond, hij zoude waarschijnlijk op de bezoeken van Walter minder prijs gesteld hebben; maar dat wist hij niet. Ten hoogste vermoedde hij, dat de jongen voor het meisje een boontje te week had. Daar echter deze van niets gewaagde, zijne toestemming tot eene eerlijke vrijaadje niet vroeg, noch gezind scheen die eerlang te vragen, daar van den anderen kant Lena voortging den schoonen visscher als eenen broeder en meer niet te behandelen, achtte hij zich door die vermoedelijke genegenheid geenszins gebonden. Veeleer meende hij in zijn volle regt te zijn met voor zichzelven een' rijken schoonzoon en voor zijne dochter eenen echtgenoot

{==143==} {>>pagina-aanduiding<<}

te verlangen, die haar iets meerders dan eene nederige visschersstulp en een karig visschersloon konde aanbieden.
Zoo stonden de zaken, toen op een' morgen de rijke Walter bij Lybaert binnentrad. De oude was alleen, hetgeen den zoon van wijlen Daemkens niet onaangenaam scheen. Deze reis viel hij met de deur in huis: hij deed formeel aanzoek om de hand van Lena. Wat hem tot den stap aandreef was, zegde hij, niet alleen de warme liefde welke hij het meisje toedroeg. Ook zijne achting, zijn eerbied, zijne vriendschap voor haren vader wogen zwaar in de balans en deden hem de echtvereeniging als zeer wenschelijk beschouwen.
Ofschoon Lybaert zich allang aan iets dergelijks verwachtte, verraste de aanvraag hem min of meer. Hij zweeg eene poos, zag de rookwolkjes na, die uit zijne pijp opwalmden, en dan:
‘Mijnentwege’ sprak hij eindelijk ‘is het goed; doch met Lena moet gij zelf trachten klaar te komen.’
De onbeschroomdheid was Walters grootste hoedanigheid niet. Hij had gemeend van alles af te zijn, na met den vader van Lena te hebben gesproken, en bevond nu, dat hij nog weinig of niet gevorderd was. Het ontrustte hem:
‘Zoudt gij niet een woord voor mij kunnen doen?’ vroeg hij.
De visscher haalde de schouders op:
‘Gij begrijpt, dat ik niet voor u kan vrijen’ antwoordde hij.
Walter begreep het.

{==144==} {>>pagina-aanduiding<<}

‘Dat 's juist’ hernam hij. ‘Het zoude niet passen en ware vernederend voor mij. Maar... hoe 't aan boord gelegd, om haar te bepraten?’
‘Toon u beminnelijk... Zoek haar te behagen.’
‘Beminnelijk! Hoe? Daar zit de knoop. En... zal zij mij beminnelijk willen vinden?’
‘Ja, dat is uwe zaak.’
‘Indien ik fransch met haar sprake? Ik ken eene klad en...’
‘Een schoone vond! Zij kent niet dan vlaamsch.’
‘Jammer genoeg!.. Zoo ik het maar beproefde?’
‘Nutteloos!... Zij zoude u uitlachen, u en uw fransch.’
‘Dat 's juist’ herhaalde Walter.
En hij liet moedeloos het hoofd hangen, als iemand, die niet meer weet tot welken heilige hij moet zijne toevlugt nemen.
De oude kreeg medelijden met den sukkel.
‘Kom aan: gij zijt rijk?’ hervatte hij.
Walter voelde zich op zijn terrein:
‘Dat ben ik!’ riep hij met fierheid. ‘Eigenaar van drie sloepen met den inventaris en van twee huizen met ap en dependentiën, alles vrij en onbelast.’
‘Gij zijt niet slecht ter tale?’
‘Gelijk gij zegt. Ik heb zes maanden te Oostende gewoond, bij mijn' oom den vischverkooper, om de groote wereld te leeren kennen.’
‘Leelijk kan men u niet noemen.’
‘Integendeel!’
‘Welnu?’
‘Welnu?’

{==145==} {>>pagina-aanduiding<<}

‘Gij hebt op den dijk wel eens gezien, hoe de deftige vreemdelingen zich met de deftige vreemdelingessen gedragen?
‘Meer dan eens.’
‘Gij moet hen nadoen.’
‘Dat 's juist.’
‘Laat hooren, wat doen zij?’
De arme jongen had het zeker meer dan eens gezien, doch waarschijnlijk glad vergeten. De vraag van den visscher bragt hem deerlijk in het naauw. Hij zag eerst naar de zoldering, dan naar den vloer, krabde achter zijne ooren, en stamelde:
‘Wat zij doen?... Ja, wat doen zij?’
Dat was sterk. Lybaart zelf gevoelde het en beleed inwendig, dat zijn aanstaande schoonzoon niet slim was voor eenen jongen, die te Oostende had gewoond. Hij wilde hem op nieuws ter hulp komen, toen de eigenaar van sloepen en huizen eenen inval kreeg:
‘Ik ben er!’ riep hij. ‘Ik heb het beet!’
‘Hebt gij?’
‘Zij kleeden zich schoon... Ik zal mij insgelijks schoon kleeden, mijn steedsch pak in de week dragen.’
‘Het is iets.’
‘En dan... Zij spreken haar beleefdelijk toe, buigen als knipmessen, drukken haar de hand. Denkt gij, dat ik ook moet buigen als een knipmes, hare hand drukken?’
Lybaert had moeite om zich te bedwingen.
‘Het is genoeg, dat gij u vriendelijk en beleefd

{==146==} {>>pagina-aanduiding<<}

toonet, haar aangename dingen zegget’ antwoordde hij.
‘'k Zal haar van mijne sloepen en huizen spreken.’
Hij wilde zich verwijderen. Lybaert volgde hem naar buiten. Na eenige stappen in de rigting zijner wooning gedaan te hebben, kwam echter Walter terug.
‘Mag ik haar zeggen’ vroeg hij ‘dat wij vrienden zijn? Wij zijn immers vrienden, dikke vrienden?’
De oude dacht aan den tabak en de pijpen:
‘Dat moogt gij,’ knikte hij.
‘Wat mij betreft, ziet gij?’ ging Walter voort met eene soort van drift ‘ik zoude voor u door een vuur loopen, ik zoude..... ongelooflijke dingen voor u bestaan!... Ik twijfel niet, of het zoude veel afdoen, indien ik haar mogt zeggen dat gij met vreugd, met veel vreugd mij uwen schoonzoon zoudt zien worden.’
Lybaert wist zeerwel, dat die vriendschapsbetuigingen meer zijne dochter dan hem golden. Nogtans was hij er niet minder om gevleid. Hij gaf nogmaals zijne toestemming. Tevens ried hij Walter er het gras niet te laten over groeijen, en spoedig komaf te maken; daar men anders, voegde hij er bij, ligt hem de meid voor den neus konde wegvrijen. Zelfs liet hij hem niet onwetend van zijne vermoedens omtrent Tone Verheyden. - Het maakte weinig indruk op Walter:
‘Tone!’ riep hij op eenen toon van minachting, die te kennen gaf, hoezeer hij van zijne meerderheid op den zoon der weduwe overtuigd was. ‘Een arme drommel, die niets bezit dan zijne armen!’

{==147==} {>>pagina-aanduiding<<}

‘'t Zijn stevige armen, 'k verzeker u’ merkte Lybaert aan. ‘Ik kan er mede van spreken: 'k heb vele jaren met zijn' vader zaliger gevaren... De kleine hielp ons van toen hij nog in zijne eerste broek was, en hij is sedert niet luijer geworden. Daarbij is hij een fiksche jongen, het mag gezegd worden,.... wat haastig en opvliegend, maar goed van inborst en het hart op de tong... Ook zoo hij eenig geld bezate...’
‘Ja, maar hij bezit geen’ zei Walter ‘en ik heb huizen en sloepen.’
Hiertegen wist de vader van Lena niets in te brengen. Hij herhaalde dus zijnen raad zonder verwijl de koe bij de horens te vatten. Walter beloofde dien raad te volgen en nam afscheid van den visscher, bij zich zelven overleggend, hoe hij best zich in het vlaamsch beminnelijk zoude toonen en het betreurend, dat de onwetendheid van Lena hem in de onmogelijkheid stelde zijne kunde in de verleidende fransche taal te laten blijken.


De bekentenis.

Schoon is het strand te Blankenberg, wanneer, bij hooge tij en stormig weder, de baren der Noordzee, als zoo vele rollende berggevaarten, tegen den dijk aanklotsen en in het besef harer onmagt haren toorn in glinsterend schuim uitrazen! Schoon is dit strand, wanneer, in kalmer stonden, de golven, tot zachtglooijende heuvels verlaagd, in den purperrooden gloed der avondzonne, onder de gedaante van kabbelend goud, aan den voet der

{==148==} {>>pagina-aanduiding<<}

duinen komen uitsterven; of wanneer zij, des zomers, na eenen heerlijken dag, bij vallend water, zich als met weêrzin van den oever schijnen te verwijderen, om het uitgestrekte zandplein, in eene zachtbevloerde wandelbaan herschapen en door de geurige westerkoelte verfrischt, den dorpelingen en baderen in te ruimen! Maar schooner is ditzelfde strand, wanneer het uur nadert, waarop de nijvere visschersschare van de vangst terugkeert, en oud en jong, vrouwen en grijsaards, meisjes en knapen, zich op den oever verdringen, om de tehuiskeerenden met welkomskreten te begroeten; wanneer, verre in zee, aan den gezigteinder, de zeilen der sloepen en pinken zich als zwervende meeuwen vertoonen, en, allengs grooter wordende, de bodems laten onderscheiden, waaraan zij toebehooren, en de mannen, die op die bodems duizend gevaren tarten, om het trouwlooze meir een karig loon te ontwoekeren! Schooner nog, wanneer eindelijk de lang verbeide vaders, broeders, echtgenooten en zonen aanlanden en door de wachtenden met vreugdegejuich worden in de armen gedrukt; wanneer zij door de tijding eener ruime vangst, die aan allen eenige dagen brood verzekert, de algemeene blijdschap hebben verhoogd, en dat het gejoel en gejubel verdubbel met eene kracht, die de verheugende mare wijd en zijd tot in de verstafgelegen stulpen doet weêrklinken!
Zulk een tafereel, schooner dan dat der rollende baren, der uitstervende golven, der wandelende badgasten, biedt het strand een uur na het bezoek van Walter bij vader Lybaert. Het is ebbe. De

{==149==} {>>pagina-aanduiding<<}

zandvlakte krielt van toegesnelde vischdraagsters met hare ledige korven op den rug, wakkere huismoeders met hare zuigelingen aan de borst, zusters met teedere broêrtjes op den arm, nieuwsgierige deernen, spelende kleuters, rookende oude visschers, tusschen welke sierlijke dames in luchtig zomergewaad, kleine stedelingen, die schelpkens zamelen, en deftige heeren met ligte paletots en stroohoeden, den stick onder den arm en de sigaar in den mond, zich vrolijk bewegen, trots den vischgeur, die hun van den zeekant tegenwaait. Een aantal sloepen zijn met eene vrij goede vangst aangekomen. Ook weêrgalmt het welkom allerwege, en wordt de blijdschap luidruchtig uitgedrukt in den krachtigen en toch zachtvloeijenden westvlaamschen kusttongval, die in de ooren van vele der belgische badgasten, o schande! vreemder en onaangenamer klinkt, dan in die van eenige Duitschers en Engelschen, te verlicht en te verstandig, om niet te weten, dat die tongval degene is, welke eens door de gronders van Engelands magt en grootheid werd gesproken, die, welke thans nog in den mond der oeverbewooners van de Baltische zee voortleeft.
Maar de sloepen worden uitgeladen en met krachtinspanning op het strand gehaald. De logge kabeljaauwen, de wanstaltige vloten en roggen, de kostelijke tarbotten, de fijne tongen en de lekkere schelvisschen in de korven, bennen en rugmanden ter mijn gedragen, om binnen weinige stonden ver in het binnenland te worden gezonden. De visschers, hunne

{==150==} {>>pagina-aanduiding<<}

netten op den schouder, nemen de knapen bij de hand en begeven zich huiswaarts, in gezelschap van vrouwen en dochters, of moeders en zusters. De badgasten keeren naar hun hotel terug, om te ontbijten, aan hun toilet te gaan, of de dagbladen te lezen.
Onder de huiswaartskeerenden treffen wij ook Tone Verheijen en zijne moeder Dora aan. Eene derde persoonaadje verzelt hen. Het is Lena, de lieve dochter van Lybaert. Wel was haar vader niet naar zee gegaan; maar de gewoonte, de nieuwsgierigheid, en mogelijk ook het verlangen Tone te zien, hadden haar met de overigen naar het strand gelokt, om de aankomenden te begroeten.
Tone was ruim vier-en-twintig uren afwezig geweest. Hij had eenen vervaarlijken honger, eenen honger, gelijk slechts een gezonde, krachtige twintigjarige visscher er een' hebben kan, die eenen vollen dag op zee heeft gezwalkt, zwaren arbeid verrigt en weinig tijd of gelegenheid gehad, om zich te verzadigen. Zijn eetlust werd onderwege nog gescherpt door de aankondiging van Dora, dat hem een stevig maal wachtte. Het had haar in de lenden gelegen, dat hij niet lang meer zoude uitblijven, en dus had zij in tijds voor hem gezorgd. Wonder nogtans, vóór dat hij de wooning zijner moeder bereikt had, scheen Tone zijne moeder, het stevige maal en al de rest geheel te hebben vergeten. Immers, ondanks de herhaalde vermaningen van Dora, haastte hij zich niet binnen te treden; eene geruime poos bleef hij integendeel aan de deur staan, om met Lena een praatje te voeren. Het praatje was zoo

{==151==} {>>pagina-aanduiding<<}

druk en duurde zoo lang, dat Dora ongeduldig werd, en na vruchtelooze poogingen om het te onderbreken, eindelijk zich gedwongen zag tot ernstiger middelen de toevlugt te nemen.
‘Kom mede binnen, Lena’ sprak zij. ‘Indien gij buiten blijft, zie ik hem in geen uur.’
Die aanmerking deed de jonge lieden ontstellen. Waarom? Zij wisten het niet. Ja, zij verkeerden in het denkbeeld, dat niemand hun geheim had geraden, om de eenvoudige reden, dat zij elkander nog nooit iets van dit geheim hadden gezegd, en 't naauwelijks zich zelven hadden bekend, hoe zij allengs malkaâr anders dan broeder en zuster hadden lief gekregen.
‘Gij meent...?’ stamelde Lena.
‘Gij zoudt denken..? stotterde Tone.
Dora, die reeds op den drempel der hut stond, kwam bij hen terug.
‘Ja, ik meen... ik denk’ sprak zij glimlachend. ‘Hoe zoude ik niet? Het springt immers in het oog?’
Ziedaar wat de jongen en het meisken nog minder konden begrijpen.
‘Het springt in het oog!’ herhaalden zij werktuigelijk.
Dora wierp hun eenen blik toe, die hen deed blozen tot achter de ooren.
‘Gij veinst met mij!’ ging zij voort op verwijtenden toon. ‘Dat is niet fraai. Komaan, beziet mij, beziet me allebeî. Gelooft gij inderdaad, dat ik altoos grijze hairen en verwelkte wangen gehad heb?’
‘Wat wilt gij zeggen?’ riepen Tone en Lena meer en meer in het naauw gebragt.

{==152==} {>>pagina-aanduiding<<}

‘Ik wil zeggen’ hernam de weduwe ‘dat gij elkander bemint, dat gij verlangt een paar te worden!’
En daar zij nogmaals poogden te stamelen:
‘O loochent niet’ vervolgde zij. ‘Nog eens, ik ben ook jong geweest en weet wat het is. Ik heb u sedert lang gadegeslagen en het zoude u tot niets dienen mij af te strijden wat in uw hart omgaat.’
Thans moest het hooge woord er uit. Sterker blozend en met nedergeslagen oogen beleden zij, dat zij sedert eenigen tijd onophoudelijk aan malkander dachten en niet tevreden waren, zich niet gelukkig voelden, dan wanneer zij te samen waren. Indien dat liefde was, dan ja, beminden zij inderdaad elkander; maar het denkbeeld was tot hiertoe zoo weinig bij hen opgekomen, dat zij malkaâr er nog geen woord van gezegd, en niet eens aan de mogelijkheid eener vrijaadje, laat staan eener echtvereeniging gepeinsd hadden.
Dora hoorde hen hoofdschuddend, doch niet zonder welgevallen aan.
‘Luistert!’ sprak zij, toen zij alles openhartig gebiecht hadden. ‘Ik heb niets tegen uwe liefde, niets tegen uw huwelijk. Gij zijt beiden visscherskinderen, beiden arm en hebt dus de een den andere niets te verwijten. Ik zal er zelfs bijvoegen, dat ik u met vreugd een paar zoude zien worden. Dan, het is niet genoeg: uw vader, Lena, heeft mede zijn woordje in te brengen, en... ik vreeze, dat hij niet even gemakkelijk zijne toestemming zal geven.’
Dat ging alweder het begrijp der jonge lieden te boven. Wat zoude vader Lybaert kunnen bewegen,

{==153==} {>>pagina-aanduiding<<}

om zich tegen hun geluk te verzetten? Hij had zijne dochter hartelijk lief en hield veel van Tone. Hoe zoude hij dan hunne echtvereeniging tegenwerken? Dora deed het hun verstaan. Zij ook had het gaan en komen van Walter, de geschenken van tabak en pijpen, bemerkt. Dien zelfden morgen had zij den oude en den koopman samen gezien en onwillekeurig iets van het einde huns gespreks gehoord. Dat alles had haar zekere vermoedens ingefluisterd. Zij deelde die vermoedens aan de gelieven mede. Ze bedroefden Lena. Zij verklaarde geenen anderen echtgenoot te willen dan Tone. Deze schoot in zijnen haak, smaalde op Lybaert en Walter, en wilde al seffens een ernstig gesprek onder vier oogen met den laatste uitlokken. Tot Lybaert zoude hij insgelijks zich wenden, en, gaf hij niet toe, hem het verkeerde zijner handelwijze door den neus wrijven.
Moeder Verheyden kende Lybaert, gelijk zij haren zoon kende. Zij wist hoe kort van stof beiden waren en hoe weinig goeds er van eene onderhandeling tusschen hen te wachten stond. Zij ried Tone zich met niets te bemoeijen.
‘Gij zoudt alles bederven met uwe oploopendheid’ sprak zij. ‘Laat mij begaan: ik wil met den buurman de zaak afdoen, of minstens hooren wat hij in zijn schild voert. Weigert hij, dan zal ik hem tot betere gevoelens trachten over te halen en hem des noods zijne zaligheid zeggen, weest daar zeker van. Ik hoop echter, dat het zal onnoodig zijn en dat hij reden zal verstaan.’


{==154==} {>>pagina-aanduiding<<}


De Opheldering.

Op dit oogenblik trad Lybaert uit zijne wooning en rigtte zich naar hunnen kant. Dat was eene gelegenheid, die men niet mogt laten ontsnappen. Haastig beval Dora de kinderen haar alleen te laten. Tone gehoorzaamde en besloot eindelijk zijn maal te gaan nemen. Na eene korte aarzeling, volgde hem Lena. Zij zoude hem gezelschap houden, terwijl Dora met haren vader handelde, ten einde bij de hand te wezen, indien de wending van het gesprek hare tegenwoordigheid noodzakelijk maakte.
Lybaert had zijne dochter met Tone zien binnengaan. Het beviel hem niet. Er was daarin niets ongemeens, hij wist het wel: Dora en zij waren veel te samen en de hut der weduwe was steeds haar tweede tehuis gebleven. Toch verontrustte het hem in de tegenwoordige omstandigheden. Dat Tone Lena beminde was voor hem bijna zeker. Hij had tot hiertoe niet gesproken; maar.... indien hij eens sprake, zijne liefde bekende? Indien Lena het oor liet naar hem hangen? Indien zij beiden zich tot hem, Lybaert, wendden en zijne toestemming vroegen? Indien Dora zelve zich bij hen voegde? Wat dan? Zijn toestand zoude moeijelijk worden. Zoo digt bij het doel zijner wenschen, zoude hij ongaarne zijne lang gekoesterde hoop opgeven, eenen schoonzoon van de hand wijzen, die hem zooveel vriendschap toedroeg, en zijne eerzuchtigste droomen verwezenlijkte. Van den anderen kant, zoude hij de weduwe en haren zoon niet kunnen verleggen, zonder het verwijt van ondank-
{==155==} {>>pagina-aanduiding<<}
baarheid op zich te laden. Hoe den slag, die hem bedreigde, afgewend? Hoe..?.. Wel... eenvoudig door het huwelijk van Lena met Walter te bespoedigen en van nu af den gemeenzamen omgang met Tone af te breken. Voor het eerste had Walter beloofd te zorgen; het laatste wilde hij zelf oogenblikkelijk beproeven. Het binnengaan van Lena bragt hem op den weg. Hij zoude zijne dochter doen gevoelen, dat zij en de jongman hadden opgehouden kinderen te wezen, dat hetzelfde verkeer als vroeger aan hunne jaren niet meer paste.
In die stemming naderde hij Dora. De goede vrouw was niet op haar gemak: zij konde het met zich zelve niet eens worden omtrent de wijze, waarop zij best het gesprek met den buurman zoude aanknoopen. Deze kwam haar ter hulp:
‘Mijne dochter is hier?’ dus begon hij, na de weduwe te hebben gegroet.
‘Inderdaad,’ antwoordde deze.
‘Waarom gaat zij binnen, als ik kom?’
‘Ik heb haar doen binnengaan.’
‘Gij hebt...?’
‘Ik verlangde u alleen te spreken.’
De visscher bezag haar verwonderd. Wat moest dat beduiden? Zoude Tone inderdaad gesproken hebben? Dat zoude de drommel...! Hij was niet zonder vrees. Ook moest hij zich geweld aandoen, om met de noodige bedaardheid de buurvrouw te woord te staan.
Voortaan achtte Dora het volstrekt nutteloos langer de mijl op zeven te loopen.
‘De kinderen beminnen elkander’ sprak zij.

{==156==} {>>pagina-aanduiding<<}

Lybaert verschrok. De kinderen! Daaraan had hij zich niet verwacht. Het gold zoowel Lena als Tone en sloeg in eens gansch zijn plan in duigen. Hij was zoo ontsteld, dat hij met moeite zijne gedachten konde verzamelen.
‘Gij gelooft?’ stamelde hij.
‘Ik ben er zeker van.’
De vaste toon, waarop die woorden werden gezegd, overtuigde hem, dat zij zeker was van haar stuk. Wat zoude hij doen? Zijn geliefkoosd ontwerp opgeven zonder strijd? Het hoofd in den schoot leggen, zonder iets ter gunste van Walter te beproeven? Hij konde er niet toe besluiten.
‘Des te erger!’ knorde hij.
‘Des te beter!’ zei Dora, die zich door zijne koelheid niet uit het veld liet slaan.
‘Er kan niets van komen.’
‘Zij moeten trouwen.’
‘Moeten is duivelsdwang, buurvrouw.... Wie zoude mij dwingen?’
‘Ik, buurman!’
‘Het belieft u te spotten...’
‘In geenen deele.’
‘Ik ben voornemens Lena aan eenen mijner vrienden te huwen.’
‘Is Tone uw vriend niet?’
‘Ja wel; doch ik bedoel iemand anders.’
‘Gij zult dien iemand anders naar de maan zenden.’
Lybaert werd rood. Zij scheen hem wetten voor te schrijven en dat vernederde hem.

{==157==} {>>pagina-aanduiding<<}

‘Ik zoude willen weten met welk regt gij van mij vergt.....’ riep hij toornig.
Daar wachtte hem Dora:
‘Ha! Gij wilt weten met welk regt!’ sprak zij met nadruk. ‘Welnu, ik ga 't u zeggen.... Toen uwe vrouw zaliger stierf, was Lena pas eenige weken oud. Gij waart radeloos: gij hadt niet alleen eene teedere vriendin, eene zorgvuldige huishoudster verloren, maar tevens eene brave moeder, wier dood uwe arme kleine van allen oppas beroofde, op het oogenblik, dat zij dien meest noodig had.... Gij kwaamt tot mij: met tranen in de oogen smeektet gij, dat ik mij der ongelukkige weeze zoude ontfermen... Ik zelve was destijds niet gelukkig: mijn man lag ziek te bedde en, bij mijn huishouden, moest ik met spinnen den kost verdienen voor hem en den kleinen Tone. Nogtans aarzelde ik niet. Met liefde nam ik de verpleging van Leentje op mij en verzorgde haar met meerder zelfopoffering misschien dan mijn eigen kind.’
De grond, waarop Dora hem voerde, was uiterst glibberig voor den ouden visscher. Hij deed eene pooging, om er haar af te brengen.
‘Waarom mij dat alles herinneren?’ vroeg hij. ‘Ik heb het niet vergeten, en weet wat ik u schuldig ben. Ik vermeen mij van mijnen pligt te hebben gekweten met u schadeloos te stellen, met...’
Zij liet hem niet voortspreken:
‘Schadeloos stellen!’ hervatte zij met nog meerder klem. ‘Denkt gij, dat een beetje geld uwe schuld bij mij heeft afgedaan? O gij bedriegt u. De

{==158==} {>>pagina-aanduiding<<}

zorgen, waarvan ik uw kind omringde, de liefde waarmede ik ze heb verpleegd, den kommer welken ik mij om haar heb getroost, die kunt gij mij niet vergelden, al waart gij zoo rijk als de koning!’
Hij wilde zijnen misslag herstellen en haar beduiden, dat zijn inzigt geenszins geweest was den dienst te verkleinen, hem door haar bewezen. Zij luisterde niet naar hem:
‘Het schaap was teêr en ziekelijk’ ging zij voort. ‘Twintig malen voor het minst, hebben wij, mijn man zaliger en ik, gemeend haar te verliezen. Hoe vele dagen heb ik om haar niet weenend, tusschen hoop en vreeze doorgebragt! Hoe vele nachten wakend en biddend bij haar wiegsken gezeten! Wat al folteringen heb ik niet voor haar uitgestaan! En gij gelooft, dat men dat alles met geld kan betalen?.. Nog eens, gij bedriegt u: vriendschap en liefde kunnen alleen vriendschap en liefde beloonen. Daarom heb ik het regt die van u en uwe dochter te eischen! Daarom heb ik het regt u te zeggen, dat Lena mijn kind is gelijk het uwe, en dat ik haar en Tone niet door u zal laten ongelukkig maken!’


De Twist.

Lybaert was geroerd. De woorden van Dora bragten het verleden weêr levendig voor zijnen geest: hij dacht terug aan zijne brave vrouw, aan de gelukkige dagen, welke hij met haar had gesleten en aan de wanhoop, waarin haar verlies hem had gestort: hij gevoelde, dat de buurvrouw gelijk had, en dat de eerzucht hem eene ellendige rol deed spelen.

{==159==} {>>pagina-aanduiding<<}

Ook werd zijn wederstand flaauwer. Nogtans viel het hem hard een kruis over zijne droomen van welstand en rijkdom te maken, Walter op te lappen en in dezes plaats Tone zijnen schoonzoon te noemen. Nog poogde hij enkele bedenkingen in het midden te brengen, niet wijl hij van deze iets verwachtte, maar al ware het slechts, om de bekentenis van zijn ongelijk, om het geven zijner toestemming eenige minuten te verschuiven.
‘Ongelukkig!’ antwoordde hij, toen hij erin geslaagd was zijne ontroernis meester te worden. ‘Gij overdrijft. Het is onmogelijk, dat zij malkander ernstig beminnen: ik heb nooit aan Lena bemerkt, dat zij Tone anders dan eenen broeder lief had, dat zij...’
Die twijfel belgde Dora:
‘Wijl gij te veel aan geld denkt en in zake van gevoel niet verder ziet dan uw neus lang is’ onderbrak zij met bitsigheid.
Het verwijt scheen hem onregtvaardig. Het was juist, als hij weifelde en op het punt stond aan de inspraak van zijn hart te gehoorzamen, dat zij hem van gevoelloosheid beschuldigde. Het oogenblik was slecht gekozen en hij werd op zijne beurt driftig:
‘Ik heb zooveel gevoel als een ander...’ beweerde hij.
‘Ik zeg er gevoel tegen!’
‘En ik zie zoo goed als gij!...’
‘Dat loochen ik stellig... Het ware u niet ontgaan, dat zij tot stervens toe verliefd zijn.’
Er was iets van, hij konde het zich niet ontveinzen. Ook ontschoot hem de moed en met dezen de lust, nog langer wederstand te bieden. Hij

{==160==} {>>pagina-aanduiding<<}

vatte een kort besluit: hij zoude van zijn ontwerp afzien en doen wat zij en de kinderen verlangden. Alleen voor den vorm meende hij nog eene opmerking te moeten maken:
‘Ik heb beloofd.., mijn woord gegeven’ morde hij.
‘Gij zult uw woord terugnemen.’
‘Maar... ik ben een eerlijk man!’
Dora verloor haar geduld: ja, zij wist niet, konde niet weten wat in hem omging, en nam zijne tegenwerpingen voor klinkende munt.
‘Zeg liever een baatzuchtig man!’ riep zij toornig.
Het woord baatzuchtig deed Lybaert stampvoeten. Het was dan ook een van de onvoorzigtigste, welke de weduwe konde uitkiezen. In den grond was het niet minder waar dan al die, welke zij tot hiertoe had gesproken; doch juist wijt het zoo 'n welverdient verwijt bevatte, wilde hij het niet gezegd hebben. Hij werd nogmaals rood van kwaadheid.
‘Een baatzuchtig man!’ lachte hij schamper. ‘Omdat ik voor mijne dochter eenen bemiddelden echtgenoot wensch!’
‘Omdat gij voor u zelven eenen rijken schoonzoon verlangt!’
Dat was te veel; dat konde hij niet verkroppen. Het bedierf de zaak der gelieven en deed al het goed te niet, welk hare vroegere vertoogen hadden gesticht. Zijne gramschap groeide aan; hij kwam op zijn besluit terug, en nam voor de zaak van Walter mordicus, dat is met meer hardnekkigheid dan vroeger, te verdedigen.
‘Buurvrouw!’ schreeuwde hij het uit.

{==161==} {>>pagina-aanduiding<<}

‘Buurman!’ kreet zij niet minder hevig.
‘Gij zijt... Ik zal u niet zeggen, wat gij zijt.’
‘Bedwing u niet. Zeg op: wat ben ik?’
‘Gij zijt eene venijnige tong, dat zijt gij!’
‘En gij een schaamtelooze ondankbare!’
Ware het daarbij gebleven, het kwaad zoude misschien niet onherstelbaar geweest zijn: Lybaert ware allengs weder bedaard, Dora van 's gelijke, en alles hadde zich nog kunnen schikken. Ongelukkig bleef het daarbij niet: de beschuldiging van kwaadsprekerij deed den toorn der weduwe nog meerder opvlammen; die van ondankbaarheid voerde de gramschap des visschers ten top. Zij gingen voort op den zelfden, op nog scherperen toon, en stierden elkaâr veel vinniger verwijten toe. Hij schold haar voor slangenvel, zij noemde hem eigenaar. De benamingen vischkladde en oude dwazerik weêrklonken zelfs over de straat. Kortom, het eene woord bragt het andere in; van verwijten kwam men tot beleedigingen en van beleedigingen tot openlijke bedreigingen.
Weldra werd het spel nog meer verbrod. Tone en Lena, die geen woord van de onderhandeling verloren hadden, konden op den duur niet langer lijdelijke toehoorders blijven. Zij snelden naar buiten, om door hunne tegenwoordigheid een einde aan het betreurlijke spektakel te stellen. Hunne verschijning had het slechtste gevolg. Verpligt partij te kiezen, voegden zij zich ieder bij zijnen ouder, werden op hunne beurt kwaad en scholden meê. Tone riep, dat Lybaert zich mogt gelukkig achten een oude paai te wezen; want dat hij hem anders

{==162==} {>>pagina-aanduiding<<}

zoude geleerd hebben zijne moeder te honen... Lena toonde zich verontwaardigd, dat Tone haren vader ouden paai durfde noemen en zelfs hem bedreigen. Hij lachte haar vierkant uit. Zij beweerde, dat hij een afschuwelijke jongen, een dit en een dat was. Hij lachte nog luider. Zij borst in tranen.... Haar genok maakte Lybaert woedend. Hij verklaarde, dat Tone nimmermeer zijn schoonzoon zoude worden, zelfs niet al kwame hij voor hem op zijnen kop staan dansen, en verbood Lena in het vervolg nog aan de moeder of den zoon te denken. Dora zei, dat hij met zijne dochter mogt wel varen, dat hij ze mogt koppelen aan wien hij wilde, als 't maar aan haren Tone niet was, en deze voegde er bij, dat hij ze konde aan zijn hair binden. 't Was schroomelijk! Het krakeel liep hooger en hooger, werd langs om heviger. Een oogenblik zelfs, één enkel oogenblik, wel is waar, dreigde het in worsteling te verkeeren, en 't kostte de vrouwen vrij wat moeite de mannen te beletten elkander te lijve te gaan. Zonder hare heldhaftige poogingen, hare vermaningen en haar gesmeek, waren de vertoornde visschers tot dadelijkheden overgegaan, die ligt beweenlijke gevolgen hadden na zich gesleept. Thans bleef het bij schimpen en schampen, bij beleedigingen en scheldwoorden. Met de verwijten bedriegers en falsarissen scheidden eindelijk de gezinnen, bij hoog en bij laag zwerende, dat zij nimmer eenen voet in elkanders huis zouden zetten, dat zij nimmer met elkander het minste uitstaans wilden hebben!


{==163==} {>>pagina-aanduiding<<}


Wederzijdsche Verbittering.

Ondanks de minachting, waarmede Walter het berigt van Tones genegenheid voor Lena had vernomen, oordeelde hij het raadzaam den wenk van Lybaert niet in den wind te slaan. Getrouw aan zijne belofte, begaf hij zich den morgen van den anderen dag, in zijne steedsche kleederen, naar het huis des ouden visschers, om met het meisje te spreken. Of hij zijn best deed, om haar over te halen! Het gelukte hem ten deele: zij hoorde hem ernstig aan, en dat was meer dan hij had durven hopen. Wel versprak zij niet stellig zijne vrouw te worden; maar zij toonde zich ook niet teenemaal afkeerig van eene echtverbindtenis, welke haar vader wenschelijk achtte. Vooral beviel haar, dat de jonge koopman plegtig verklaarde den visscher immer als zijnen besten vriend, als zijnen eigen vleeschelijken vader te zullen liefhebben en vereeren.
Was Lena dan werkelijk van gedachte veranderd? Had zij opgehouden Tone te beminnen? Toch niet. De vriend harer jeugd, de zoon harer tweede moeder was haar nog altijd duurbaar. Waarom zij dan naar Walter scheen te luisteren en halvelings er in toestemde hem hare hand te schenken? Och! de mensch is een zonderling schepsel. De bezadigdste, verstandigste, regtschapenste blijft in vele gevallen een kind en offert niet zelden welvaart en toekomst, tevredenheid en geluk aan iets op, dat, soms eene deugd, veel dikwijler eene zwakheid is; aan iets,

{==164==} {>>pagina-aanduiding<<}

dat hij niet nalaat in anderen bespottelijk te vinden en dat hem zelven zijne meeste dwaasheden helpt begaan. Dat iets heet eigenliefde, en men vindt weinige stervelingen, die zielskracht genoeg bezitten, om er zich boven te verheffen. Lena, hoe braaf en verstandig, was er almede de slaaf van, gelijk Lybaert, gelijk Tone en Dora, gelijk iedereen. Het fluisterde haar in, dat zij Tone eene les moest geven, al zoude zij zich ongelukkig maken; het zegde haar, dat hij zich grootelijks ten haren opzigte had bezondigd. Had hij niet haren invloed wederstaan, hare beden versmaad? Dat had hij. Hij, vroeger de zachtzinnigheid zelve, ten minste voor haar, had zich wederspannig getoond, toen zij hem tot bedaardheid aanmaande. Niet alleen had hij geweigerd naar heur te luisteren, maar zelfs haar vierkant uitgelachen. Het is waar, zij was niet teenemaal vrij van schuld: zij had hem op harden toon aangesproken, hem laten hooren, dat zijn gedrag veel te wenschen liet; doch... het gaf hem het regt niet onbeleefd, grof jegens haar te zijn, gelijk hij niet geschroomd had het te wezen; het gaf hem vooral het regt niet te roepen, dat haar vader heur aan zijn hair konde binden!
En dan, hij had haren vader de leelijkste verwijten toegestuurd, hem gescholden en bedreigd! Zulks konde zij nog minder vergeven. Had zij Dora wel een enkel kwaad woord gezegd? Verre van daar: zij had er niet aan gedacht, en niet gekonnen, al hadde zij gewild. Waarom had hij haar voorbeeld niet gevolgd? Alleen uit liefde tot haar hadde hij het moeten doen. Maar neen, hij had niet gewild. Hij

{==165==} {>>pagina-aanduiding<<}

had Lybaert beleedigd, zijne vuist naar hem uitgestoken! Dat ging alle palen te buiten; dat schreeuwde om wraak: dat mogt zij niet dulden.
Hadde hij nu het minste berouw getoond, eenen enkelen stap gedaan, om zijnen misslag te herstellen; doch het leek er niet aan. Sedert den vorigen dag had hij, in stede van demoedig eene toenadering te beproeven, veeleer haren vader en haar zonder ophouden getergd, gekweld. Verscheidene malen was hij fluitend en zingend voorbij hunne hut gekomen en had hun noch spottende blikken noch uitdagende gebaarden gespaard. Zij had het duidelijk gezien; want zijn fluitje, dat zij onder duizend zoude herkend hebben, had haar aan het raam gelokt en zij had hem van achter het gordijntje bespied. Zoo had zij bemerkt, dat hij, niet tevreden met twintigmaal hoonlachend voorbij te drentelen, in de verte nog dikwijls het hoofd had omgekeerd, en hun huis van boven tot onder opgenomen, als om hen uit te tarten. Zij twijfelde er zelfs aan, of hij geene scheeve gezigten tegen hen had getrokken!
Al deze omstandigheden hadden haar Walter doen aanhooren en op zijne vraag eerder een gunstig dan een ongunstig bescheid geven. Zij wilde den roekeloozen Tone straffen en hem het bewijs leveren, dat zij ernstig op hem vertoornd, fel op hem gebeten was. Wel bloedde haar hart bij het denkbeeld, dat zij Dora, de aartsgoede Dora zoude bedroeven; wel sidderde zij bij de gedachte, dat zij vrouw Daemkens zoude heeten en Tone als eenen vreemdeling moeten bejegenen..... Het was gelijk:

{==166==} {>>pagina-aanduiding<<}

Tone zoude leeren!... Zij zoude ongelukkig zijn, zij vreesde het, zij was er zeker van; doch... zij zoude tevens gewroken wezen. Verder poogde zij zich te troosten met de gedachte, dat Walter veel, zeer veel van haren vader hield. Hij had in hare tegenwoordigheid herhaald, meer dan eens nog al, dat hij voor den ouden man zoude door een vuur loopen, ongelooflijke dingen bestaan. Konde zij hetzelfde van Tone verwachten, van Tone, die zich zoo onbetamelijk, zoo onbeschoft had aangesteld? Geenszins. Het was dus haar pligt Walter de voorkeur op Tone te geven; het was haar pligt dezen te vergeten en genen goed te worden, al zoude het haar diep rampzalig maken. Dat daarbij de sloepen noch de huizen van den koopman in aanmerking kwamen, hoeft geen betoog.
En Tone? zal men vragen. Hoe was die te moede? Hoe was 't met hem gesteld?... Tone wist het zelf niet. Als hij het gebeurde van den vorigen dag voor zijnen geest terugriep, voelde hij een mengsel van spijt, schaamte en gramschap, waaruit hij niet wijs konde worden. Hij had spijt Lena, die hij meer dan zijn leven beminde, en haren vader dien hij als den vriend van zijnen vader zaliger vereerde, smadelijk te hebben bejegend; hij was beschaamd omdat hij spijt gevoelde over een gedrag, dat hem zeer natuurlijk scheen; en hij was kwaad op zijn eigen, op Lena, Lybaert, zijne moeder, op heel de wereld, omdat hij spijt had en beschaamd was. Naar des buurmans hut gaan en het geschil poogen bij te leggen hadde hij voor al het geld van de wereld niet gedaan, en nogtans liep hij

{==167==} {>>pagina-aanduiding<<}

gedurig voorbij Lena's deur en had rust noch duur dan op de straat en in hare nabijheid. Hadde hij Lybaert en zijne dochter ontmoet, hij ware hen stom voorbijgeloopen, of erger nog hadde hun bitsige woorden toegesproken; en echter was hij in den grond zijns harten hun niet minder genegen dan vroeger en wenschte hun niet het geringste kwaad. Integendeel, hadde iemand anders dan hij hen verongelijkt of beleedigd, hij ware in staat geweest zich voor hen dood te vechten; ja, had eenig groot gevaar hen bedreigd, hij zoude met vreugd zijn leven gewaagd hebben, om hen te redden, behoudens hen op nieuws met verwijten en beleedigingen te overladen, zoodra zij buiten perijkel waren.
Edoch, wist hij niet wel hoe hij gestemd was ten opzigte van Lena en Lybaert en was hij in den grond niet kwaad op hen, hij wist daarentegen zeer goed wat hij voor Walter gevoelde. Op dien was hij werkelijk boos; dien konde hij het vrijen om zijn meisje niet vergeven, noch de gunst, waarin hij bij haren vader scheen te staan; dien was hij voornemens bij tijd en gelegenheid zijn misnoegen te toonen. Zelfs was hij reeds op het punt geweest hem te keer te gaan, dat is aan hem zijnen wrok te koelen. Onmiddelijk na zijn bezoek bij Lybaert, was Walter hem tegengekomen. De ontmoeting was alles behalve vriendelijk geweest en er waren niet zeer beleefde woorden gewisseld. Gelukkig hadden die woorden den koopman doen nadenken. Hij had geraden wat in Tone omging en het voorzigtig geacht zich uit de voeten te maken. Dat had hem veel verdriet gespaard, daar Tone,

{==168==} {>>pagina-aanduiding<<}

kwaad gemutst als hij was, er welligt geene gewetenszaak zoude van gemaakt hebben zijnen medevrijer eene duchtig pak slagen toe te dienen.


De Storm.

Vader Lybaert moest dien dag naar zee. De hospes uit het hotel de Stad Brugge had hem verzocht eene boodschap te brengen aan den kapitein eener engelsche brik, die op de hoogte van Wenduyne voor anker lag. Er was daarmede een stuk geld te verdienen, en zoo iets weigert men niet. Dientengevolge verliet de oude, korts na den eten, zijne hut, stapte in zijne boot, leî de riemen te water en roeide naar den Engelschman.
Het bezoek aan boord van de brik duurde vrij lang. In den stuurman vond Lybaert eene oude kennis weder, die hij in vele jaren niet meer had ontmoet. Deze noodigde hem in zijne kajuit. Onder het praten en het ledigen van ettelijke glazen grog, snelde de tijd ras voorbij en het was laat in den namiddag, vooraleer de visscher er aan dacht naar land terug te keeren.
Het weder was middelerwijl zeer veranderd. Bij zijne terugkomst op het dek vond de oude, in de plaats van eenen helderen hemel en schitterende zonnestralen, eene betrokken lucht, eene drukkende warmte, en een roodbruin schijnsel, die niets goeds voorspelden. Aan den gezigteinder vertoonden zich dreigende wolken; de wind was omgeslagen en blies stijf uit het zuidwesten; de zee had eene donker graauwe kleur, waar-
{==169==} {>>pagina-aanduiding<<}
tegen de zeilen van eenige groote schepen, in de verte, gril afstaken; de golven wiessen met elk oogenblik en schuimden meer en meer; de onrustige meeuwen vlogen digt tegen het water, waarin zij bij poozen schenen onder te duiken, en krijschten, dat het iemand naar en treurig stemde: er was een zware storm in aantogt.
De stuurman ried Lybaert op de brik te blijven en het einde van de bui af te wachten. Daervan wilde de oude niet weten. Hij bemerkte, hoe men aan boord alles klaar maakte, om des noods het ruime sop te kiezen, en wenschte Lena den kommer te sparen, welken zijn afwezen haar voorzeker zoude veroorzaekt hebben. Daarbij meende hij gemakkelijk het strand te kunnen bereiken, vóór dat het onweder begon. Hij nam dus afscheid en roeide naar land. Hij zag zich echter in zijne hoop te leur gesteld: de storm kwam zoo schielijk opzetten, de wind nam zoo ras toe, de zee liep weldra zoo hol, dat hij de grootste moeite had om zijne boot te bestieren, laat staan vooruit te krijgen, en nog verre van den oever verwijderd was, toen de orkaan in volle woede losbrak.
De eerste rukwinden en donderslagen deden de Blankenbergers hunne wooningen verlaten, en naar de duinen snellen. Vijf minuten later stond de eene helft der bevolking van het dorp op den dijk, het grootsche, schrikbarende schouwspel aan te staren, terwijl de andere helft zich beijverde om de gestrande sloepen te beveiligen. De zee had een ontzagwekkend voorkomen: de klaarte des dags was allengs geweken en vervangen door eenen akeligen

{==170==} {>>pagina-aanduiding<<}

schemer; huilend vloog de wind over de onmetelijke vlakte; de regen plaste in stroomen neder; de bliksem lichtte, de donder bromde onophoudelijk; het ruischen en bruisen des waters was oorverdoovend; torenhooge golven rolden over elkaâr en sloegen met heftigheid tegen den duinen; de branding wierp haar lillend schuim in de hoogte, dat het wijd over den dijk spatte.
Lena was met de overige vrouwen en dochters op het spoor der visschers naar den oever geloopen. In den beginne had het lange uitblijven des vaders haar weinig verontrust; het weder was zoo schoon: ter nauwernood deed een zacht windeken de oppervlakte der zee rimpelen. Des te grooter werd haar angst, bij het uitbersten van het tempeest. Bevond Lybaert zich nog op de brik, dan konden er vele uren verloopen, eer zij hem weder te zien kreeg. Was hij niet meer aan boord, had hij zich onvoorzigtig naar land begeven, dan verkeerde hij in het schroomelijkste gevaar. Door vrees verlamd stond zij op den dijk, den strakken blik op de zee gerigt, om bij 't schijnsel der bliksemflitsen een spoor van zijne boot te ontwaren. Te vergeefs poogde men haar moed in te spreken; zij hoorde niet en ging voort als wezenloos voor zich heen te staren. Zelfs wanneer zij hoorde, konden de bemoedigende woorden der visschers haar niet gerust stellen: de toon, waarop men haar zocht te troosten, verried te weinig overtuiging en liet haar niet toe geloof te hechten aan hetgene men verzekerde.
En de storm woedde feller, de wind loeide geweldiger, de baren sloegen hooger, de branding

{==171==} {>>pagina-aanduiding<<}

raasde onstuimiger, de bliksem lichtte akeliger, de donder brulde grover. Het gedruis van het tempeest was zoo verschrikkelijk, dat men elkander naauwelijks konde verstaan... Op eens ontsnapte een kreet aan aller mond. Bij het blaauwe licht eener ontzettende bliksemstraal, had men in de verte iets ontwaard, dat eene boot leek te zijn. Nog een bliksem, en... ja, het was wel eene boot. Welke zoude het wezen? Gewis die van Lybaert: geene andere was in zee... De wind en de donder zwegen eene poos... Hoort! Was dat niet een noodgeschrei? Inderdaad.... Het werd vast door den armen Lybaert geslaakt.... Geen wonder! Bij zulke holle zee, zoude een jonge, krachtvolle visscher geene kans gezien hebben, om aan te landen; en... hij was oud, en hij dobberde nog ruim twee honderd passen van wal! Neen, hij konde den dood niet ontvlugten. Ondanks al zijne poogingen naderde hij niet, bleef de afstand tusschen hem en den oever even groot; want gelukte het hem eenige riemslagen voort te komen, zoodanig, dat men hem duidelijk herkende en zijne stem luider hoorde, dan was eene enkele baar toereikend om hem verre achteruit te slaan en terug naar de streek te voeren, welke het hem zooveel moeite had gekost voorbij te raken.
Daar werd Lena radeloos. Met gevouwen handen rigtte zij zich nu tot deze dan tot gene groep, met roerende woorden smeekend, dat men haren vader zoude ter hulpe gaan. Er was geen ander middel, om hem in veiligheid te krijgen, en werd hetzelve niet aangewend, dan was hij reddeloos verloren: de krachten moesten hem begeven, de deining hem

{==172==} {>>pagina-aanduiding<<}

verder in zee slingeren, de golven zijn rank vaartuig verbrijzelen. Slechts aan twee, drie stevige makkers konde het gelukken hem af te halen en behouden aan land te brengen... Wie zoude het wagen?... Ja, wie? Bij zulk een weder in zee steken was zich aan eenen bijna gewissen dood blootstellen; want bereikte men al de boot van den ouden zeeman, dan was het nog heel niet zeker, dat men door de branding heen met hem naar het strand terugkeerde.
Een somber stilzwijgen was al wat de roerende beden, de smeekingen van Lena ten antwoord kregen. Walter stond nevens zijne vrienden op den dijk; tot hem vooral wendde zich het meisje: hij immers koesterde zoo veel achting, zoo veel eerbied voor haren vader, en had zich dien eigen morgen bereid verklaard de moeijelijkste dingen voor Lybaert te ondernemen. Zij bezwoer hem den ouden man bij te staan... Walter schudde bedenkelijk het hoofd: hij durfde niet. Zeker, hij hield veel van den visscher. Hij zoude voor hem door een vuur geloopen hebben; doch... het gevaar was vreesselijk. Het zoude uitzinnig geweest zijn de redding te beproeven. De dood van Lybaert was onvermijdelijk en hij, die roekeloos hem aan dien dood zoude willen onttrekken, zoude er slechts in slagen nog meer slagtoffers te maken, zoude gewis in zijn ongelukkig lot deelen.
Lena liet zich door die voorzigtige weigering niet afschrikken, en smeekte voort. In haren angst vergat zij Tone, Dora, zich zelve, hare liefde, hare dankbaarheid, alles. Plegtig beloofde zij Walter's vrouw te worden, indien hij wilde zijn best doen,

{==173==} {>>pagina-aanduiding<<}

om haar haren vader te behouden. Zij zoude hem beminnen, hem dankbaar zijn en nimmer vergeten wat hij voor haar had gewaagd. Vruchteloos! Walter bleef onverzettelijk. Zijn fortuin, althans een deel er van op het spel zetten, daartoe was hij bereid; maar zijn leven, dat was te veel gevergd.... Hij bood geld, veel geld aan hem, die Lybaert zoude redden. Zijn aanbod konde niemand overhalen: het slechte voorbeeld door hem gegeven maakte ook de overigen bloode en zelfs de visschers, die op zijne sloepen voeren, waren niet te bewegen.


De Redding.

De wanhoop van Lena laat zich niet beschrijven. Zij rukte zich het hair uit het hoofd, riep al de heiligen des hemels aan, beschuldigde heel Blankenberg van lafheid en hardvochtigheid, en scheen bereid, om van den dijk in zee te springen. Huilend liep zij over en weder, de handen wringend in het besef harer onmagt:
‘O God! groote God!’ kreet zij, uitzinnig van droefheid. ‘Geen hunner, die medelijden met mij hebben wil! Geen, die zich onzer wil ontfermen!’
‘Gij bedriegt u, Lena!’ klonk eensklaps nevens haar eene forsche stem: ‘Er is een!’
‘Tone!’ riepen verbaasd de visschers, die in de nabijheid stonden en die voor het meerendeel van het krakeel des vorigen dags hadden gehoord.
Het was inderdaad Tone. Een der eersten naar den oever gesneld, had hij sedert lang eenen zwaren

{==174==} {>>pagina-aanduiding<<}

kamp met zich zelven gestreden. Het ware hem onmogelijk geweest eenen vreemde onder zijne oogen te zien omkomen zonder iets ten zijnen voordeele te beproeven, en nu was hij in zekeren zin verpligt lijdelijk toeschouwer te blijven. Hij moest zijne inborst verloochenen, en een onverschillig gelaat toonen, terwijl de man met de dood worstelde, voor wien hij meer had overgehad, voor wien hij nog meer overhad dan voor elken anderen. Immers die man was thans zijn vijand, die man had hem en zijne moeder verongelijkt, en men zoude het eene lafheid kunnen noemen, indien hij zijn leven voor hem waagde.... Om het even: het was hard... Ook was hij reeds twintigmaal op het punt geweest Lybaert ter hulp te gaan, trots al wat men er zoude van zeggen of denken. Dan, alleen konde hij niets: er waren ten minste twee mannen noodig, om eene boot uit te zetten en in zee te krijgen. Hij wachtte dus tot een zijner makkers zich aanbood. Bij dezen zoude hij zich gevoegd en met hem het gevaar gedeeld hebben. Eilaas! Niemand dorst zich aanbieden. Het maakte hem ongeduldig; het verontwaardigde hem en deed hem krampachtig de vuisten samenknijpen.... Daar hoorde hij Lena God en al zijne heiligen aanroepen. Hij zag haren nood, hare wanhoop; hij vernam hare klagten, hare verwijten, hare jammerkreten. O toen konde hij het niet langer uithouden, noch verder de ingeving zijns harten wederstaan. Hij vergat al wat daags te voren gebeurd was, om alleen te denken aan het schrikkelijke gevaar, waarin Lybaert verkeerde; hij ver-
{==175==} {>>pagina-aanduiding<<}
klaarde zich bereid om zijn leven aan het behoud van Lena's vader op te offeren.
Dora bevond zich mede onder de menigte. Tone's besluit vervulde haar met schroom. In andere omstandigheden zoude zij welligt evenmin als hij aan het gevaar gedacht hebben, en de eerste geweest zijn om hem tot het volvoeren van zijn stout bestaan aan te sporen; doch nu... Voor wien wilde hij den dood tarten? Voor hem, die zich niet had ontzien haar bloedig te beleedigen; die hare vroegere dienstvaardigheid met de snoodste ondankbaarheid beloonend, niet vreesde hare kinderen ongelukkig te maken.
‘Mijn zoon! Wat gaat gij doen?’ vroeg zij.
‘Hem redden, moeder, of met hem omkomen!’
‘Gij stort u zelven noodeloos in het verderf!’
‘Het zij zoo! Er zal niet gezegd worden, dat ik lafhartig heb geweigerd den vriend mijns vaders bij te springen!’
Die edelmoedige woorden bragten haar tot inkeer.
‘Gij hebt gelijk’ sprak zij. ‘Gij zijt een brave borst. Doe uwen pligt!’
Lena stond als versteend. Tot dan toe had zij niet kunnen weenen. De angst had haar zoo geheel overmeesterd, dat zelfs de wanhoop en het grievendste leed hare oogen hadden droog gelaten. Thans verligtte een tranenstroom haar geschokt gemoed.
‘Tone! Dora! O weest gezegend!’ kreet zij.
Tone had intusschen eene boot losgemaakt. Hij wendde zich tot eenige zijner makkers, die met bewondering zijne toebereidselen gadesloegen, doch zich niet geneigd toonden zijn voorbeeld te volgen.

{==176==} {>>pagina-aanduiding<<}

‘Alleen’ sprak hij ‘kan ik tegen die holle zee niet opwerken. Laat zien, wie uwer wil met mij mede?’
Diepe stilte. Nog durfde geen het wagen.
‘Ik, Tone!.. Ik!’ riep Lena.
‘Neen, ik!’ riep op hare beurt Dora, het meisje terughoudend. ‘Gij zijt niet in staat een roeispaan te hanteren; ik wel... Ik zal mijnen zoon helpen!..’
Voor alle antwoord drukte Lena de pleegmoeder in de armen, zoende ze met drift en snikte aan hare borst.
‘En gij zoudt het gedoogen?’ rigtte Tone zich op nieuw tot de visschers. ‘Twee vrouwen zouden meer moed hebben dan gij allen?’
De strijd van Dora en Lena had de visschers beschaamd. De toespraak van Tone deed het overige. Hij had naauwelijks geëindigd, of twintig monden te gelijk schreeuwden om het luidst:
‘Neen! Neen! Dat zal niet!’
‘Komaan! Wie wil mede?... Wie?’
‘Ik!... Ik!’ riep men van alle zijden.
‘Een slechts moet ik hebben. Kom, gij, Jaak! Gij zijt ongehuwd, ouderloos... Kom!’
De aangeduide trad vooruit. De beide mannen stapten in de boot. Als een pijl schoot deze in de rigting van Lybaert. Op eenen oogwenk had de deining haar in de nabijheid van den drenkeling gebragt.
Er volgde een nog angstvoller stond. Het ligte scheepje danste op de golven als een kurkbal. Nu eens verdween het achter eene berghooge baar; dan weêr verscheen het op de kruin eener andere. On-
{==177==} {>>pagina-aanduiding<<}
bewegelijk, ademloos, staarden allen het vermetele waagstuk aan. Geen mensch, die een woord konde uitbrengen.
‘Laat ons bidden!’ vermaande Dora.
De visschers, hunne vrouwen en kinderen vielen op de kniën. Nooit werd een vuriger gebed ten hemel gestuurd.
Een hoerah door Tone en Jaak aangeheven volgde op het gebed. Zij hadden de boot van Lybaert bereikt. Het was meer dan tijd. De ongelukkige oude, moede tegen vloed en wind geworsteld, had reeds de riemen laten glippen, welke zijne verlamde handen toch niet langer konden bewegen. De armen op de borst gekruist, den blik ten hemel, knielde hij in de half met water gevulde boot, en wachtte gelaten den dood, welken de eerstkomende stortzee hem moest aanbrengen. Daar werd zijn vaartuig door de moedige jongelingen aangeklampt. Zij tilden hem in het hunne, onder het aanheffen van eenen zegekreet. Een hoerah, dat boven den storm uit weêrgalmde, beantwoordde hun geroep van het strand.
Nog was de heldhaftige taak niet vervuld: het moeijelijkste bleef te verrigten. Tone en Jaak repten zich wat zij konden en roeiden, dat bij elken streek het vel van hunne handen schuurde. Vuriger werd op den dijk gebeden. De boot naderde langzaam. Men konde reeds de gelaatstrekken der drie mannen herkennen. Wel hield de storm nog aan; maar de lucht begon op te klaren. Ook Lybaert bad, terwijl de twee anderen niet ophielden uit alle magt

{==178==} {>>pagina-aanduiding<<}

te riemen. Op den oever werd andermaal een angstig stilzwijgen in acht genomen.
‘Een lijn! Een lijn!’ klonk het na eenige minuten uit de boot. Zij was tot op twintig schreden afstands genaderd.
Er werd een touw geworpen. Tone vatte het, sloeg het om zijnen arm, en:
‘Bijhalen nu!’ riep hij.
Men haalde bij. Dwars door de schuimende golven, door de kokende branding kwam de boot zegepralend aan den oever, door vijftig handen voortgesleept. Lybaert stapte er uit en viel in de armen van Lena en Dora, te midden van het saâmgedrongen visschersvolk, in zwijm.
Toen hij de oogen opende, ging wederom een geestdriftig hoerah in de hoogte. Hij werd met gelukwenschen overladen. Iedereen was verrukt den wakkeren man behouden te zien en wilde hem de hand schudden. Walter was niet de laatste, om zijne voldoening lucht te geven: hij sprak van zijne vriendschap en van de opofferingen, welke hij bereid geweest was zich voor Lena's vader te getroosten. Tone zegde niets. Hij stond eenige stappen van den kring, die zich om den ouden visscher had gesloten, en konde maar niet begrijpen waarom de makkers ook hem geluk wenschten, en zijn gedrag hemelhoog prezen.
Lybaert luisterde weinig naar de vriendschapsbetuigingen van Walter. Vorschend dwaalden zijne blikken rond en zochten naar Tone. Toen hij dezen in het oog kreeg, wilde hij waggelend naar dien kant. Tone zelf kwam hem te gemoet. De oude trok

{==179==} {>>pagina-aanduiding<<}

hem aan zijn hart, kuste hem, dat het klonk, en weende tranen van blijdschap en erkentenis.
‘Dora!’ snikte hij, der weduwe de hand reiken ‘Dora! kunt gij mij vergeven?’
‘Laat ons daar van zwijgen’ antwoordde de ontroerde vrouw. ‘Wij hadden beiden ongelijk.’
‘Maar... stemt gij er nog in toe, dat uw zoon ook de mijne worde?’
‘Moet gij dat vragen?’
Hij liet Tone los, vatte Lena bij de schouders en leî ze den schoonen visscher in de armen:
‘Zie dat gij mijne schuld betaalt’ sprak hij.
‘Ik zal mijn best doen’ stamelde blozend het meisje.




(1) De lezer vergete niet, dat er vele jaren verloopen zijn, sinds ik en Hendrik Blankenberg bezochten. Heden ten dage is het visschersdorp inderdaad een net badplaatsken geworden met hotels, koffijhuizen, paviljoenen, casino's en zelfs een kursaal op den zeedijk. Met het graven eener wezentlijke haven wordt eerlang aanvang genomen.

