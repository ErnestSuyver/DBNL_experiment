



Vaderlandsche Letteroefeningen 
Jaargang 1823


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1823.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1823.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1823.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1823.

[deel 1, pagina 653]
REGISTER VAN DE BOEKBESCHOUWING.

A.
Aankondiging van den op handen zijnden Gelukstaat.	59
Acta (Nova) Literaria Societatis Rheno-Trajectinac. Pars I. Traj. ad Rhen. apud J. Altheer.	98
Aikin, (Lucia) Het Leven en de Regering van Elizabeth. IIde D. Amst. bij J.C.v. Kesteren.	237
Almanak voor Vrouwen door Vrouwen. 1823. Rott. bij Mensing en v. Westreenen.	41
- voor het Verstand en Hart. 1823. Amst. bij C. Schaares.	41
- (Amsterdamsche) tot Nut en Vermaak. 1823. Amst. bij de Gebr. v. Arum.	41
Amerikaan. (De) Blijspel. Gron. bij J. Oomkens.	419
Antikritiek van N.G.v. Kampen.	176
- van N. Swart.	220
- van A. de Jong.	419
Antoine, (A.) De bange Kinderen verbeterd. Devent. bij A.v.d. Sigtenhorst.	380
Apophthegmen, of Gouden Spreuken van P.C. Hooft. Amst. bij G. Portielje.	379
Arnott, (A.) De laatste Levensdagen enz. van Napoleon Bonaparte. Amst. bij C.L. Schleijer.	218
Atheensche Brieven. Iste D. Leeuw. bij Steenbergen v. Goor.	19
B.
Bakker, (G.) Osteographia Piscium etc. Groning. apud W.v. Boekeren.	275
- - Hulpmiddel tot redding bij Brand. Gron. bij W.v. Boekeren.	540
Belzoni, (G.) Reizen in Egypte en Nubië, enz. IIde D. Gron. bij W. Wouters.	557
Beschrijving (Korte) der Boeken, door L.J. Koster gedrukt, enz.	410
Bevestigingsleerrede. Leeuw. bij J.W. Brouwer.	629
Bilderdijk, (W.) Het Buitenleven, in vier Zangen. (Naar Deltllc.) Tweede Druk. Rott. bij J. Immerzeel, Jun.	36


[deel 1, pagina 654]

Bilderdijk, (W.) Krekelzangen. Iste D. Rott. bij J. Immerzeel, Jun.	121
- - IIde D.	247
- - De Bezwaren tegen den Geest der Eeuw van I. da Costa toegelicht. Leyd. bij L. Herdingh en Zoon.	600
Blair, (H.) Zedekundige Schoonheden. Tweede Druk. Haarl. bij de Wed. A. Loosjes, Pz.	37
Boer, (Francijntje de) Nieuwe Dichtproeven. Amst. bij G.J.A. Beijerinck.	76
Bosscha, (J.) Grieksche Themata, enz. Vierde Klaste. Breda, bij W.v. Bergen en Comp.	627
Boxman, (A.) Gedichten. Rott. bij J. Immerzeel, Jun.	619
- - (Tweede Verslag.)	645
Briefwisseling over den John Howard van J.L. Nierstrasz, Jun. Amst. bij G.J.A. Beijerinck.	259
Brink, (A.) Aanmerkingen over de Prof. Boeken des O.V. Iste St. Leeuw. bij J.W. Brouwer.	184
Bruining, (G.) Algemeen Aardrijkskundig Woordenboek. IIde St. D-I. Rott. bij Arbon en Krap.	563
Bundel, uitgegeven door de Kon. Maatsch. te Brugge. Brugge, bij Bogaert-Verhacghe.	497
C.
Camper, (P.) De Fenicische Vrouwen. Treurspel, naar Euripides. Zutph. bij H.C.A Thieme.	576
Capadose, (A.) Bestrijding der Vaccine, enz. Amst. bij C.G. Sulpke.	600
Chalmers, (T.) Het Bewijs en Gezag der Christelijke Openbaring. Haarl. bij J.L. Augustini.	5
Christemeijer, (J.B.) Vrolijke Tafereelen. Amst. bij J.C.v. Kestoren.	460
Clarisse, (J.) Aanleiding tot huisselijke Godsdienstoefening. Isten D. 1ste St. 's Hag. bij de Wed. J. Allart en Comp.	315
Consbruch, (C.W.) Geneeskundig Handboek voor praktische Artsen. IIde D. Amst. bij R.J. Berntrop.	142
Coquerel, (A.L.C.) Les dangers des grandes Villes. Sermon. à Amst. chez S. Delachaux.	228
Costa, (I. da) Bezwaren tegen den Geest der Eeuw. Leyd. bij L. Herdingh en Zoon.	465
Cramer, (A.) De Bogchels mijner Luimen. Iste D. Amst. bij J.C.v. Kesteren.	174
- - IIde D.	652
D.
Den Vicaris Generael Verheylewegen in zijn waer daglicht gesteld, enz. Amst. bij J.C.v. Kesteren.	317


[deel 1, pagina 655]

Des Christens toekomstige heerlijkheid. Leerrede. 's Hertogenb. bij H. Palier en Zoon.	315
Doijer, (A.) Hulde aan Chrysostomus. IIde St. Zwolle, bij H.A. Doijer.	179
- - Vraagboek over de Wet der Tien Geboden, enz. Zwolle, bij H.A. Doijer.	595
- - Invallende Gedachten. Zwolle, bij H.A. Doijer.	595
Donker Curtius, (H.H.) Leerrede tot gedachtenis van Do. Post. Arnh. bij P. Nijhoff.	629
Dorp (Het) der Goudmakers. Amst. bij ten Brink en de Vries.	38
Drie Gebroeders (De) Belestijn. Amst. bij C. de Vries, enz.	308
E.
Ebersbach, (C.H.) Predigt zur Feyer seiner 25 jährigen Amtsführung, u.s.w. Amst. bey M. Westerman.	102
Edgeworth, (Mistriss) Verveling. Gron. bij W. Wouters.	377
Egeling, (L.) Leerrede. Leyd. bij de Wed. D. du Saar, enz.	10
- - De Weg der Zaligheid, naar het beloop des Bijbels. IIde D. Amst. bij C. Covens.	139
Egyptische (De) Tooverstaf. II Deelen. 's Hag. bij de Wed. J. Allart en Comp.	343
Ekker, (A.) Specimen etc. Traj. ad Rhen.	553
Eunapius Sardianus, cum Notis J.F. Boissonadii et D. Wyttenbachii. Vol. I. Amstelod. apud P. den Hengst et Fil.	79
Eyk, (J. van) Bijbeloefening over de Handelingen der Apostelen. Amst. bij A.B. Saakes.	441
F.
Feith, (R.) De Ouderdom. Tweede Druk. Rott. bij J. Immerzeel, Jun.	36
- - Het Graf. Tweede Druk. Rott. bij J. Immerzeel, Jun.	36
- - Thirsa. Treurspel. Vierde Druk. Rott. bij J. Immerzeel, Jun.	36
Fischer, (C.A.) Reis van Livorno naar Londen. II Deelen. Leeuw. bij Steenbergen v. Goor.	639
Fisher, (A.) Dagboek eener Ontdekkingsreis naar de Noorder Poolstreken. Dordr. bij Blussé en v. Braam.	482
Floh, (J.H.) Volksgeluk is, zonder Volksdeugd, onbestaanbaar. Zwolle, bij J.L. Zechuisen.	349


[deel 1, pagina 656]

G.
Gedachten (Vrije) van een' Ingeland van Rijnland, enz. Leyd. bij D. du Mortier en Zoon.	446
Geer (B.R. de) en G.B. Reddingius, Handleiding tot het lezen van den Bijbel. 's Hag. bij de Wed. J. Allart en Comp.	345
Gelder, (J. de) Memorie over het Ontwerp van den Baron van Lijnden van Hemmen. Leyd. bij D. du Mortier en Zoon.	449
Gelpke, (A.H.) Over het oorspronkelijke Volk der Aarde. Amst. bij de Wed. G.A. Diederichs en Zoon.	276
Glasbergen, (M.) Kerkel. Redev. ter viering van het 25 jarig Jubilé van J. van Santen. Amst. bij J.B. Gortmans.	12
Godsdienstig Jaarboekje voor bijzondere en huisselijke stichting. Amst. bij G. Portielje.	88
Goedkoop, (A.) De waarde der Overleveringen onderzocht, enz. Rott. bij J.v. Baalen.	388
Gravenweert, (J. van 's) De Ilias van Homerus. IVde D. Amst. bij J.v.d. Hey.	530
Groenewoud, (J.C. Swijgh.) Oratio. Groning.	429
Gutmann, (H.K.) Keur van Zedelijke Verhalen. 1ste D. Amst. bij Schalekamp en v.d. Grampel.	627
H.
Haafner, (J.) Reize naar Bengalen, enz. Amst. bij J.v.d. IIey.	209
Hazelhoff, (A.) Tijdkorter voor 1823. Gron. bij A. Hazelhoff.	41
Hein, (G.H.) Het gewin van den dood eens Christens, enz. Gron. bij J. Römelingh.	100
Heldhaftige (De) Bevrediging van Palembang. Rott. bij Arbon en Krap.	358
Heliodora, de Grieksche Luitspeelster. II Deelen. Rott. bij M.J. Lelijvelt.	173
Hermbstädt, (S.F.) Raadgever voor den Burger en Landman. IIIde Deel. Gron. bij J. Römelingh.	556
Heude, (W.) Reis op de Perzische Golf, enz. Amst. bij G.J.A. Beijerinck.	145
Heusden, Jz. (C.J. van) Merkw. Voorbeelden uit de hedend. Lijfstraff. Regtspleging. Breda, bij W.v. Bergen en Comp.	25
- - - - - en A.J.M. van Heusden, Regtsk. Opmerkingen en Geneesk. Proeve wegens Verwondingen. Breda, bij W.v. Bergen en Comp.	105


[deel 1, pagina 657]

Heusden, Jz. (C.J. van) Aanmerkingen omtrent den Eed. 's Hertogenb. bij H. Palier en Zoon.	258
- - (J.A.M. van) Specimen Physiologicum inaug. etc. Lugd. Bat.	62
Heyningen, (H. van) Bijbelsch Handboek voor alle Christenen. 's Hag. bij de Wed. J. Allart en Comp.	387
Hijmans, (H.S.) Verhandelingen over de Genees- en Heelkunde. Iste D. Rott. bij J. Hendriksen.	189
Hoeven, (J. van der) Dissertatio de Sceleto Piscium. Lugd. Batav. apud L. Herdingh et Fil.	275
Hoogendorp, (Maria) De Beoefeningsleer des Christendoms, enz. 's Hag. bij de Wed. J. Allart en Comp.	231
Hoogvliet, (J.M.) Specimen de Bione Borysthenita caet. Leid.	552
Houte, (H.J. van) Verhandeling over de Hoofdwonden. Amst. bij R.J. Berntrop.	478
- - - - Onderzook wegens de ontsteking der Hersenvliezen. Utr. bij S. Alter.	478
Huisboekje voor Echtgenooten en Trouwgezinden. Amst. bij Wijsmuller en Zoon.	219
Hull, (W. van den) Essai d'une explication Géologique etc. Paris et Amst. chez G. Dufour.	269
I. en J.
Jacobs, (F.) Alwin en Theodoor, enz. Tweede Druk. Amst. bij ten Brink en de Vries.	628
Ida van Falkenstein. Tooneelspel. Gron. J. Oomkens.	418
Jenner, (E.) Brief aan C.H. Parry. Rott. bij J. Hendriksen.	190
Iets, aangaande een Vaderl. Verlichtingskwispedoor. Gron. bij J. Römelingh.	264
Jong, (A. de) Den Aarts-Vader. Jacob, enz. in rijm gebracht. Utr. bij J.C. Fluck.	370
Jouy en A. Jay, (E.) De Kluizenaars in de Gevangenis. Iste D. Amst. bij G.J.A. Beijerinck.	533
Jussieu, (L.P. de) Anthon en Maurits. Nieuwe Uitgave. Amst. en Leeuw. bij G.J.A. Beijerinck en G.T.N. Suringar.	458
K.
Kampen, (N.G. van) Beknopte Geschiedenis der Letteren en Wetenschappen in de Nederlanden. IIde D. 's Hag. bij de Wed. J. Allart en Comp.	106
- - - - Geschiedenis van de Fransche Heerschappij in Europa. VIde en VIIde D. 's Hag. bij de Wed. J. Allart en Comp.	397
- - - - Verdediging van het Goede der XIXde Eeuw, enz. Haarl. bij de Erven F. Bohn.	589


[deel 1, pagina 658]

Kirckhoff, (J.R.L. de) Observations Médicales etc. Utr. chez J.v. Schoonhoven.	233
- - - - - Hygiene Militaire, etc. Anvers, chez J. Jouan.	633
Kist, (E.) Laatste Leerredenen over verschillende Onderwerpen. Dordr. bij Blussé en v. Braam.	141
- (N.C.) De Nagedachtenis van Ew. Kist, enz. Tiel, bij C. Campagne.	270
Klijn, (H.H.) Nieuwe Gedichten. Iste D. Amst. bij J.v.d. Hey.	300
Koning, (A. de) Bevestigingsrede. Breda, bij W.v. Bergen en Comp.	101
Kotzebue, (O. von) Ontdekkingsreis in de Zuidzee, enz. Iste en IIde D. Amst. bij J.v.d. Hey. (Tweede Verslag.)	80
Krauss, (J.C.) Verhandeling over den aard enz. der Geneesmiddelen. Amst. bij L.v. Es.	14
- - - Nadere Overweging derzelve. Amst. bij L.v. Es.	14
Kuiper, (J.) Lijkrede op U.R. Dijkstra. Leeuw. bij J. Proost.	409
L.
Lafontaine, (A.) De Wegen des Noodlots. Amst. bij C.L. Schleijer.	416
Lambin, (J.J.) Zegeprael bij Nieupoort. IJpre, bij Annoy-Vandevijver.	497
Langsdorff, (G.H. van) Reis rondom de Wereld. IIIde en IVde D. Amst. bij J.C.v. Kesteren. (Tweede Verslag.)	80
Lassus, (P.) Heelkundige Ziektekunde. Isten D. 1ste Stuk. Amst. bij G.J.A. Beijerinck.	354
Leerredenen, betrekkelijk de Luth. N. Kerk te Amsterdam, door C.H. Ebersbach enz. Amst. bij H. Blikman.	56
- over Israëls Messias. Amst. bij de Wed. G.A. Diederichs en Zoon.	633
Leonardo Monte-Bello, enz. II Deelen. Utr. bij J.v. Schoonhoven.	39
Lettertuintje voor de vlijtige Jeugd. Amst. bij J.P. Wijsmuller en Zoon.	380
Levensschets van A. von Kotzebue. Rott. bij J. Immerzeel, Jun.	257
Lijnden van Hemmen, (F.G. Baron van) Verhandeling over de Droogmaking der Haarlemmer-Meer. 's Hag. en Amst. bij de Gebr. van Cleef.	213
- - - (Tweede Verslag.)	242


[deel 1, pagina 659]

Lijnden van Hemmen, (F.G. Baron van) Antwoord op de vrije Gedachten, enz. 's Hag. en Amst. bij de Gebr. v. Cleef.	448
- - - Aanteekeningen op de Memorie van den Hoogl. J. de Gelder. 's Hag. en Amst. bij de Gebr. v. Cleef.	452
Link, (H.F.) De Voorwereld en de Oudheid, door de Natuurkunde opgehelderd. Iste D. Amst. bij de Wed. G.A. Diederichs en Zoon.	276
Loo, (T. van) Voorlezingen in de Kon. Maatsch. te Brugge. Brugge, bij Bogaert-Verhaeghe.	497
Loosjes, (V.) Zedekundige Uitspanningen. Haarl. bij de Wed. A. Loosjes, Pz.	342
Loots, (C.) Feestzang, bij het vierde Eeuwfeest der Boekdrukkunst. Amst. bij J.v.d. Hey.	411
Lorenzo de Valzini. Rott. bij M.J. Lelijvelt.	217
Loveday, (D.) Nadere Ophelderingen, enz. Haarl. bij de Wed. A. Loosjes, Pz.	327
Lublink, de Jonge, (J.) Verhandelingen. II Deelen. Rott. bij J. Immerzeel, Jun.	615
Luim en Ernst, of Eijerspreekwoorden. Iste en IIde St. Rott. bij N. Cornel.	538
M.
Magazijn der Geneeskunde, enz. VIden D. 1ste St. Rott. bij J. Hendriksen.	235
Manuel, Redevoering. Amst. bij J.C.v. Kesteren.	328
Mastenbroek, (F.) Zedelijke Verhalen uit den Bijbel. Sneek, bij F. Holtkamp.	455
Mebius, (T.E.) Bijbeloefeningen over Lukas I, enz. Leeuw. bij J.W. Brouwer.	99
Meeuse, (C.) Godsdienstig Handboek voor Zeelieden. Iste St. Middelb. bij de Gebr. Abrahams.	347
Meijer, Jun. (H.) Gedichten. Haarl. bij de Wed. A. Loosjes, Pz.	619
Mérat, (F.V.) Verhandeling over het Metaalkolijk, enz. Amst. bij C.L. Schleijer.	554
Merkwaardigheden uit het Leven van Hardy Vaux. II Deelen. Amst. bij de Wed. G.A. Diederichs en Zoon.	418
Merxlo, (H.J.) Disputatio inaug. etc.	295
Mevrouw Braafhart met hare Kinderen. Amst. bij C. Schaares.	220
Moll (A.) en C. van Eldik, Praktisch Tijdschrift voor de Geneeskunde. Iste St. Gorinch. bij J. Noorduyn.	187
- - - Handboek tot de de Leer der Teekenen,	


[deel 1, pagina 660]

enz. IIden D. 1ste en 2de B. Gorinch. bij J. Noorduyn.	319
Mollien, (G.) Reis in de Binnenlanden van Afrika. Dordr. bij Blussé en v. Braam.	489
Morgan, (Lady) Italië en de Italianen. Iste en IIde D. Leeuw. bij Steenbergen v. Goor.	560
Muller, (J.G.) Aan Serena. Gron. bij W. Zuidema.	171
- (J. von) Algemeene Geschiedenis. IIde D. Haarl. bij de Erven F. Bohn.	196
Muntinghe, (H.) Pars Theologiae Christianae theoretica. Edit. secunda. Tom. II. Gron. apud J. Oomkens.	137
Musonii Rufi (C.) Reliquiae et Apophthegmata. Harlemi, apud Vid. A. Loosjes, Pz.	165 en 199
N.
Nederlandsche Muzen-Almanak. 1823. Vijfde Jaar. Rott. bij J. Immerzeel, Jun.	129
Nierstrasz, Jun. (J.L.) John Howard. Dichtstuk. Leeuw. bij G.T.N. Suringar.	117
Nieuwenhuys, (F.L.A.) Verbeterde bereiding van de Kinaloogzouten. Amst. bij J.v.d. Hey.	390
O.
Ockerse, (C.F.R.) Specimen therapeuticum de Mercurio dulci. Utrecht, bij J. Altheer.	599
O'Meara, (B.E.) Napoleon in ballingschap. Iste D. Dordr. bij Blussé en v. Braam.	155
- - - IIden D. 1ste St.	290
Onderdewijngaart Canzius, (J.H.) Eerdienst, bij de 25ste Verjaring van Christo Sacrum. 's Hag. bij W.K. Mandemaker.	268
Ontwerp van een Vaderlandsch Verlichtingskwispedoor. Gron. bij J. Oomkens.	87
- wegens een Genootschap voor Gevangenen. Leeuw. bij G.T.N. Suringar.	259
- (Het) van Droogmaking van het Haarlemmer-Meer, enz. Leyd. bij J.W.v. Leeuwen.	445
Oud-Hollandsche (De) Kermisparnas, enz. Nieuwe Druk. Amst. bij J.C.v. Kesteren.	463
Outhuys, (G.) Geschiedkundig Verslag der Biblia Polyglotta. Fran. bij T.J. Tuinstra.	475
Overdenkingen, aan den Godsdienst geheiligd, enz. II Deelen. Gron. bij W. Wouters.	547
P.
Palm, (J.H. van der) Bijbel. IVde St. Leyd. bij D. du Mortier en Zoon.	133


[deel 1, pagina 661]

Palm, (H. van der) Redevoering op het vierde Eeuwfeest der Boekdrukkunst. Haarl. bij V. Loosjes.	511
- - - - Tiende zestal Leerredenen. Leyd. bij D. du Mortier en Zoon.	541
- - - - Bijbel voor de Jeugd. XIIde St. Leyd. bij D. du Mortier en Zoon.	585
Parry, (W.E.) Reis ter ontdekking van eene N.W. doorvaart uit de Atlantische in de Stille Zee. Amst. bij J.v.d. Hey.	482
Pellecom, (A.N. van) Gedichten. Iste D. Breda, bij W.v. Bergen en Comp.	365
Philopaedion. Tijdschrift voor de Jeugd. Jaargang 1822. Amst. bij A. Vink.	626
Pichler, (Carolina) De Medeminnaars. II Deelen. Amst. bij C.L. Schleijer.	132
Pieter, of de Gevolgen der Onkunde. Amst. bij ten Brink en de Vries.	584
Prins, (Is.) Leerredenen over de hooge waarde des Bijbels. Dordr. bij Blussé en v. Braam.	475
Proeve van Bijbeloefeningen over Jo. IX. Rott. bij A. May v. Vollenhoven.	421
R.
Reinwardt, (C.G.) Redevoering. Uit het Latijn, door Siegenbeek. Amst. bij J.v.d. Hey.	408
Ribbe, (J.C.) Onderrigt wegens de Huis- en winstgevende Dieren. Gron. bij J. Oomkens.	514
Ricklefs, (F.R.) Chronologische Tabellen, enz. Gron. bij W.v. Boekeren.	577
Ridder Golo, of Onschuld en Misdaad. II Deelen. 's Hag. bij W.K. Mandemaker.	172
Robert et Chevallier, Le troisieme Jubilé sémi-séculaire de la Maison des Orphelins Wallons. Amst. chez les Héritiers H. Gartman.	265
Robinson, (W. Davis) Gedenkschriften der Omwenteling in het Rijk van Mexico. Haarl. bij de Erven F. Bohn.	519
Rosenmuller, (G.H.) Geschenk aan Jongelingen en jonge Dochters. Zaltboemel, bij J. Noman.	418
Ross, (J.) Reizen naar IJsland en de Baffinsbaai. 's Hag. bij W.K. Mandemaker.	32
Roy, (J.J. le) De zuivere Zedelijkheid de Grondslag van het ware Christendom. Dordr. bij Blussé en v. Braam.	309
S.
Sandbrink, (J.G.H.) Disquisitio etc.	381


[deel 1, pagina 662]

Sandelin, Cats zedelijke en meest bijzondere schoonheden. Brugge, bij Bogaert-Verhaeghe.	497
Sannes, (Iz.) Afscheidsrede. Gron. bij W. Zuidema.	629
Scheltema (J.) en J. Koning, Vier Brieven, enz. Haarl. bij de Wed. A. Loosjes, Pz.	410
Schets van het Leven enz. van J.H. van Swinden. Amst. bij P. den Hengst en Zoon.	338
Schilderijen (Treffende) voor de Jeugd. Gron. bij W. Wouters.	464
Schippers, (S.W.) Grieksche Woordenschat. Gron. bij J. Römelingh.	261
Schmidt-Phiseldek, (C.F. von) Europa en Amerika, enz. Amst. bij de Wed. G.A. Diederichs en Zoon.	437
Scholten, (J.J.) Leerredenen. Amst. bij W. Brave.	177
- (W.) Leerrede ter Inlijving van een Israëlitisch Huisgezin. Zutph. bij H.C.A. Thieme.	629
Schouten, (J.) De Eer der Vrijmetselarij gehandhaafd. Lierzang. Rott. bij J. Immerzeel, Jun.	340
- (H.J.) Verhandeling over de Hoofdwonden. Amst. bij R.J. Berntrop.	477
Schrant, (J.M.) Verhandelingen over den Bijbel. Rott. bij J.J. Thompson.	221
Schubert, (G.H.) Rozengaard. Iste D. Gron. bij W.v. Boekeren.	351
Schutze, (S.) De Koning van gisteren. Blijspel. Gron. bij J. Oomkens.	583
Senden, (G.H. van) Leerrede ter Inwijding van een Orgel. Gron. bij W. Zuidema.	629
Serrurier, (J.F.) De Buitenman. Iste en IIde D. en IIIden D. 1ste St. 's Hag. bij S. de Visser.	392
Simons, (A.) Feestviering, enz. Amst. bij J.v.d. Hey en Zoon.	571
Sonnleithner, Over en weêr. Blijspel. Gron. bij J. Oomkens.	584
Spandaw, (H.A.) Lofrede op Willem I. Gron. bij J. Oomkens.	334
Speelman, (R.) Ter beoefening aangewende Vertoogen over Rom. VIII. Z. Boemel, bij J. Noman.	424
Staat van Engeland in het begin van 1822 beschouwd, enz. Amst. en 's Hag. bij de Gebr. v. Cleef.	63
Stratingh, Ez. (S.) Scheikundige Verhandeling over de Cinchonine en Quinine. Gron. bij J. Oomkens.	103
Strauss, (F.) De Doop in de Jordaan. Amst. bij J.v.d. Hey.	508
Streit, (J.W.A.) Konstantinopel in 1821. Amst. bij ten Brink en de Vries.	299


[deel 1, pagina 663]

Stuart, (M.) Vaderlandsche Historie, enz. IIde D. Amst. bij E. Maaskamp.	610
Suasso de Lima, (J.) Gedichten. Amst. bij N. Cotray.	306
Suringar, (W.H.) Redevoering voor- en over Neêrlands Jongelingschap. Leeuw. bij G.T.N. Suringar.	453
Swaan, (J.S.) Jona en Esther. Amst. bij A. Vink.	176
Swart, (N.) Almanak voor het Schoone en Goede. 1823. Amst. bij G.J.A. Beijerinck.	41
- - Leerredenen. Amst. bij G.J.A. Beijerinck.	89
- - Levensgeschiedenissen voor jonge Lieden. Vde D. Leyd. bij D. du Mortier en Zoon.	538
- - Ernst en Karel, voor Jongelingen. Amst. bij G.J.A. Beijerinck.	567
T.
Tafereelen uit de Tijden der Kruistogten. Iste D. Franek. bij G. IJpma.	254
Thuessink, (E.J. Thom. à) Verslag over het al of niet besmettelijke der Gele Koorts. Amst. bij Pieper en Ipenbuur.	431
Tijdeman, (B.F.) J. Kisselius en J. Schouten, Hulde aan de Nagedachtenis van Ew. Kist. Dordr. bij J. de Vos en Comp.	272
Toreno, Geschiedk. Overzigt der Staatsomwenteling van Spanje. Amst. bij J.C.v. Kesteren.	190
Tzschirner, (H.G.) Protestantismus en Katholicismus. Dev. bij A.J.v.d. Sigtenhorst.	636
U.
Uilkens, (J.A.) Almanak. 1823. Gron. bij J. Oomkens.	41
Uitboezeming, bij den dood van J.H. van Swinden. Amst. bij de Gebr. v. Arum.	338
Uren, aan den Godsdienst gewijd. IIIde tot VIIIste D. Amst. bij ten Brink en de Vries.	383
- der Eenzaamheid. Amst. bij J.F. Gampert.	550
V.
Venturini, (C.) Geschiedenis van Spanje. IIde D. Amst. bij Visser en Comp,	29
Verhaal van eene Ontdekkingsreis naar de Zaïre. Iste D. Rott. bij Arbon en Krap.	402
Verhandelingen (Nieuwe) van het Provinc. Utrechtsch Genootschap. IIde D. Utr. bij J. Altheer.	528
Verlichtingskwispedoor. (De) Gron. bij J. Römelingh.	264
Visscher, (L.G.) De Herder op het Slagveld te Nieuwpoort. Brussel, bij Brest v. Kempen.	498
Visser, (H.W.C.A.) Bijbeloefeningen over den Brief	


[deel 1, pagina 664]

van Paulus aan de Filippensen. Sneek, bij F. Holtkamp.	421
Vloten (W. van) en N.S. Hoek, Viertal Leerredenen. 's Hertogenb. bij H. Palier en Zoon.	314
Vogelenzang, (P.) Vertoog over het bestaan eener Ziel bij de Dieren. 's Hertogenb. bij E. Lion en Zonen.	61
Voigtländer, (J.F.) Het Ontwerp van het Godsrijk opengelegd. Amst. bij Mortier, Covens en Zoon, enz.	505
Volksliedekens, (XII) door Democriet. Haarl. bij V. Loosjes.	411
Vosmaer, (J.) Apothekers Woordenboek, enz. Iste D. Zutph. bij H.C.A. Thieme.	596
Vrolik, (W.) Dissertatio Anat. Pathol. etc. Amst.	515
W.
Wassenberghii (E.) Oratio Eucharistica etc. Leeuw. bij J. Proost.	363
Wenning, (C.H.) Verkorte Mythologie. Zutph. bij H.C.A. Thieme.	262
Werken der Holl. Maatsch. van Fraaije Kunsten en Wetenschappen. Vden D. 2de St. Leyd. bij D. du Mortier en Zoon.	525
Weytingh, (H.) Historia Graecorum et Romanorum Literaria. Hagae Com. apud Vid. J. Allart et Soc.	580
Wijk, Rz. (J. van) Algemeen Aardrijksk. Woordenboek. II Stukken. B-H. Dordr. bij J. de Vos en Comp. en J. Pluim de Jaager.	563
Willemier, (D.) Chrestomathia Ciceroniana. Traj. ad Rhen. apud J. Altheer.	536
Willems, (J.F.) Redevoering bij de Prijsuitdeeling te Antwerpen.	498
- - - bij 's Konings komst te Antwerpen. Antw. bij de Wed. J.S. Schoesetters.	498
Willes, (B. van) Proeve eener Overeenstemming der Evangelisten. Iste St. Gorinch. bij J.v.d. Wal.	1
Winter (De gestrenge) van 1822 en 1823 beschouwd, enz. Amst. bij de Gebr. Diederichs.	535
Y.
Ypey (A.) en I.J. Dermout, Geschiedenis der Nederl. Herv. Kerk. IIde D. Breda, bij W.v. Bergen en Comp.	45
Z.
Zimmermann, (E.A.W. von) De Aarde en hare Bewoners. Xde D. Haarl. bij de Erven F. Bohn.	322
Zubli, (A.J.) Nagelatene Poëzij. 's Hag. bij de Wed. J. Allart en Comp.	70


[deel 2, pagina I]
MENGELWERK,

voor

1823.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDEAS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1823.
MENGELWERK.
Te AMSTERDAM, bij G.S. LEENEMAN van der KROE
en
J.W. IJNTEMA.
1823.

[deel 2, pagina V]
INHOUD

VAN HET

MENGELWERK

Gedachten omtrent de Doodstraf.	1
Berigten omtrent de Minerale Wateren van Ems. Door den Hoogleeraar e.j. thomassen a thuessink, te Groningen.	7
Het Leven en de Wandelingen van Meester maarten vroeg. - XII. Uit zijn Leven; verzinsel en waarheid.	18
Viertal Brieven, over de Tentoonftelling, te Amsterdam, der Kunstwerken van nog in leven zijnde Nederlandsche Meesters, van den jare 1822. (Eerste en tweede Brief.)	23
Iets over de Balletten op den Amsterdamschen Schouwburg.	34
Fragment van een Gesprek tusschen een' Vrederegter en een' onteerden Vader.	40
Twee karakteristieke Trekken van Keizer alexander van Rusland.	42
Aan mijnen Vader, op zijn' Verjaardag. Dichistukje.	43
Licht, vrije Pen, en vrije Tong.	48
Het Menschelijk Leven. Eindrijmen.	48
Redevoering, over de Volksverlichting. Door den Eerw. s.e. wieling, Leeraar der Doopsgezinde Gemeente te Zaandam.	49
Berigten omtrent de Minerale Wateren van Ems. (Vervolg en slot van bl. 18.)	64
Treffend Verhaal van de laatstvoorgaande Uitbarsting van den Vesuvius, in het begin des verstreken' Jaars, door een' Ooggetuige.	76
Reisje van Amsterdam naar Leeuwarden.	84
Iets voor Oudheidminnaars.	92
Nachtelijk Natuurtooneel aan de Sinnamari, in Guayana.	93
De Turksche Wreedaard.	96
De Keizer van China op het Congres te Aken.	96
Het eerste en grootste Levensgevaar van frederik den grooten. Door hildebrandt.	98


[deel 2, pagina VI]

Het Nieuwjaarswenschen. Door j.w. ijntema.}Dichtstukjes.	101
Het Trouwklokje; of: Er loopt wat van Sint Anna onder. Eene Legende. Door denzelfden.}Dichtstukjes.	103
Schitterend Woord.	104
Ridderördes.	104
Bedenkingen, naar aanleiding eener opgegevene Prijsvraag van de Hollandsche Maatschappij der Wetenschappen. Door m. roelofswaert, te Delft.	105
Het Magnetismus zedekundig en godsdienstig beschouwd. Door den Hoogleeraar c.w. hufeland, te Berlijn.	120
Viertal Brieven, over de Tentoonstelling, te Amsterdam, der Kunstwerken van nog in leven zijnde Nederlandsche Meesters, van den jare 1822. (Derde en vierde Brief.)	128
Nieuw Alphabet van en voor den Opmerker. (Letter K-O.)	139
Bijdrage tot de Karakterkennis des Generaals moreau.	142
Wraakzucht.	144
Vragen en Antwoorden.	145
Ongemeene Vruchtbaarheid van ééne Prinsessenboon.	145
De Nederlaag van quinctilius varus. Door d.j. veegens, te Haarlem.}Dichtstukjes.	146
De Vriend der Vrolijkheid.}Dichtstukjes.	148
De Invoering der Centen. Door j.w. ijntema.}Dichtstukjes.	150
Parijsche Zeden.}Anekdoten.	152
Bedienden.}Anekdoten.	152
Voorlezing, over de Handelstad Massilia, en derzelver invloed op de beschaving van Gallië. Door d.j. veegens, Eersten Praeceptor te Haarlem.	153
Het Magnetismus zedekundig en godsdienstig beschouwd. (Vervolg en slot van bl. 128.)	172
Verhaal van een Togtje in Suriname.	178
De Spectator. No. I.	188
Een Reis-avontuur.	193
Kinderpligt. Door w.h. warnsinck, bz. Dichtstukje.	197
Proeve van Onderzoek naar eene algemeen geldende oorzaak, waarom de Meesterstukken der Oudheid, in het gebied van Wetenschappen en Kunsten, in volgende tijdperken zeldzaam zijn geevenaard en schier nimmer overtroffen. Door w.h. warnsinck, bz.	201
Zeldzaam Voorbeeld van Zelfmoord door vrijwillige Uithongering.	206
Het Leven en de Wandelingen van Meester maarten vroeg. - XIII. Aanstalten tot eene Voorlezing.	209
De Spectator. No. II.	215


[deel 2, pagina VII]

Nieuw Alphabet van en voor den Opmerker. (Letter P-R.)	222
Een Reis - avontuur. (Vervolg en slot van bl. 197.)	223
Oorlog.	228
Tordenskiold en Koning frederik de IV van Denemarken. Eene ware Gebeurtenis.	229
Onfeilbaar Middel, om heimelijke Joden te ontdekken.	238
Iets over manuël, Lid van de Kamer der Gedeputeerden van Frankrijk.	239
Apropo's, ter zake van manuël.	242
Het Onweder. Door h. as. zoon doijer.}Dichtstukjes.	243
Het Levensboek. Door c. looijen.}Dichtstukjes.	245
Op de Beeldtenis van j.f. helmers. Door a.w. engelen.}Dichtstukjes.	248
Lijkpligt bij het Graf van jan hendrik van swinden, den 13 Maart 1823. Door j. teissedre l'ange.	249
Hulde aan de Nagedachtenis van den hoogberoemden Heere j.h. van swinden. Door j. brouwer.	254
Het Leven en de Wandelingen van Meester maarten vroeg. - XIV. De Voorlezing.	256
Bedenkingen, over de miskenning onzer Letterkunde door de Duitschers.	270
Napoleon vóór den Slag bij Bautzen. Door een Poolsch Officier.	284
Katakomben in Rusland.	287
Grondregels van ware Staatkunde.	288
De donkere zijde van den Soldatenstand.	289
Een woord over Vrijheid en Vrede.	290
Voorschrift van eenen Koning zoo als hij behoort te zijn.	290
De Verzoeking. Door Mevrouw elise rächler, geb. ehrhardt. Eene ware Gebeurtenis.	292
Verschijning van den Duivel, ter verhindering van Kerkroof.	294
Stomme, maar luid- en wèl-sprekende Taal.	296
Voorslag tot eene nieuwe Belasting.	296
Redevoering, over john howard. Door w.h. suringar, te Leeuwarden.	297
Iets, over hippocrates. Door c. pruys van der hoeven, Med. Doct. te Rotterdam.	318
De Spectator. No. III. Tobias op zijn' praatstoel.	329
Het Tweegevecht om een Snuifje. Verhaal.	337
Aan de Puinhoopen van het Heidensche Griekenland.	


[deel 2, pagina VIII]

Naar casimir de la vigne, door j. van harderwijk, rzn. te Rotterdam. Dichtstuk.	345
De schrandere Arts.	348
In Vino Veritas.	348
De niet neembare Vesting.	348
De gemoedelijke Verkwister.	348
De Joden. Door n. swart. Dichtstuk.	349
Het Leven en de Wandelingen van Meester maarten vroeg. - XV. De Gevolgen der Voorlezing.	357
Voetreis over den Simplon in 1813.	364
Vertoog, over de Geeselstraf, als onkiesch, onmenschelijk, ondoelmatig en onteerend.	372
De Spectator, No. IV.	388
Volksoverlevering, wegens de Kapel Mariahulp, aan het Vierwaldstätter Meer.	394
Vorstentrots.	395
Het Carrousel. Door j.w. ijntema. Dichtstukje.	395
Proeve eener Beschouwing der Voortreffelijkheid van het Menschelijk Gehoor boven de overige Zintuigen. Door j. robbers, Organist der Groote Kerk, enz. te Rotterdam.	397
Iets, aangaande de Koepokïnenting. Medegedeeld door j. de brauw, Med. Doct. te Woerden.	404
Voetreis over den Simplon in 1813. (Vervolg en slot van bl. 372.)	408
Bijdrage tot het vroegtijdig bestaan eener Nederlandsche Hervormde Gemeente te Norwith, in Engeland. Medegedeeld door den Baron van westreenen van tiellandt, te 's Gravenhage.	415
Verder Berigt omtrent de Baden te Bentheim. Door m.w. plagge, Med. Doct. en Badärts. Medegedeeld door Prof. thuessink.	417
De Spectator. No. V.	420
Nieuw Alphabet van en voor den Opmerker. (Letter R-V.)	424
Uittreksels uit het zedelijk Dagboek van eenen Zeereiziger.	428
Over den voorgenomen Moord van stanislaus augustus, den laatsten Koning van Polen. Uit een Handschrift.	432
List tegen List. Eene ware Anecdote.	437
Dreyssig, de grootste Violierkweeker.	440
Oordeel van een' Parijzenaar omtrent zijne Land- en Stadgenooten.	442
De nieuwe Cendrillon.	443


[deel 2, pagina IX]

Motief van een' Waaghals.	444
Navolgenswaardig Volksgebruik.	444
Proeve eener Beschouwing der Voortreffelijkheid van het Menschelijk Gehoor boven de overige Zintuigen. (Vervolg en slot van bl. 404.)	445
Het Animalisch Magnetisme in Frankrijk. Door g. bakker, Professor te Groningen.	458
Scheikundig Onderzoek van den Metselkalk der Kerk te Rinsmageest, in Vriesland. Door jan constantijn driessen, Phil. et Med. Doct. te Groningen.	469
De Spectator. No. VI.	477
Napoleon's Denkbeelden van den Godsdienst.	484
Juliaan's Winterverblijf te Parijs.	487
Verslag der openlijke Aanneming van een twintigtal Militaire Gevangenen tot Leden der Hervormde Gemeente, op den 24 Junij 1823, in het Huis van Correctie te Amsterdam.	488
Iets, betrekkelijk den Spaanschen Generaal, Don francisco thomas morales. (Oorspronkelijke Mededeeling.)	492
Op het vierde Eeuwgetijde van de Uitvinding der Boekdrukkunst door lourens janszoon koster te Haarlem, gevierd den 10 en 11 Julij 1823. Door g.h. reinhart, te Amsterdam. Dichtstukje.	499
Raad van eenen Vader aan zijnen Zoon. Door h. van loghem, te Deventer. Dichtstukje.	501
Vlugtige Beschouwing van het Menschelijk Ligchaam, als een bewijs des bestaans van een alwijs Opperwezen. Door n. swart.	505
Scheikundig Onderzoek van den Metselkalk der Kerk te Rinsmageest, in Vriesland. (Vervolg en slot van bl. 476.)	522
De viering van het vierde Eeuwgetijde der uitvinding van de Boekdrukkunst door lourens janszoon koster. Door w.h. warnsinck, bz.	531
De Kaukasus en zijn Voorhof. Volgens ker porter.	537
Olifanten op de Koord.	540
Kluchtige, doch belangrijke Verwisseling. Eene echte Anekdote.	543
De grondwettige Alleenheersching. Door a.f. sifflé. Dichtstukje.	545
Jan de wit. - Ministers. - Tegenhangers van twee Dichtstukjes van Mr. w. bilderdijk, voorkomende in de Krekelzangen.	547
De Vrijheid. Door Mr. a. boxman. Dichtstukje.	549


[deel 2, pagina X]

Op de een-en-vijftigste Verjaring van Z.M. den Koning der Nederlanden, 24 Aug. 1823. Door a.j. ten hagen, j.zn. Dichtstukje.	551
Het kan verkeeren. Door j.w. ijntema. Dichtstukje.	552
Proeve van een' berijmden Domper-Katechismus, in Vragen en Antwoorden, tusschen Meester en Leerling. Door j.w. ijntema.	553
Lofrede op fredrik hendrik.	557
Scheikundig Onderzoek van den Metselkalk der Kerk te Rinsmageest, in Vriesland. (Vervolg en slot van bl. 531.)	576
Staaltjes van de Zedekunde der Jezuiten.	587
Eenige Bijzonderheden omtrent den St. Pietersberg, bij Maastricht; medegedeeld in een' gemeenzamen Brief, door j. van renesse, te 's Gravenhage.	589
Nieuw Alphabet van en voor den Opmerker. (Letter W.)	597
Proeve eener Overzetting van de Reijen in het Treurspel, Christus patiens, van huig de groot. Door den Eerw. i. sannes, V.D.M. te Veendam. Iste en IIde Reizang.	599
Bijbelgenootschap en Bijbelverspreiding.	605
Vaderlandsche Wensch.	606
De Rezeda en de Stokroos. Fabel. Door michiel adriaan.	606
De gemoedelijke Kleermaker. Door j.w. ijntema.	607
De Luchtballon.	608
Lofrede op fredrik hendrik. (Vervolg en slot van bl. 576.)	609
Het Leven en de Wandelingen van Meester maarten vroeg. - XVI. Uit zijn Leven; verzinsel en waarheid.	629
Berigten, omtrent eene Kolonie van Krankzinnigen, te Geel, bij Antwerpen. Medegedeeld door den Heer j. de brauw, M.D. te Woerden.	633
Proeve eener Overzetting van de Reijen in het Treurspel, Christas patiens, van huig de groot. IIIde en IVde Reizang. (Vervolg en slot van bl. 604.)	641
Tweede en laatste Proeve van een' berijmden Domper-Katechismus.	646
De Moord der Gebroeders johan en cornelis de witt. Door a.w. engelen.}Dichtstukjes.	652
Elsje in de Stad. Door j.w. ijntema.}Dichtstukjes.	655
Zeemans-woord.}Dichtstukjes.	656
De Kleeding. Eene Voorlezing. Door h. van loghem.	657


[deel 2, pagina XI]

Waarneming van een scrophuleus ontaard Kniegewricht, en de afzetting van hetzelve. Door h.j. logger, Med. Chir. Doctor, Obstetricator enz., Stads Heelmeester te Leyden.	670
Tafereel der Uitbarstinge van den Vesuvius, op den 22 October 1822. Door een Ooggetuige, (den Heer c. schnitzer.)	677
De Spectator. No. VII.	683
De mislukte Expeditie tegen Portorico, 20 Sept. 1822.	689
Eene Vergadering der Methodisten te Jefferson-stad, in den Staat van Indiana, in Noord-Amerika. Door james flint.	695
Zeldzaam Voorbeeld van langen Slaap. Door c.f. john.	697
Aan een afgevallen Blad. Door c. looijen.}Dichtstukjes.	697
Sint michiel. Door a.c.w. staring.}Dichtstukjes.	700
Aan een' Bulhond onzes Tijds.}Dichtstukjes.	701
Eene Fabel uit de pen van napoleon.	702
Recept, om een echt Hoveling te worden.	703
Handel. Davinci. Wilhelm bauer.}Anekdoten.	703
Zeldzaam Veldprodukt.}Anekdoten.	703
Gevat Wederwoord.}Anekdoten.	704
Catalani en de Poedel.}Anekdoten.	704
Voorlezing, over den alouden roem der Stad Deventer, als kweekschool der echte geestbeschaving. Door j. verburg, Hoogleeraar der Oostersche Letterkunde.	705
Over den Generaal san-martin, en den tegenwoordigen toestand van Peru.	724
De Spectator. No. VIII.	735
De Dood van edward jenner. Door c.w. hufeland.	741
Opmerkelijke en welgestaafde Droom van twee Personen, ten zelfden tijde, en in dezelfde bewoordingen ter neder geschreven.	743
Iets, over Aap en Olifant.	747
List van een' Krankzinnige. Eene ware Gebeurtenis.	751
Het Gebed. Naar la martine. Door a.f. sifflé.	753
Regels van Mr. jacob cats over het Onderwijs, geschreven in de XVIIde Eeuw. Een Snuifje voor zulke Meesters, als de Heer da costa cum suis.	756
Verhandeling, over den beperkten invloed des Handels op de beschaving en welvaart der oude Volken. Door c. backer, Advocaat te Amsterdam.	757
Waarneming, omtrent de gelukkige Genezing eener	


[deel 2, pagina XII]

Phlegmasia dolens puerperarum. Door e. wichers, Med. Dr. te Middelstum, in Groningen.	772
Geschiedkundige Bijzonderheden, aangaande gabriel d'acosta, geleefd hebbende te Amsterdam, in het begin der XVIIde Eeuw.	775
Togtje naar Frederiksoord, Willemsoord, Wilhelmina'soord en de Ommerschans, in Julij 1823.	778
Verplaatsing van een geheel steenen Huis, zonder het af te breken.	792
Oon de Friezen, by it ontbleatjen fen it Kopstick fenne Rymer gysbert japicx, ynne St. Mertens Tjercke to Boalsert. (Door p. boeles, V.D.M. te Pingjum.)	793
De Golf van Baja, bij Napels. Naar la martine. Door a.f. sifflé.	795
Voor dezen en nu.	797
Godsdienstvriend, Dweeper, Huichelaar.	798
Sententie van een' Franschman over den Oorlog met Spanje.	800
Dapperheid en Kindermin.	800
Molière's Tartuffe.	800




2009 dbnl


_vad003182301_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1823




DBNL-TEI 1



2009-10-02

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1823
 
Zie: https://www.dbnl.org/tekst/_vad003182301_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Proeve eener Overeenstemming der Evangelisten. Door B. van Willes, Predikant te Nieuwland. Iste Stuk. Te Gorinchem, bij J. van der Wal. 1822. In gr. 8vo. 181 Bl. f 2-:-:

De wezenlijk geleerde, en niet alleen door zijn Akactemisch Twistschrift over het Evangelie van markus, maar ook door eenige andere meer of min uitvoerige Verhandelingen (zoo in de Bijdragen tot de Godgeleerde Wetenschappen, als in het Nieuw Christelijk Magazijn van krom en elders) als zoodanig bekende van willes geeft ons hier de vrucht van zijnen, gedurende elf jaren lang voortgezetten, arbeid, tot vinding eener overeenstemming (Harmonie) der vier Evangelisten. Hij gaat geheel zijnen eigenen gang. Hij gevoelde het groote nut eener aaneenschakeling der verhalen naar tijdsorde. Van den moeijelijken en geleerden arbeid zijner voorgangers in dezen had hij weinig nut, en is het alzoo met griesbach daarin eens, dat dezelve bijzonder weinig nog afdeed, te meer daar de vordering der Kritiek aangaande de bronnen, welke de Evangelisten hebben geraadpleegd, veel van denzelven vervallen doet; maar hij verschilt hierin van dien geleerden Duitscher, dat hij niet, zoo als deze, eene Harmonie hier nagenoeg voor onmogelijk houdt, noch ook dezelve, na 's mans bekende Synopsis, nu overbodig acht. Met betamelijk gevoel van eigene waarde, maar tevens met eene zeer groote bescheidenheid, die doorgaans den wezenlijk geleerden kenmerkt, geeft de Heer van willes dit zijn werk als eene proeve in het licht. Hij houdt het wel voor onmogelijk, en bedoelde dus ook niet, van ieder voorval de juiste dagteekening te vinden: hij vond in de Evangeliën alleen bijeengevoegde Fragmenten, in welke slechts eenige gebeurtenissen, naar mate de opmerkzaamheid van derzelver eer-
{==2==} {>>pagina-aanduiding<<}
ste vervaardigers door dezelve werd aangetrokken, niet altijd naar volgörde, zijn vermeld; terwijl andere
voorvallen, gedurende 's Heilands geheel bedrijvig leven, met stilzwijgen zijn voorbijgegaan, en slechts een gering gedeelte aangeteekend is. Hij heeft intusschen het nasporen van den tijd beproefd, in welken, zijns inziens, de verhalen elkander behooren te volgen. In alles, intusschen, vond hij niet dezelfde bevrediging, en moest veel in het onzekere laten. Hij gaf, wat hij kon. Deze Proeve ziet vooral het licht, opdat de bedenkingen en teregtwijzingen van geletterde landgenooten hem mogen onder 't oog komen; hij verzoekt die, en zijn oordeelkundige en schrandere arbeid geeft hem waarlijk allezins aanspraak, dat men aan zijn verlangen voldoe, ten einde hij daarvan een nuttig en dankbaar gebruik make, ter vervaardiging van een meer ontwikkeld en, ten opzigte van Kritische Harmonie, meer uitvoerig werk, hetwelk hij dan, welligt in het Latijn, op deze Proeve wenscht te laten volgen. En dit is dan ook de reden, dat wij deze Proeve op het spoedigst aanmelden, niet zoo zeer om nu onze aanmerkingen mede te deelen, (waartoe wij ons onbevoegd rekenen, zonder eene meer dan eens herhaalde lezing en gezet nadenken) maar om de aandacht van alle bevoegde beoordeelaars op dezen arbeid van den geleerden van willes te vestigen, en op te wekken, dat men aan dit zijn geuit verlangen vriendelijk en gaarne voldoe. Wij voor ons verwachten toch, dat zoodanig werk van den Schrijver den letterkundigen roem van ons Nederland bij den Buitenlander grootelijks bevorderen zou.
Niemand der Evangelisten levert een aaneengeschakeld verhaal; maar hetgeen zij leveren, zijn alle op zichzelve staande brokken, bij joannes uit het openbaar leven van jezus bijzonder buiten Galilea, bij de overigen juist in die landstreek, en (dit is het gevoelen van van willes) vooral kort vóór of na elk der feesten, door joannes vermeld. Dit vermoeden (voor de gegrondheid van hetwelk de Schrijver ons op eenig betoog, bij eene andere gelegenheid, hope geeft) geeft, door de

{==3==} {>>pagina-aanduiding<<}
vereeniging van alles in zulk beperkt tijdsbestek, meerdere punten ter vereeniging der onderscheidene Evangelisten. Joannes heeft zich, in zijn verhaal, aan tijdsorde gebonden; mattheus doet dit doorgaans niet, en even weinig markus, bij wien in zijne zes eerste hoofdstukken zoo veel verschil van tijdsorde met mattheus heerscht, als er in de volgende overeenstemming met dien Apostel gevonden wordt. Het Evangelie van lukas is ten dezen het moeijelijkste; bij dit moet men hier dikwijls enkel met gissingen tevreden zijn.
De slotsom van des Schrijvers voorloopige aanmerkingen, die 12 bladzijden beslaan, en vele schrandere opmerkingen en wenken bevatten, is, dat, hoewel joannes het gebaande pad hier juist bewandelt, hij te weinig met de drie andere Evangelisten gemeenschappelijk verhaalt, om in alles veel op zijne hulp te mogen rekenen. Het werkje zelve handelt nu, H. I, over de Tijdmerken van grooteren omvang bij de vier Evangelisten, en, H. II, over die van kleineren omvang. Het eerste hoofdstuk wordt in twee afdeelingen gesplitst. Eerst worden de Joodsche Feesten, door joannes vermeld, opgenomen; dan de Reizen van jezus, door de drie overige Evangelisten aangewezen. De Schrijver vindt vier Paaschfeesten bij joannes; en men zal de scherpzinnigheid bewonderen, waarmede hij zijne meening, bijzonder bij het niet genoemde Feest, jo. V:1, hier staast en verdedigt, alsmede de echtheid der gewone lezing, VI:4, handhaaft. Voorts spoort hij de toenemende vijandelijkheid der Joodsche Geestelijken tegen jezus, als een gewigtig tijdmerk, na; en wij erkennen, dat wij hier veel door hem leerden opmerken, hetgeen onzer bijzondere opmerkinge vroeger ontglipt was. - De tweede afdeeling van dit hoofdstuk spoort de Reizen van jezus na, welke onze Schrijver voor niet zoo talrijk houdt, als de doorgaande meening is; stellende hij, dat deze Reizen met geen bepaald doel door de Evangelisten worden vermeld, maar dat onderscheidene brokstukken en collectanea, die zij vonden, onveranderd en onvermengd in hun

{==4==} {>>pagina-aanduiding<<}
verhaal werden ingelascht; terwijl deze Reizen met de voorvallen, die zij vermelden, slechts verbonden zijn.
Na nu deze Reizen, naar de drie Evangelisten, in overeenstemming gebragt te hebben met de Feesten, bij joannes vermeld, heeft men, als 't ware, door deze geregelde grootere tijdvakken, het geraamte van de Harmonie der Evangelisten voor zich. Tijdmerken van minderen omvang, welke de geleerde Schrijver in het tweede hoofdstuk opspoort, moeten hetzelve verder aanvullen. Wij hebben hier wederom twee afdeelingen, waarvan de eerste de zijdelingsche, de tweede de regtstreeksche tijdmerken van deze soort aanwijst. Tot de eersten behoort, 1) de reis van jezus naar de grenzen van Tyrus en Zidon enz., bij welk zijdelingsch tijdmerk ter overeenbrenging der Evangelisten in menigerlei opzigt hier uitvoerig en schrander gehandeld wordt; 2) tijdmerken, afgeleid uit de wet, gebruiken, saizoenen en dergelijke; en 3) uit de onderscheidene roepingen en uitzendingen van Apostelen en anderen. Tot de tweede, of regtstreeksche, staat de Schrijver stil bij, en beoordeelt, 1) eenige vermelde bijzonderheden, die sommige verhalen schijnen aaneen te binden; 2) eene meer of min bepaalde tijdsaanwijzing bij gebeurtenissen, zoo in het algemeen, door de uitdrukkingen na dezen, in die dagen, ten zelfden tijde, toen enz., als in het bijzonder, door op dien dag, in die ure, den volgenden dag, na zes dagen enz. Bij deze laatste soort van tijdmerken worden afzonderlijk, en meer of min uitvoerig, opgehelderd de uitdrukkingen Λεντεροπρωτον ΣΑΒΒΑτον, -
ἑξης, καθεξης, - ένθεως, ὁ ἐυθυς, - ἡμερα, - καὶ ἰςου, - καιρος, - ὁς, ὁύτος, - ὀψια en πρωί, - παλιν, - πρωτον, - τὸτε - en ὡρα. Eindelijk beproeft de geleerde Schrijver, in een aanhangsel, reden te geven van de door hem, bij waarschijnlijke gissing, ontworpene rangschikking in de Harmonie van luk. IX:18-XVIII:14: want, zegt hij te regt, het moeijelijkste van allen is (hier) het Evangelie van lukas te beoordeelen. Vooral wanneer hij bijzonderheden vermeldt, welke de twee (voorgaande) Evangelisten niet hebben opgeteekend, is zijn

{==5==} {>>pagina-aanduiding<<}
verhaal bezwaarlijk naar tijdsorde te regelen. Voornamelijk laat zich, hetgeen hij ter gezegde plaatse verhaalt, tot eene overeenstemming der Evangelisten moeijelijk bewerken.
Die zich met den Heer van willes overtuigd heeft, dat de Evangeliën doorgaans bestaan uit Fragmenten of brokstukken, welke de Schrijvers verzamelden, (welk denkbeeld, geheel iets anders dan dat van een Urevangelie, wij vooral der nadere toetsinge aanbevelen) en dat alles doorgaans betrekking heeft tot de Reizen bij de Feesten, door joannes vermeld, zal zich bijna overal gedrongen vinden, den Schrijver, ook waar hij naar de echte Harmonie slechts gissen kon, bijval te geven; en niemand zal het moeijelijke van dezen naauwkeurigen en oordeelkundigen arbeid des Schrijvers miskennen, die overal zijne grondige kennis, originaliteit, en den geest van onpartijdigheid aan den dag legt, en, zonder praal of aanmatiging, hetgeen hij voor waarheid houdt, op de aannemelijkste wijze weet voor te dragen. Wij schatten 's mans geleerden arbeid hoog, en zien met blijdschap, dat het tweede stuk reeds ter perse was, hetwelk, naar de in dit stuk gelegde grondslagen, de volgreeks van al de Evangelische verhalen, zoo veel mogelijk naar tijdsorde gerangschikt, in eenige Tabellen leveren zal.

Het Bewijs en Gezag der Christelijke Openbaring, door Thomas Chalmers, Doctor in de Godgeleerdheid, en een der Kerkbedienaaren van Glasgou. Naar den zesden Druk uit het Engelsch vertaald. Te Haarlem, bij J.L. Augustini. In gr. 8vo. 248 Bl. f 2-4-:

Met schier onbepaald en zeer groot genoegen lazen en herlazen wij dit uitmuntend geschrift, maar tevens met eene even groote en onbepaalde verontwaardiging de aanteekeningen (eene enkele uitgezonderd) en vooral de narede van den Vertaler B., die niet alleen het duidelijk kenmerk dragen van onverstand, maar vooral van ver-
{==6==} {>>pagina-aanduiding<<}
foeijelijk trotsche aanmatiging, en diepe verachting van voortreffelijke mannen en uitmuntende Christenen, wier welgevestigde roem den bitteren nijd van dezen B. waarschijnlijk heeft opgewekt. Wij willen deze onze verklaring bevestigen; want wij achten het pligt, het werkje zelve aan te prijzen, tevens tegen de bijvoegsels waarschuwende.
Het stuk van chalmers, ons hier in eene zeer goede vertaling aangeboden, is een zeer duidelijk en bondig betoog; het bevat alles in zich, wat men ten aanzien van het onderwerp verlangen kan, en het bewijs is zoo zamenhangend en volledig, dat men nergens eenige zwakheid vindt, en zelfs (om deze misschien wat triviale, maar duidelijke uitdrukking te gebruiken) de punt eener speld hier nergens tusschen in krijgen kan. ‘De inhoud van dit Boekdeel,’ zegt het Voorberigt, ‘bevat het zakelijke van het artykel christendom, in de Encyclopedie van Edinburg. Het is afzonderlijk in het licht verschenen ter zake van den afstand der eigenaars van dat werk, en hunne vergunning en begeerte dat het op nieuw en op zich-zelfs uitgegeven mocht worden. Het bepaalt zich hoofdzakelijk tot de voorstelling en verklaring van het Historisch bewijs van de waarheid der Christelijke Godsdienst; en des Schrijvers doel is bereikt, indien 't hem gelukt is te betoogen, dat het uitwendige getuigenis zoo sterk en voldoende is, dat er voor het Ongeloof geene verschooning over blijft, zelfs, zoo men de overige gewichtige takken der verdediging van het Christendom minder sterk en voldoende onderstelde dan zy werkelijk zijn. - De Schrijver is verr' van te beweeren dat de beoefening van 't Historisch bewijs het eenige kanaal is waardoor men tot het Geloof van de waarheid des Christendoms geraakt. Hoe zou hy dit kunnen, in 't aanzien, en (als ware 't) ten trots van duizenden en duizenden van Christenen, die de onwederspreeklijkste blijken met zich voeren, dat de waarheid hun verstand t'huis is gekomen in bewijs van den Geest en de kracht? Deze hebben

{==7==} {>>pagina-aanduiding<<}
een bewijs in zich-zelven, 't welk de wareld niet kent, daar de Zaligmaker zich naar zijne belofte aan hunne harten ontdekte. Dit bewijs is een teeken aan hen die gelooven,’ enz. Reeds deze woorden maken iedere aanwijzing van den Vertaler, dat het Christendom eigenlijk niet in het hoofd, maar in het hart woont, geheel nutteloos: maar dien man zou het leed doen, naar het schijnt, zoo men meende, dat de waardige Schrijver of eenig ander Christenmensch iets even goed wist als hij; en daarenboven, een boek vertalende, hetwelk het uitwendig bewijs voor het Christendom zoo meesterlijk voorstelt, en daar de Vertaler alzoo daaraan ook waarlijk eenige waarde schijnt te hechten, wilde hij er zijne meening toch openlijk bijvoegen: dat het Christendom noch historisch geloof, noch verstandelijke bevatting, maar (tevens? neen, lezer! dit zegt de man niet; hij zegt, louter) NB. louter gevoel van het hart is. - Dan, laten wij den Vertaler nog een oogenblik buiten opmerking, daar hij hier doorgaans asinas ad lyram is.
Het voortreffelijk werk spreekt, 1) over de gronden der Historische zekerheid, en hunne toepassing op het onderzoek van de waarheid des Christendoms; en wij vertrouwen, niemand zal er onder de lezers zijn, die hier de kracht zijner redeneringen niet gevoelt. Voorts handelt hij, even overtuigend, 2) van de Echtheid der Boeken van het N.T.; 3) van de Inwendige kenmerken van waarheid en eerlijkheid, in het N.T. te vinden; 4) van het Getuigenis der Oorspronklijke Getuigen wegens de waarheid van het Evangelieverhaal, en 5) van het Getuigenis van latere Schrijvers. Hierop volgen, 6) voortreffelijke Aanmerkingen over het Bewijs, uit Profecy genomen; welk bewijs, onzes inziens, voldoende wordt gehandhaafd. Het 7de Hoofddeel bevat korte Aanmerkingen over de Twijfelary der Geologisten of Aardrijksonderzoekers. Het 8ste, over het Inwendig bewijs, en de Tegenwerpingen van Deïsten, bevat mede veel, dat waar, goed en overtuigend is; maar heeft ons echter niet overtuigd, dat zoodanig inwendig bewijs overbodig zou kun-
{==8==} {>>pagina-aanduiding<<}
nen gerekend worden, hetwelk onze Schrijver juist wel niet stellig zegt, maar waartoe hij toch allezins schijnt te neigen. Dit inwendig bewijs is hier het redelijke en Godewaardige van het Christendom, aan de waarheden der Rede en zuivere Wijsbegeerte getoetst. Wij erkennen, dat wij aan hetzelve groote waarde hechten, en voor het Christendom daarbij geen het minste gevaar zien, noch ook bij gedurig voortgezet onderzoek bevonden; dat wij het voor ons, zoo wel als voor menig' ander', van groot gewigt houden, hetzelve bij het historisch bewijs te kunnen voegen; en dat juist en vooral de volkomene overeenstemming en bekrachtiging van iedere waarheid, die de Rede leert, door het Christendom, ons altijd het meest nog aanspoorde ter nasporing
en toetsing der geschiedkundige gronden voor de waarheid eener hoogere stellige Openbaring, welke de waarheden, de hoop en het verlangen der Rede bevestigt, nog helderder en meerdere uitzigten opent, en hetgeen aan den Godsdienst der Rede ontbreekt heerlijk aanvult. Ja, wij ontkennen niet, dat, bijaldien wij vooraf met zekerheid wisten, in eene zoogenoemde Openbaring te zullen vinden, hetgeen de Rede kennelijk en overtuigend weêrspreekt, wij alsdan ons moeijelijk zouden zetten tot het opsporen van den oorsprong en de gronden van geloofwaardigheid van zulke geschriften. De beste Wijsgeer is intusschen, onzes inziens, de beste Christen; dat zegt, hoe zuiverder en grondiger zijne Wijsbegeerte is, des te vaster wordt hij, bij behoorlijk onderzoek, van het Christendom overtuigd; en zijne overtuiging wordt dan ook weinig geschokt, al vond hij, (hetgeen echter niet alzoo zijn zal) dat er aan het geschiedkundig bewijs hier of daar nog iets ontbrak; al kan hij zelf ten aanzien van dat bewijs niet alles uit de eerste en echte bronnen nasporen, en al moet hij hier daarom dan ook ten dezen nu of dan in het gezag van anderen berusten. Wij stemmen alzoo dan ook niet volkomen in met hetgeen de Schrijver, in het 9de Hoofddeel, over de manier, van het bewijs des Christendoms aan Ongodisten voor te stellen, beweert; dat, namelijk,

{==9==} {>>pagina-aanduiding<<}
een Atheïst gemakkelijker voor het Christendom zou te winnen zijn dan een Deïst, en dat een Atheïst niet vooringenomen is, en alzoo in de bestmogelijke gesteltenis, om zijn verstand aan den geheelen indruk van 't historisch bewijs te onderwerpen. Dan, dit ons verschillend gevoel ten dezen ontneemt niets aan de groote verdiensten van chalmers, die het geschiedkundig bewijs hier meesterlijk voordraagt en handhaaft in al deszelfs waarde en kracht. Ten aanzien van het Oppermachtig gezag of het verbindende der Openbaring, in Hoofdd. 10 behandeld, (zoodra men die als Goddelijk erkent en aanneemt) hebben wij geene aanmerking.
Wij moeten nu nog van de hatelijkheid en het onverstand des Vertalers spreken, die gemeenlijk zijne Autheurs behandelt als een citroen, die, tot den laatsten droppel uitgeperst, verworpen en versmeten wordt. Van 's mans onverstand gaven wij reeds eene proeve; zijne Aanteekeningen en Narede leveren er vele op: b.v. dat men juist iederen Jood tot eenen Deïst, en niet tot eenen Christen maken zou, zoo men met hem op eenige andere wijze begint, dan met het betoog, dat Jezus de Messias is; en dat het Christendom, waar men dezen en genen van hen toe overhaalt, niet veel anders dan Deïsmus is (en hierop komt hij gedurig terug) enz.; - als hij wil, dat de Schrijver den tegenwoordigen staat van het Christendom, en van alle Burgerstaten en Regeringen door geheel Europa, en geheel den physischen en den zedelijken staat van geheel de wereld mede had moeten noemen, toen hij de vervulling van klare profetiën deed opmerken, door op den tegenwoordigen staat van Egypte en dien der Joden te wijzen. Het is meer dan onverstand, het is hatelijkheid, als hij den Schrijver gram wordt, omdat deze zegt: De dood van sokrates is nooit in twijfel getrokken een bewijs op te leveren voor zijne oprechte overtuiging van de grondbeginselen dier filozofy waarvoor hy begrepen wordt geleden te hebben. Het is hatelijk, dat hij den waardigen chalmers de aanspraak op den naam van christen betwisten wil, omdat hij zegt: Wy heb-
{==10==} {>>pagina-aanduiding<<}
ben ondervinding van den mensch, maar wy hebben geene ondervinding van God; daar de bedoeling niet twijselachtig wezen kon, door het onmiddellijk volgende: Wy kunnen redekavelen over 't geen een mensch in gegeven
omstandigheden doet of niet doet, om dat hy voor ons een toeganklijk voorwerp is en onder de kennisneming onzer waarneming valt; maar wy kunnen niet redeneeren over het doen of laten van den Almachtigen. En wat verraadt zijn telkens herhaalde aanval op chalmers, die hij bij ons verdacht maken wil, als van krijgszaken en scheikunde diep onkundig, en als iemand, die newton en descartes niet anders dan uit napraten en hooren zeggen beoordeelen zou? wat zijn uitval over de tirades en Rhetorica van den nieuwsten smaak bij de Engelschen? enz. Waartoe zijne hevigheid hier en daar tegen locke en newton? - Maar wij willen ons niet langer ophouden met de verachtelijke magtspreuken van eenen eigenwijzen, ouden, met alles onvergenoegden knorrepot, die zich, behalve door de letter B. en de hem eigene wijze van spelling, genoegzaam kennen doet, door, in zijne Narede, onzen episcopius en huig de groot, zonder eenige aanleiding, met verachting aan te grimmen, en ons en hen, die met ons deze mannen hoogachten, gelijk te stellen, ten aanzien van het Christendom, met eenen cajaphas en de Heidenen.




Leerrede over Romeinen XI:5. door L. Egeling. Evangeliedienaar bij de Hervormde Gemeente te Leyden, bij gelegenheid van de bediening des Doops aan drie, tot onzen Heer bekeerde, Israëliten. Te Leyden, bij de Wed. D. du Saar, enz. 1822. In gr. 8vo. VIII, 36 Bl. f :-8-:

Wie heeft niet gehoord van de bekeering tot het Christendom van eenen jongen man vooral, die zich onlangs, door de uitgave van een' bundel gedichten, als een sie-
{==11==} {>>pagina-aanduiding<<}
raad van zijnen stam en natie, en, zoo het velen toescheen, als een warm en bekwaam verdediger hunner aloude voorregten en nog niet verdonkerde uitzigten, had doen kennen? Wie is niet nieuwsgierig naar de woorden, welke gesproken zijn, bij de inwijding van dezen da costa (benevens zijne echtgenoote en vriend) in de Christelijke kerk, door eenen man, zoo men zegt, op raad van bilderdijk, buiten de woonplaats der doopelingen, daartoe verkozen, - door den Eerw. egeling, bekend als een geleerd, schrander, schoon tevens hoogsteenvoudig en zeer ernstig prediker? Wij twijfelen dus niet, of deze leerrede zal in zeer vele handen komen, gewis ook in die van sommige Joden. En wij keuren het niet alleen goed, dat zulk een stuk in het licht verschijne; maar achten het ook eene zeer gepaste en bekwame gelegenheid, om het verstandige van de keuze der nieuwgeloovigen in het licht, ja in het meest aanmoedigend licht te plaatsen. Ondertusschen is het wel mogelijk, dat de nieuwsgierigheid en hooggespannene verwachting van velen worde te leur gesteld, en dat het stuk op de Israëlieten, wel geenen ongunstigen, maar even min eenen zeer beduidenden indruk make. Trouwens, dit zal de heer egeling zelf gaarne erkennen. 's Mans geheele predikwijze, op eene te voren doordachte schets, zoo wij achten, brengt noch scherpzinnigen betoogtrant, noch bijzonder treffende en wegslepende welsprekendheid met zich. En niet uitpluizende, maar op zulken algemeenen trant sprekende, als Gods vrije genade en 's menschen dure verpligting, om geloof en deugd na te jagen, evenzeer aandringt, geeft hij ook van dezen kant geen vat aan eenige partijdigheid. Wij voor ons lazen het stuk met stichting, vonden er veel gezond verstand, groote bekendheid met den
Bijbel, goede uitlegkunde, bij ernst en gemoedelijkheid, in. De stijl is eenvoudig, zonder platheid, hier en daar warm, izonder groote verheffing of schijn van gezwollenheid. De inhoud komt hierop neêr, dat er ten tijde des Apostels waarlijk een overblijffel der genade was, daar een deel der Joden geloofden; dat dit ook nu nog plaats

{==12==} {>>pagina-aanduiding<<}
heeft, schoon wij niet bepalen kunnen, in welke mate; dat dit geschiedt door de verkiezinge Gods, daar niets anders dan zijne leiding, zijne hulpe die weinigen, welke tot het licht komen, daartoe uit zoo groote duisternis kan verlossen, gelijk de tegenwoordige doopelingen dien weg der Voorzienigheid met hen dan ook ootmoedig en dankbaar erkenden; gevende dit een en ander den spreker gelegenheid, om over den toestand der Joden en Gods oogmerk met hen, over ons gedrag te hunnen aanzien, en inzonderheid over de verpligting der nieuwbekeerden, meer of min uit te weiden. Regt hartelijk wenschen wij, dat zijn woord, op den duur, ingang vinde! dat een inderdaad Christelijke geest in de aankomelingen wone, een geest van gematigdheid en ootmoed, van stille zelfverzaking en voorlichting van allerlei dwalenden door goede werken in het bijzonder; opdat alles meer en meer kome tot de eenheid des geloofs door de heiligmaking, en de liefde, die in Christus was en met Goddelijken luister straalde aan het kruis, alle harten vervulle!






Kerkelijke Redevoering, ter viering van het vijfentwintigjarig Jubilé der herderlijke bediening van den wijdluften, zeer geleerden en zeer eerwaardigen Heer, Joannes van Santen, Kanunnik van het Metropolitaansch Kapittel van Utrecht, en Pastoor bij de Bisschoppelijke Cleregie, in het Huis: te Poort, op den Dam, te Schiedam; uitgesproken den 25sten van Oogstmaand 1822, door M. Clasbergen, R.C. Pastoor, te Amsterdam. Aldaar, bij J.B. Gortmans. 1822. In gr. 8vo. 53 Bl. f :-12-:

Geene schriften geven ons meer genoegen, dan die stichtelijke en godsdienstige van mannen uit onderscheidene en geheel verschillende kerkgenootschappen, welke ons doen zien, hoe veel er is, waarin alle verstandige en vrome Christenen het eens zijn, - zoo veel zelfs, dat

{==13==} {>>pagina-aanduiding<<}
er niets aan onze volledige stichting hapert, en ook niets, dat ons in dezelve, door de minste ergernis, hindert. Of men hier toch in het gebed gewaagt van een onbloedig offer, terstond weêr te huis gebragt op 's Heilands verdienste; of men priesters vermeldt, in éénen adem met herders en leeraars; of men eene andere vertaling bezigt, en bij de aanhalingen, veelal uit de boeken van het Oude Verbond, niet altijd naauwkeurig let op den eersten en eigenlijken zin; den LXXsten Psalm noemt, waar wij LXXI lezen, - wat doet toch dit alles ter zake, wanneer dankbaarheid, vertrouwen, afhankelijkheid jegens het Opperwezen, als de eenige onuitputbare bron van volheid en algenoegzaamheid, wanneer deugd en liefde, berouw en ootmoed, als de eenige zekere middelen ter eeuwige zaligheid worden verkondigd?
En dit doet de bekwame glasbergen hier met veel hartelijkheid en nadruk, door zijne aanhaling van verscheidene Protestantsche uitleggers niet minder, dan door de goede houding van zijn gansche opstel, duidelijk doende zien, dat hij het goede overal durft opsporen en weet te eerbiedigen. De keuze van den tekst: Ps. LXX:(LXXI) 17 en 18, zal gewis een ieder reeds gelukkig noemen. De Pastoor vindt daarin eene levendige herinnering aan al het goede, door den Dichter gedurende zijn gansche leven genoten - een zeer vertroostend getuigenis, dat hij daaraan tot op dezen zijnen leeftijd dankbaar had beantwoord - eene hartelijke verzuchting, om bij zijne klimmende jaren meer dan ooit te mogen versterkt worden. En hierop wordt door glasbergen een vertoog gebouwd, ten antwoord op de vragen: I. Welke zijn de gesteltenissen (gesteldheden), die een' mensch van gevorderde jaren behooren te bezielen (eigen te zijn)? II. Welke beweegredenen moeten hen tot het koesteren en aankweeken dier gesteltenissen aansporen? Hierna eindigt hij met aanspraken aan Leeraar en gemeente, ouden en jongen; alles besloten met een hartelijk gebed. Ontbrak ons de ruimte niet, zeker gaven wij een staal van 's mans goeden stijl, gezonde denkwijze, welgeplaatste en vooral

{==14==} {>>pagina-aanduiding<<}
rijke bijbeltaal, warm Christelijk en vriendschappelijk gevoel, enz. enz.
De bijzondere aandoening, waarmede de Redenaar van zijn en zijns vriends gemeenschappelijk verkeer op het Seminarie te Amersfoord had gesproken, geeft hem aanleiding omtrent dit gesticht eene afzonderlijke opheldering te laten volgen, in welke eene losfelijke gehechtheid aan de deugden en verdiensten veler voorgangeren doorstraalt. Ach, dat zij tevens van meer dan ééne scheuring en twist in de Christenkerk moeten getuigen!




Verhandeling, over den aard en de werking der Geneesmiddelen, welke ter bestrijding van Zenuwkwalen en derzelver toevallen worden aangewend. Door J.C. Krauss, M.D., Hoogleeraar in de Geneeskunde aan de Hoogeschool te Leiden enz., die met de Gouden Medaille van het Legaat van J. Monnikhoff is bekroond. Te Amsterdam, bij L. van Es. In gr. 8vo. VIII, 268 Bl. f 2-4-:

Nadere Overweging van den aard en de werking der Geneesmiddelen, enz. Door J.C. Krauss, M.D. enz. Te Amsterdam, bij L. van Es. IV, 52 Bl. f :-12-:

De belangrijke prijsverhandelingen van sömmering en sebastian schijnen Bezorgeren van het Legaat van monnirhoff aanleiding gegeven te hebben tot het uitschrijven der prijsvrage, waaraan wij dit stuk van den geleerden krauss verschuldigd zijn.
De aard en de werking der zenuwmiddelen is voorzeker een der duisterste gedeelten van de leer der geneesmiddelen. Zoo het dan al den schrijver niet gelukt moge zijn, dit stuk tot volkomene klaarheid te brengen, levert hij echter zoo vele bijdragen tot eene nadere kennis van hetzelve, dat niemand, wien de doorgaans ingewikkelde en moeijelijke stijl niet afschrikt, zich de lezing van dit werkje beklagen zal.

{==15==} {>>pagina-aanduiding<<}

De vraag op den voet volgende, spreekt hij eerst over de scheikundige bestanddeelen der zoogenaamde zenuwmiddelen, waarbij hij vooral de middelen uit het plantenrijk, en wel bepaaldelijk die bedwelmende eigenschappen bezitten, beschouwt. Hier beweert hij, te regt, dat geene der eigenlijke grondstoffen, ja zelfs geen der planten-bestanddeelen, dit vermogen uitsluitend bezitten, maar dat hetzelve dikwijls in eene bijzondere vermenging gelegen is. De bittere extractstof en het blaauwzuur schijnen hem hier toch boven andere werkzaam te wezen; waarbij ik echter moet aanmerken, dat het blaauwzuur niet in het opium is, en dat het nog zeer onzeker is, of het laurierkerswater, de bittere amandelen, enz. hun vermogen op het dierlijk gestel wel bijzonder daaraan verschuldigd zijn. De bittere extractstof is verre van in alle planten bedwelmend te wezen; en, zoo als zij door den schrijver, op het voetspoor van pfaff, wordt beschreven, merk ik haar geenszins als een bijzonder beginsel, maar veeleer als een mengsel van verschillende bestanddeelen aan. Ook vrees ik, dat de schrijver wat ver gaat, met het aanwezen van dergelijke zelfstandigheden ook dáár te beweren, waar de scheikunde ze niet aantoont. Ik weet wel, het menschelijk gestel wordt althans niet minder gevoelig gerekend, dan de proefmiddelen der scheikundigen. Maar het is dan toch eene andere gevoeligheid. De scheikundige ontdekt een zuur, een zout, rattenkruid enz., waar maag noch zintuigen er iets van merken. Zullen zij dus het aanwezen van bitterstof en blaauwzuur aantoonen, omdat zij daarvoor gevoeliger zijn, zoo moet het verschijnsel, waardoor zij zulks doen, een noodzakelijk gevolg zijn van de werking dier stosfen. Maar dit is zoo niet: want bedwelming kan door allerlei middelen en op allerlei wijzen verkregen worden; ja zelfs, zoo als de schrijver elders zoo juist aanmerkt, alwat op onze zintuigen, althans op den reuk,
bedwelmend werkt, werkt nog zoo niet op de maag. Ik hecht daarom ook minder op die eigenschappen van vlugtigheid, ontvlambaarheid enz., even alsof daar iets meer geestrijks, krachtiger op

{==16==} {>>pagina-aanduiding<<}
de zenuwen werkends, in gelegen ware. Dan voorzeker moet elke lucht of gas die eigenschap hebben. - Behalve over de bedwelmende zenuwmiddelen, spreekt de schrijver nog met weinige woorden over de kruidachtige (aromatieke) vlugge zenuwmiddelen, de vlugge zenuwmiddelen uit het dierenrijk, en de geestig etherische zenuwmiddelen, waartoe de gegiste dranken en derzelver menigvuldige voortbrengselen gebragt worden; eindelijk over de zenuwmiddelen uit het rijk der delfstoffen. Jammer, dat de schrijver omtrent dit alles in geen nader scheikundig onderzoek treedt, hetwelk hem voorkwam buiten de palen der Verhandeling te gaan. Ook zijnen bekrooneren schijnt dit zoo voorgekomen te zijn; schoon wij daardoor veel missen, hetwelk misschien eenig licht had kunnen geven.
De tweede vraag gaat over de eigenschappen en werking der zenuwmiddelen, afgeleid uit de kennis van derzelver bestanddeelen. Met regt noemt de schrijver dit vraagstuk zwaarwigtig, beschouwt het als een, in weerwil van alwat er over gezegd is, bijna onbekend onderwerp, en toont, als een man, die met de zaak geheel bekend is, de groote zwarigheden aan, waarmede men hier te kampen heeft. Met regt verwacht de schrijver hier het meest van de redenering bij inductie, van de vergelijking der algemeene scheikundige wetten met die der bewerktuiging, zoo verre zij bekend zijn. Minder duidelijk vind ik het, wanneer hij vervolgens van de verklaring van de gevoeligheid der zenuwen naar werktuigelijk galvanische wetten, de vergelijking van dezen met die der bewerktuiging straks genoemd, en daarbij dan nog van de leer der afscheidingen en omloop des bloeds spreekt. Hierdoor wordt de zaak vrij ingewikkeld; en het is mij voorgekomen, dat aan de bedoeling der vrage grootendeels voldaan wordt, wanneer men de werking der zenuwmiddelen uit de kennis van derzelver scheikundige menging opheldert; wanneer men onderzoekt, of men de gelijksoortige (b.v. de bedwelmende werking) van sommige geneesmiddelen aan één of althans één gelijksoortig beginsel, in die genees-
{==17==} {>>pagina-aanduiding<<}
middelen aanwezig, moet toeschrijven; of dat beginsel, dat bijzonder bestanddeel, stoffelijke, scheikundige, duidelijk merkbare veranderingen in het gestel achterlaat; en of men aan die veranderingen, uit vergelijking van den ziekelijken met den door het geneesmiddel te weeg gebragten toestand, de genezing mag toeschrijven; in één woord, of opium, moschus, of wat het zij, op eene dergelijke wijze de gevoeligheid der zenuwen wegneemt, als de magnesia het zuur. Onder vele afleidingen over het zamenstel, den aard, de werking der zenuwen, de verschillende zenuwstelsels, de oorspronkelijkheid of niet oorspronkelijkheid der
zenuwkwalen, enz. enz. komt het mij voor, dat de schrijver deze vraag ontkennend beantwoordt, de scheikundige werking der zenuwmiddelen, eenige enkele gevallen uitgezonderd, voor onbewezen houdt, en de werking derzelven grootendeels naar galvanische wetten verklaart. Ik geloof niet, dat iemand, die niet geheel vreemdeling is in de leer der geneesmiddelen, in het eerste punt van den geleerden schrijver zal verschillen. Denscheikundige aard en veranderingen der gezonde, zieke en herstellende zenuwen zijn nog te weinig bekend. De zwarigheden, welke hij tegen die scheikundige werking opwerpt, maken deze stelling nog onaannemelijker. Veel heeft zeker de beschouwing uit een galvanisch oogpunt voor zich. Evenwel het gaat te ver, de licht- of zuurstof (welke beide toch niet identisch zijn?) in de zenuwen als heerschend, en dus de waterstof als matigend aan te nemen. Het is er toch verre van daan, dat zoo vele matigende zenuwmiddelen waterstoffig van aard zouden zijn. Men kan dit veeleer van eenige hevig opwekkende middelen, de etherische oliën b.v., aanmerken. En waar wordt die zuurstof in de zenuwen door bewezen? Belangrijke wenken en aanmerkingen bevat voorts deze afdeeling: over de werking van een vlug beginsel, en inzonderheid van het blaauwzuur, in de zenuwmiddelen; over de zoo onderscheidene werking dier hevige middelen op zenuwen en spieren, ja op zenuwen van verschillende deelen van ons ligchaam, waaromtrent söm-
{==18==} {>>pagina-aanduiding<<}
mering reeds zoo veel had verzameld. Maar ik kan mij niet begrijpen, hoe de schrijver, ter nadere verklaring van de werking der zenuwmiddelen en van den aard hunner vlugge beginselen, ahijd zoo met stikstof en waterstof in de weer is. Natuursophistische grollen en tegenstellingen, welke eene poos als dwaallichtjes geflikkerd hebbeu, maar lang zijn uitgegaan! De schrijver
is daarmede zoo ingenomen, dat hij zelfs den alkohol en de metalen eene stikstoffige basis geeft. Maar in 't algemeen laat hij het aan dergelijke gissingen niet ontbreken, b.v. het onttrekken van zuurstof aan de zenuwen, waaruit rust zoude volgen, door de dierlijk-electrische werking; het werken van zink en bismuth-oxyde op die wijze; schoon ik dat nog zoo duidelijk niet vind, als krauss. Zij trekken toch de zuurstof niet aan.
Na deze bespiegelingen volgt eene reeks van vragen, gissingen, wenken, omtrent den oorsprong en eigenlijken aard der zenuwziekten. Hierin volgt krauss nu en dan sömmering en sebastian. Wij vinden hem echter meest op zijnen hem eigenen weg, waar hij, wegens de ingewikkelde voordragt en niet zeer duidelijk uitkomende orde, moeijelijk is te volgen. Zoo veel is er uit op te maken, dat wij den aard der zenuwziekten niet kennen, zelfs niet regt de werking der zenuwen weten; dat het dus ook ten uiterste moeijelijk is, de eigenlijke wijze van werking der zenuwmiddelen na te gaan; dat wij echter weten, dat zij niet scheikundig werken, waarschijnlijk niet stoffelijk door de watervaten worden opgenomen of in 't bloed komen, en zoo op de zenuwen werken, ten zij zijdelings; dat verschillende zenuwen, even als eene bijzondere verspreiding, invloed, werking, zoo ook bijzondere geneesmiddelen hebben. Hier tusschen wordt dan veel gevoegd voor en tegen het zenuwvocht en deszelfs opneming door de watervaten; en voorts over den zenuwïnvloed, over den azijn in ontstekingachtige zenuwkoortsen, enz. enz. zoo veel gezegd, dat de draad van het onderzoek telkens afbreekt, en wij moeite hebben hem weêr te vinden.

{==19==} {>>pagina-aanduiding<<}

Wat, eindelijk, de derde vraag betreft: welke oplettendheid des kunstoefenaars verdient de toepassing van dit een en ander op de geneeswijze? enz., daaromtrent vinden wij het gewone vlijtig verzameld en doelmatig te pas gebragt. Ook dit gedeelte der Verhandeling bevat verscheidene belangrijke aanmerkingen omtrent de keuze en het toedienen der verschillende zenuwmiddelen, is ook minder duister, en met meer orde behandeld, dan de vorige. Aan het einde leeren wij den schrijver als voorstander van het dierlijk magnetismus kennen.
De Nadere Overweging, enz. dient voornamelijk ter wederlegging van het gevoelen van sömmering en sebastian, over den omloop van een zenuwvocht, en opslorping van hetzelve door de watervaten, hetwelk de schrijver zegt in zijne Verhandeling veel gevolgd te hebben, hoewel ons dit niet is gebleken. Voorts bevat het vele, en daaronder vrij gewigtige, bijdragen ter nadere kennis van de werking der zenuwmiddelen, in het verhaal der proefnemingen, welke, in de laatste dagen, door weinhold, brodie, magendie, orfila, enz. enz. zijn in 't werk gesteld. De schrijver meent daaruit, in 't bijzonder, te mogen besluiten tot eene eigenlijk dynamisch-galvanische werking, van het zenuwgestel uitgaande, enz.





Atheensche Brieven, of Briefwisseling van een' geheimen Zaakgelastigde des Konings van Perzië te Athene, gedurende den Peloponnesischen Oorlog, over de Geschiedenis, Zeden, Kunsten en Wetenschappen der Oude Wereld. Uit het Engelsch vertaald en met Aanmerkingen voorzien door Steenbergen van Goor. Iste Deel. Te Leeuwarden, bij Steenbergen van Goor. 1822. In gr. 8vo. 388 Bl. f 4-18-:

Met genoegen ontvangen wij hier de vertaling van een werk, hetwelk te weinig bekend was, maar daardoor ook

{==20==} {>>pagina-aanduiding<<}
gelukkig aan den drom onzer gewone bladvertalers ontsnapt, en in handen van een' kundig' Boekhandelaar gevallen is, die hetzelve met oordeel en smaak niet alleen vertaald, en met de aanteekeningen van den vermaarden Duitschen Hoogleeraar jakobs verrijkt, maar ook met zijne eigene aanmerkingen vermeerderd heeft, die een' wetenswaardigen schat van toelichtingen en ophelderingen bijzetten aan een boek, hetwelk wel voornamelijk voor het groote Publiek, tot eene aangename bekendmaking met een der belangrijkste tijdvakken der oude Geschiedenis, maar tevens ook voor opzettelijke beoefenaars der Geschiedkunde, tot herinnering aan vele wetenswaardige zaken der Oude Wereld, bestemd is. Het bevat, namelijk, eene verdichte briefwisseling eens Perzischen Zendelings te Athene, gedurende dien merkwaardigen Peloponnesischen Oorlog, welke den eersten grond leide tot het verval van dat Griekenland, hetwelk zich nog kort te voren in de Perzische Oorlogen zoo luisterrijk had onderscheiden, en die met bloedige letteren in de Geschiedenis de eeuwige waarheid grifte, dat, vooral voor vrije Volken, niets nadeeliger is, dan onderlinge tweedragt. Het was deze tweedragt, die vooreerst de pas geslaakte ketenen van het schoone Grieksch-Azië weder smeedde, en hetzelve aan Perzië overliet. Het was die zelfde tweedragt, die den anders kleinen en nietsbeduidenden Macedonischen Koning tot de oppermagt over het verscheurde en verzwakte Hellas verhief. Daarenboven levert de geschiedenis van dit tijdvak meer op, dan staatkundige lessen. Het is het tijdvak van den hoogsten bloei der letteren, kunsten en wetenschappen in Griekenland, van deszelfs grootste Geschiedschrijvers, van Wijsgeeren als anaxagoras en sokrates, van
Bouwmeesters als phidias, polykletus en praxiteles, van Schilders als zeuxis, van Helden en Staatsmannen als brasidas en alcibiades, - kortom, het is de Eeuw van perikles. Tevens bevond zich het Perzische Rijk onder artaxerxes Langhand misschien op het toppunt van luister en magt, en had de nederlaag

{==21==} {>>pagina-aanduiding<<}
van xerxes reeds weder hersteld. Dit magtige Rijk, met insluiting van Assyrië, Babylonië en Egypte, wordt dan ook door de Correspondenten van den Perzischen Gezant achtereenvolgens beschreven; zoodat dit werk inderdaad een tafereel ophangt, gelijk het belooft, van de Geschiedenis, Zeden, Kunsten en Wetenschappen der Oude Wereld, ten tijde der Perzische Monarchij, wanneer men het Westen (Italië en Afrika, en de nog onbeschaafde verder gelegene landen) uitzondert. De Perzische Gezant (die echter voor zijne taak niet mag uitkomen) is gelast met het opsporen van Athene's staatsregeling, staatkunde, gesteldheid, en de bedoelingen harer bestuurders, ten einde men aan het Hof van Susa, hetwelk vooreerst onzijdigheid verkiest, daarmede zijn voordeel zou kunnen doen, en, met kennis van zaken, hetzij een aanzoek om bemiddeling toestaan of afslaan, hetzij zulk een aanbod zelve doen. Dit denkbeeld is niet kwalijk gekozen, hoewel het misschien te modern is, en te fijn voor de trage en trotsche staatkunde der Oostersche Hoven in 't algemeen, en van den grooten Koning in 't bijzonder. Geheel nieuw is echter dit denkbeeld niet: wij herinneren ons, eenen Espion Turc en Espion Chinois dans les Cours de l'Europe te hebben gezien, die ook, op dezelfde wijze, de voornaamste Europesche Volken, kwanswijs in brieven aan de Porte of aan het Hof van Peking, moesten leeren kennen. Daarmede wil men echter niet zeggen, dat de Schrijver der Atheensche Brieven van genen dit denkbeeld ontleend hebbe. Integendeel: die brieven zijn reeds vrij oud, en werden in
1739 en 1740 door eenige Akademievrienden te Cambridge gesteld, kwamen van 1741 tot 1743 in 't licht, doch niet voor het Publiek, hetwelk daarvan eerst in 1781 kennis bekwam; de laatste uitgave was 1798, 2 deelen, 4to. Terstond moet de vergelijking met de Reizen van den jongen Anacharsis, door den onsterfelijken barthelemy, den lezer voor den geest komen; de Heer jakobs maakt die vergelijking ook, doch vindt het onderscheid daarin, dat de Atheensche Brieven, hoewel in de meeste opzigten,

{==22==} {>>pagina-aanduiding<<}
en ook in volledigheid van beschrijving, voor den Anacharsis moetende onderdoen, denzelven daarentegen overtreffen in omvang van onderwerpen, daar de Perzische (Assyrische) en Egyptische Oudheden ook onder den kring dier behandelde onderwerpen worden getrokken. Doch er is nog een ander oogpunt, waaruit men die twee werken beschouwen kan. De briefwisseling is genoegzaam de voorbereiding tot den Anacharsis, in wiens anders overheerlijke inleidïng juist de Peloponnesische Oorlog, gelijk men weet, het zwakste en minst in bijzonderheden behandelde gedeelte is. Hiervan geeft, daarentegen, kleander, de Perzische Zendeling, uitvoerige berigten in dit Deel, en zal dezelve ongetwijfeld in de volgende voortzetten; hij voegt hierbij een verslag, zoo wel van den toestand der staatkunde en des gemeenen levens, als der dichtkunst, wijsbegeerte en geschiedenis te Athene, in dit schitterend tijdvak; terwijl zijne Correspondenten gobryas de Perzische staatkunde, hydaspes en artaphernes het hofnieuws van Susa en Babylon, smerdis, de Magiër, den Godsdienst van zoroaster, of de leer van licht en duisternis, en orsames, een Perzisch Reiziger, belangrijke zaken over Babylon, Gelukkig Arabië en Egypte, vooral over de Hieroglyphen en de oudheden van Thebe, vermelden.
Men ziet hieruit den rijkdom van onderwerpen, die reeds dit eerste Deel (hetwelk de drie eerste jaren van den Peloponnesischen Oorlog behelst, en dus tot even na den dood van perikles loopt) in zich bevat, en zal de waarde des werks genoegzaam beseffen, wanneer wij durven verzekeren, dat hetzelve in eenen zeer beschaafden stijl, bevallig voorgedragen, en met belangrijke Noten der beide Vertalers verrijkt is, waarin onder anderen van de latere ontdekkingen der Geleerden gebruik is gemaakt, om een en ander, hetwelk men in 1740 nog op goed geloof aannam, wat nader te ontwikkelen of te betwijfelen.
Doch, bij alle deze voortreffelijkheden, heeft het boek toch ook, naar ons inzien, gebreken van belang. Wij hebben één derzelven reeds aangestipt, dat het een te

{==23==} {>>pagina-aanduiding<<}
modern aanzien heeft (*), en dat dus de fictie, die de Schrijvers in hunne voorrede den lezer zoeken diets te maken, alsof het te Fetz in de boekerij des Keizers van Marokko in eene Spaansche vertaling van een oud Perzisch handschrift zou gevonden zijn, al dadelijk in 't oog loopt. (Wij begrijpen over 't geheel niet, waarom de Schrijvers, en meer anderen, zich van dergelijke aardigheden bedienen, die toch altijd uitkomen.) Ten andere is kleander, de naam van den Zendeling, een volkomen Grieksche naam, gelijk elk weet; en nogtans komt hij voor als een Perziaan en uitsluitend aanbidder van oromasdes, hetwelk, in den geest der Oudheid, volkomen tegenstrijdig is. En het schijnt nogtans, dat de Schrijvers den naam van kleander niet bij toeval of vergissing gegeven hebben; want ook deszelfs broeder heeft een' Griekschen naam, hippias, (welbekend uit plato en wieland) en is een koopman te Ephesus, (hoewel hij zich nu en dan ook te Ekbatana ophoudt; zie den IXden, vergeleken met den XXXIIIsten Brief, bl. 242.) Dit nu rust waarschijnlijk op het denkbeeld, dat Ephesus destijds eene aan Perzië onderhoorige stad was, gelijk kleander, en ook hippias, zie bij herhaling onderdanen des grooten Konings noemen; hoewel zij ook dan nog, als Grieken, noch
oromasdes alleen hadden kunnen aanbidden, noch zich over den slag bij Marathon dus uitdrukken: (bl. 252.) Het levendige tafereel van de vlugt en nederlaag onzer legerbenden moet elken getrouwen onderdaan van onzen grooten Monarch met verontwaardiging en weemoed vervullen. Dat denkbeeld is echter buitendien verkeerd. In den Vrede, door cimon, na herhaalde overwinningen op de Perzen, gesloten, moest de groote Koning bewilligen, altijd een stadium verre van de zee af te blijven, en alle Grieksche

{==24==} {>>pagina-aanduiding<<}
steden langs dezelve in vrijheid te stellen. Ephesus in het bijzonder bleef dan ook aan eigene wetten onderworpen, hoewel het in den Peloponnesischen Oorlog niet onzijdig kon blijven, maar het hoofdkwartier werd der Spartaansche bevelhebbers lysander en agesilaus. (Zie plutarch. in Cimon, Lysander en Agesilaus.) Eerst door den schandelijken Vrede van arteladas, na den Peloponnesischen Oorlog, gaven de Spartanen, destijds Heeren van Griekenland, de Aziatische steden, onder anderen ook Ephesus, aan de Perzen terug. Het was dus juist vrij in het tijdvak, waarover hier gehandeld wordt; een koopman van Ephesus en deszelfs broeder waren dus geene onderdanen van Perzië, laat staan Perzianen van gezindheid en godsdienstige denkwijze. De Baktriaan orsames spreekt ook, bij gelegenheid der vermelding van de Arabische Myrrhe, aan de Grieksche fabel van myrrha. Wat wist een man uit Baktra van myrrha? De Kamerling hydaspes zendt aan kleander 5000 dariken, (goudstukken, zie bl. 227) om die aan Grieksche kunst, standbeelden van phidias, of schilderstukken van zeuxis, te besteden. Doch het is bekend, dat de Perzen geheel niet nieuwsgierig naar Grieksche kunst waren. De Vertaler, daarentegen, verbetert zijnen Schrijver wel eens zonder reden. Op bl. 337 staat, ‘dat herodotus zijn verhaal begint met de
geschiedenis van kandaules en cyrus, en hetzelve vervolgt tot na den slag bij Mykale, tegen het einde van xerxes regering, bevattende dus een tijdvak van 120 jaren,’ namelijk van cyrus, en dan is het volkomen juist. Kresus toch werd in het 4de jaar der LVII Olympiade (547 vóór C.G.) gevangen, vanwaar eigenlijk de Geschiedenis van herodotus gezegd kan worden een begin te nemen (al het andere is slechts inleiding); en xerxes werd, volgens sommigen, kort vóór het uitbreken van den Peloponnesischen Oorlog, dus omstreeks Olymp. LXXVII. (429 vóór C.G.) omgebragt; of, zoo men de Geschiedenis van herodotus met de Regering van kresus

{==25==} {>>pagina-aanduiding<<}
wil doen beginnen, (562 vóór C.G.) en dan het meer waarschijnlijke gevoelen omhelst, dat xerxes 16 jaren na de terugkomst uit Griekenland vermoord is, (464 vóór C.G.) zoo verschilt ook dit slechts weinig van de 120 jaren in den tekst. Doch de Vertaler zegt: ‘Mijns oordeels moet het 230-240 jaren zijn: immers was dit het tijdperk van cyrus tot xerxes.’ Wij begrijpen niet, hoe de Heer steenbergen van goor dit rekent. - Nog merken wij eenige kleine onachtzaamheden, of misschien drukfouten, op, zoo als bl. 292: Toen ik u eenige narigten over de Grieksche Dichters en Geschiedschrijvers beloofde, begon ik dezelve, niet zonder reden, met de laatstgenoemden. Dit moet, blijkens het volgende, zijn: met de eerstgenoemden. Op bl. 84 staat tweemaal poedroi voor Proëdroi. Op bl. 151 lezen wij besteken, op bl. 381 onbestoken, voor omkoopen, niet omgekocht. Uit het Engelsch! Maar de Vertaler heeft de overzetting van jakobs zekerlijk daarbij nagezien, en zoo is hem dit ontsnapt. Op bl. 163, reg. 17, staat Athene voor Attika. Doch alle deze feilen zijn gering, en doen niets af omtrent de waarde van het boek, hetwelk wij onzen Lezeren met alle ruimte aanbevelen.




Merkwaardige Voorbeelden uit de hedendaagsche lijfstraffelijke Regtspleging, ten betooge van de noodzakelijkheid der vereeniging van de tweederlei stelsels van regt te spreken, op gemoedelijke overtuiging en regterlijk bewijs. Door Mr. C.J. van Heusden, jz. Regter ter Instructie bij de Regtbank van Eersten Aanleg te Breda. Te Breda, bij W. van Bergen en Comp. 1822. In gr. 8vo. 343 Bl. f 3-:-:

Niemand zal ontkennen, dat de hier gegevene voorbeelden inderdaad merkwaardig zijn, en menig lezer zal zoo wel als wij gevoeld hebben, met huivering gevoeld hebben, dat het vrijspreken van eenen schuldigen, en helaas! ook het veroordeelen van eenen onschuldigen, alhoewel wij hopen eene zeldzaamheid, echter geene onmogelijkheid is, al is het regterlijk vonnis dan ook in handen van kundige en gemoedelijke regters. Het wetboek, dat ook hier te lande rigtsnoer is, geeft tegen het een of ander, voelen wij, geenen genoegzamen waarborg; en de kreet van ons en anderen zou te dezen meer luide zijn, indien niet de overtuiging, dat

{==26==} {>>pagina-aanduiding<<}
niets volmaakt kan zijn onder de zon, en het hoogst volkomene zelfs in dezen eene onmogelijkheid is, en vooral ook het uitzigt op nabijzijnde verandering en verbetering, en een volkomen vertrouwen in het bijzonder op het doorzigt en de goedheid van onzen Koning, en op de kunde en eerlijkheid van een aantal vaderlandsche mannen in dit vak, ons moed en hoop gaf. Recensent is geen regtsgeleerde van professie; zijn omgang, echter, met de zoodanigen maakte hem meermalen oorgetuige van het beredeneren en toetsen van zoo menig casus dabilis, en alzoo was hij minder bevreemd hier nu facta vermeld te vinden, die, hoe sterk dan ook, hoegenaamd geene onwaarschijnlijkheid hebben; terwijl hij zich veel sterkere nog gemakkelijk onder de mogelijkheden voorstellen kon. Niemand zal het den burger, wiens goed, eer en leven van eene regterlijke uitspraak kunnen afhangen, ten kwade duiden, dat hij met bescheidenheid opmerkzaam maakt op onvolkomenheden in een wetboek, die hij meent dat voor verbetering vatbaar zijn; en vooral voegt het eenen regtsgeleerde van beroep, en eenen man als dezen schrijver, wegens zijne relatie tot de behandeling der regtspleging, in een tijdstip, dat gegronde hoop op verbetering opwekt: voor eenen bevoegden spreker is het bijna misdaad te zwijgen, en wij hopen, dat het bekende: fronte capillata cet. nog menigen waardigen regtsgeleerde mede zal opwekken. Wat de schrijver, als groote onvolkomenheid in het tegenwoordig lijfstraffelijk wetboek, bijzonder op het oog heeft, kan men reeds op den titel zien. Beide de stelsels hebben hunne gebreken, onder welke wij aan gevaar zijn of waren blootgesteld, zoo toen het eene, als nu, daar het andere te zeer uitsluitend heerschend was of is in zijn oog. Hij wenscht beiden beter vereenigd, en het laatste door het eerste beter beperkt en gewijzigd. Wij moeten met hem instemmen; maar gevoelen zeer, dat het gebrek gemakkelijker aan te wijzen is, dan de
verbetering. De vroegere ondervinding, echter, kan en moet leerzaam zijn; en daarom houden wij de vermelding der daadzaken, uit welke het gebrek kennelijk blijken kan, van de heilzaamste strekking. Het zijn daadzaken, die de schrijver hier opgeeft. Waar hij een weinig versiert, geeft hij dit zelf op; en zoodanige versiering is hier geenszins nadeelig, daar alzoo het gebrekkige beter nog uitkomt, en de mogelijkheid alleen reeds verbetering dringend vordert.
Wij meenen den lezer geenen ondienst te doen, met de

{==27==} {>>pagina-aanduiding<<}
hier gegevene verhalen kort en hoofdzakelijk aan te stippen. Wij melden vooraf, dat alles hier behandeld werd voor bevoegde regtbanken en door zeer eerlijke en gemoedelijke regters.
Joseph salmon, of het slagtoffer der wraak, een, wat de hoofdpunten betreft, verdicht verhaal, is bewijs, hoe de onschuldige veroordeeld worden kan, wanneer de uitspraak van schuld volstrekt onbepaald, en in elk geval, afhangen moet van de overtuiging van den regter. De volstrekt onschuldige, brave man werd, ingevolge regterlijk vonnis, tot geeseling en tuchthuisstraf gedoemd. Bij de lezing van de daadzaken en den loop van het regtsgeding voelt men, dat de overtuiging des regters bijna niet anders dan den man schuldig houden kon. Booswichten, den man vijandig, hadden hem aangegeven als hunnen medepligtige. Toen deze, na geëindigde straf, hunne kwaadaardige leugen vrijwillig erkenden, en daarop nu ook 's mans onschuld volkomen blijken kon, had de man zijne geeseling en eenige jaren tuchthuisstraf weg; zijne vrouw was in ellende gestorven; zijne kinderen waren in ongeluk, en zijne broodwinning te niet. Nu zou men toch dadelijk ontslag, herstel van eer, en ruime schavergoeding verwacht hebben! Maar hierin bedriegt men zich: het eens geslagen vonnis houdt, volgens het Fransche wetboek, volle kracht. Dat wetboek sprak ook de valsche beschuldigers van joseph salmon vrij van alle straf. Gelukkig nog voor den geheel onregtvaardig gegeeselden en tot tuchthuisstraf veroordeelden man, dat hij nu aan den Koning NB. gratie vragen kon; hij kreeg dan nu ook gratie, en kon daarmede naar huis gaan; want er bestaat bij het tegenwoordig (kostelijk? of verfoeijelijk?) wetboek geene magt, om een eens geslagen vonnis te vernietigen, al blijkt het ook naderhand zonneklaar, dat de onschuld door zoodanig vonnis veroordeeld is.
Jan m., of de beschuldigde van brandstichting, was werkelijk schuldig aan brandstichting, en na zijne vrijspraak bleek dit duidelijk; maar die ontdekking kwam te laat: want de wet laat niet toe, dat, hoe duidelijk de schuld daarna ook moge blijken, een eens vrijgesproken beklaagde, om dezelfde zaak, andermaal gemoeid worde.
De Linnenwever jan baptist en zijne vrouw werden beiden veroordeeld op gemoedelijke overtuiging van den regter, en hun terughouden van klagt bij het ondergaan hun-
{==28==} {>>pagina-aanduiding<<}
ner straf is het éénige, wat het vermoeden opwekt, dat zij zich schuldig gevoeld hebben. Bij de lezing van het geval en de behandeling wordt men innerlijk overtuigd, dat zij zeer wel hadden kunnen onschuldig zijn.
Marijn w. en pieter m., of, eene en dezelfde misdaad, in den eenen dader zwaar, en in den anderen niet gestraft, is het opschrift van het vierde verhaal. Beide deze boosdoeners badden zich te zamen schuldig gemaakt aan huisbraak, dieverij en mishandeling. Op den eersten viel slechts de verdenking, en de doodstraf werd tegen hem geëischt. Niet schuldig, was echter de uitspraak van den regter. Zijn medepligtige, pieter m., bragt naderhand zijne vrouw om het leven, en geraakte hierom in handen der Justitie. Te dezer gelegenheid kwam het toevallig uit, dat hij de bovengemelde misdaad met marijn w. had gepleegd; maar de laatstgenoemde was door de vroegere vrijspraak volkomen gedekt. Pieter m. onderging de welverdiende doodstraf; maar marijn w. was buiten het bereik der wet, en had nog de onbeschaamdheid, een' der bestolenen, die niet zwijgen kon, als lasteraar te vervolgen, hetwelk voor dezen, hoewel geen zware, (van wege de innerlijke overtuiging des regters) evenwel toch eenige straf ten gevolge had.
Frans, of de onwillige manslag en de moedwillige verwonding, is het laatste verhaal. De eisch tegen frans wegens de eerstgenoemde misdaad was streng; doch de uitspraak der Jury was: schuldig aan manslag; maar het blijkt niet, dat deze moedwillig was. Nu was de straf dan ook slechts correctioneel, en bestond in twee jaren gevangenis, eene boete van 600 franks, en de kosten van het proces. Natuurlijk dacht frans er nog gemakkelijker af te komen, toen hij naderhand zijne stiefdochter (op welker eer het onmensch het had toegelegd) zwaar had gewond, omdat deze er echter het leven had afgebragt en slechts verminkt was, maar voor handenärbeid niet volkomen ongeschikt. Doch hij bedroog zich; hij werd regtmatig verwezen tot geeseling en tien jaren tuchthuistraf. Maar dit vonnis was de uitspraak van vaste regters, daar, sinds de bevrijding van ons vaderland van vreemde overheersching, de instelling der Jury (11 Dec. 1813) was afgefchaft. En welk vaderlander juicht deze afschaffing niet toe, als hij zich herinnert, hoe de gezworenen, gedurende hunne beraadslaging, door welgewapende gendarmes bewaakt werden, opdat zelfs geen oogenblik iemand hun toe-
{==29==} {>>pagina-aanduiding<<}
spreken mogt; en dat wel om voor te komen, dat NB. de gezworenen niet zouden worden omgekocht! Welk eene vooronderstelling van mogelijkheid! hoe afschuwelijk! Maar, zoo wilde het napoleon! zoo wilden het de Franschen! Zoo als de waard is, zegt het spreekwoord wel te regt, vertrouwt hij zijne gasten.
Het werk is zeer goed geschreven, en wordt met genoegen en aanhoudende belangstelling voorzeker gelezen.




De Geschiedenis van Spanje, sedert de uitvaardiging der nieuwe Constitutie door de Cortes, in het jaar 1812, tot op de plegtige bekrachtiging van dezelve door den Koning, in het jaar 1820. Door Dr. C. Venturini. Uit het Hoogduitsch. IIde Deel. Te Amsterdam, bij Visser en Comp 1822. In gr. 8vo. 330 Bl. f 3-6-:

Wij schrijven deze beoordeeling op het oogenblik, dat geheel Europa in gespannene verwachting den uitslag van het Congres van Verona te gemoet ziet; dat elk, wien de onschendbare regten der volken ter harte gaan, elk, wiens onbedorven hart nog gloeit voor deugd en menschenliefde, voor de jammeren beeft, waarin de dweepzieke Fransche Antiliberalen hun eigen vaderland en Spanje dreigen te storten. Misschien is, wanneer dit geschrijf in het openbaar verschijnt, het pleit tusschen Oorlog en Vrede reeds beslist, de strijd tusschen de duisternis en het licht reeds begonnen. Doch, het zij zoo het wil, wij vreezen niet voor den uitslag. De algoede Voorzienigheid bekreunt zich weinig aan de dwaze beraadslagingen der menschenkinderen, wier heil Zij onafgebroken bevordert. Aan Hare voorzorg alleen is Spanje het verschuldigd, dat het eindelijk de kluisters van het despotismus verbrak, en uit den nacht der verlaging en der onwetendheid te voorschijn trad. Wij gelooven dit vastelijk; en zouden wij dan nog twijfelen, of God het begonnen werk voltooijen, en eene omwenteling, die elken braven verheugen moet, verder bevestigen zal? Ja, al bepaalden wij ons geheelenal tot menschelijke berekeningen, gegrond op den geest der natie, die hare regten tegen de voorbeeldelooze willekeur harer naburen zal moeten verdedigen, ook dàn zijn wij gerust. Het is waar, de strijd kan hardnekkig en langdurig zijn, en Europa stroomen bloeds kosten; maar hij ein-
{==30==} {>>pagina-aanduiding<<}
digt zeker nimmer ten nadeele eener natie, die eene gematigde vrijheid boven de dwingelandij heeft verkozen, die deze vrijheid met het hoogste regt verworven en door geene enkele daad van geweld heeft bezoedeld, maar met rustigheid handhaaft. Zoo iemand onzer landgenooten (want ook in ons vaderland ontbreekt het niet aan lieden, die den boozen Genius van het antiliberalismus huldigen) nog vooroordeelen koestert tegen de Spaansche natie en hare regten, hij bedenke het bedaard, echt
liberaal en vergevingsgezind gedrag der Cortes sedert de omwenteling, en leze en herleze de geschiedenls der dwingelandij van ferdinand VII, en de daaruit voortgevloeide vestiging der Spaansche vrijheid, bij venturini; en blijft hij dan nog hardnekkig, dan voelen wij ons gedrongen met den Schrijver bl. 276 uit te roepen: Maar twisten wij niet met dezulken, die nimmer te verbeteren zijn, die, hoewel oogen hebbende om te zien, echter niet opmerken, en ooren hebbende om te hooren, evenwel niet verstaan! - Dan, ter zake. Ons geschokt gevoel, dat zich bij het zien van zoo veel dwaasheid en onregtvaardigheid niet laat bedwingen, en thans nog meer is opgewekt door de herinneringen, die de lezing van venturini's belangrijk geschrift bij ons heeft doen geboren worden, zou ons bijna wel doen vergeten, dat wij aan onze Lezers een verslag van het boek verschuldigd zijn.
Men zal zich herinneren, dat het eerste Deel zich in twee Hoofdstukken splitste, waarvan het eerste ons de uitvaardiging der Constitutie en den strijd voor de onafhankelijkheid van het Schiereiland afmaalde, het andere de terugkomst van ferdinand en de eerste stappen tot herstelling van het despotismus beschreef. De voltooijing van dit gedrogtelijk Schrikbewind vindt men ontwikkeld in de eerste helft des tweeden Deels onder de volgende rubrieken: Voleindigd schrikbewind der willekeurige heerschappij in Spanje. Schandelijk gedrag der priesters en monniken. Vreesselijk herlevende magt der Inkwisitie. Mislukking van al de maatregelen, door de regering, tot leniging van den algemeenen nood, in het werk gesteld. Afwisseling van gunstelingen; 's Konings sombere luimen en beklagelijke toesland. Regeringloosheid in al de provinciën; aanstekende ziekten, en dreigende voorteekenen eener nabijzijnde omwenteling. Wij noodigen elk, die het despotismus lief heeft, op het dringendst uit, dit tafereel eens met aandacht te beschouwen. Zoo hij niet geheel verstokt is,

{==31==} {>>pagina-aanduiding<<}
zal hij toch wel moeten toestemmen, dat, bij zulk eene algemeene en duldelooze ellende, elke verandering van zaken, laat staan eene zoo bedaarde en gematigde, eene waarachtige verbetering was. Deze omwenteling wordt ons in de volgende orde in het laatste Hoofdstuk voorgedragen: De groote ontknooping. Opstand der expeditie-troepen bij Kadix. Vruchtelooze pogingen om het oproer te dempen. Algemeene Constitutie-kreet. Toegevendheid des Konings. Gruweltooneelen en tegenstand der aterlingen. Nieuw regeringstelsel. Bijeenkomst der Cortes. De Koning legt den eed op de staatsregeling af. Slotsom en blik op de toekomst. Het doet ons leed, dat de aard des verhaals ons het geven van een doorloopend en aaneengeschakeld verslag minder toelaat. Doch het zou misfchien niet eens goed zijn, dat wij het geven konden. Men zoude ons dan zoo ligt van partijdigheid beschuldigen, en zelfs de schijn dier ondeugd is ons hatelijk. Bovendien moet men het zamenweefsel der dwingelandij en der dwaasheid geheel en naauwkeurig kunnen overzien, om het naar waarde te verfoeijen en - te bespotten. Men moet de oorzaken en den voortgang der omwenteling in alles kunnen nagaan, om dezelve, zoo als zij het verdient, toe te juichen. Wij wenschen dus, dat ieder dit Deel, gelijk het vorige, met aandacht leze, en er het gewenschte nut uit trekke; en wij bepalen ons tot de volgende proeve der dwaasheden en geweldenarijen, waaraan het vorig Gouvernement zich schuldig maakte: Niettegenstaande dit alles (de stilstand van den handel en de nijverheid) schreef de regering eene buitengewone belasting van 160 mill. realen uit, en deed eene geldleening van 80 mill. realen onder de zeesteden verdeelen, waarvan Kadix alleen 8/17 opbrengen moest. De wijze, waarop deze leening geheven werd, was geheel in den Oosterschen
smaak. Aan de kamer van koophandel te Kadix werd bevel gegeven, om de som bijeen te brengen. De burgerlijke Gouverneur riep de kooplieden op, en vertoonde hun dit bevel. Eenige dagen daarna drong de militaire Gouverneur op de uitvoering aan, verdeelde, naar eigendunkelijke schatting van elks vermogen, de op te brengene sommen onder de kooplieden, en gaf het in hunne keus, of zij geld schaffen of liever naar de gevangenis wandelen wilden.
Waarlijk, die dit leest, zal even min kunnen gelooven, dat de Europesche staatsmannen er aan denken, om deze orde (of liever wanorde) van zaken regtstreeks of zijdelings te

{==32==} {>>pagina-aanduiding<<}
herstellen, als hij van het consequent gedrag van het Russisch of Parijsch kabinet verwachten kan, dat zij eene Constitutie zullen trachten omver te werpen, die zij beiden plegtig hebben goedgekeurd; het laatste door eene gelukwensching aan ferdinand VII, toen hij in het jaar 1820 de Constitutie bekrachtigde; het eerste door een verbond, in het jaar 1812 gesloten, met de Spaansche Cortes, waarin onder anderen deze zinsnede voorkomt: Zijne Majesteit de Keizer aller Russen erkent de wettigheid der algemeene en buitengewone Cortes, welke zich tegenwoordig in Spanje hebben gevormd, alsmede die der Constitutie, welke door hen is ontworpen en aangenomen geworden. (Zie D. I, bl. 48 en volg. D. II, bl. 310.)




Reizen naar IJsland en de Baffinsbaai, de laatste gedaan ter ontdekking van eene doorvaart ten Noordwesten van Groenland, in den jare 1818, door John Ross. Naar de Hoogduitsche uitgave van Dr. W. Harnisch. Met Platen en eene Kaart. Te 's Gravenhage, bij W.K. Mandemaker. 1821. In gr. 8vo. XII en 289 Bl. f 3-4-:

De eerste dezer Reizen is gedaan door den Schotschen Baronet mackenzie, President van de natuurkundige afdeeling der Koninklijke Maatschappij, en Vicepresident van het astronomisch Instituut te Edinburg.
IJsland vertoont zich van verre gelijk eene zeer uitgebreide keten van hooge, met sneeuw bedekte bergen. De visschers, die bij de reizigers aan boord kwamen, hadden schapenvachten aan. In het noordelijk gedeelte van IJsland dragen de inwoners zeehondenvellen met kappen, linnen wambuis en broek tot onderkleederen, en schoenen van ongelooid zeehondenvel. De hoofdstad van IJsland, Reikiavik, maakt, uit zee te zien, eene ellendige vertooning; maar de haven is goed en veilig. Alle de huizen, kerk en gevangenis uitgezonderd, zijn van hout, en van buiten met een mengsel van teer en roode aarde besmeerd. De kerk is groot, doch bouwvallig. De stad bevat 500 zielen. De kleeding der vrouwen op IJsland komt den vreemdeling allerwonderlijkst voor; doch het kenmerk van rijkdom en welgesteldheid is in dezelve te vinden. De maaltijd bij den geheimen Staatsraad olaf stephenson, op het eiland Vidoe, eene halve mijl van

{==33==} {>>pagina-aanduiding<<}
van Reikiavik, was overvloedig, inzonderheid ook aan drinken. De Paste or van Reikiavik, sigurdson, daarentegen, woonde slecht, en had een inkomen van 120 daalders jaarlijks, dat nog onregelmatig betaald werd; maar de Bisschop, gur vidalin was zeer goed gehuisvest, en een gevoelig, geleerd en openhartig man, die zeer goed Latijn sprak. Daar zijn zes Doctoren op IJsland, die eene uitgestrektheid van 80-100 uren te bedienen hebben, en, indien zij geen traktement hadden, niet zouden kunnen leven; en er heerschen dikwerf ziekten op het eiland, die vele menschen wegrapen. Huidziekten zijn algemeen, en er bestaan drie ziekenhuizen voor ongeneeslijke kwalen. De vrouwen van Reikiavik wasschen en koken in eene heete bron digt bij de stad, en op zekere dagen in Junij baden alle meisjes uit de nabuurschap zich in een' laauwwarmen vijver, die zich hier bevindt. Muzijk en dans zijn niet aanlokkelijk.
De goudbrengende streek heet waarschijnlijk zoo wegens de rijke visscherij. Daar is maar ééne school op het eiland, waarin Latijn, lezen, schrijven, een weinig Grieksch en Hebreeuwsch wordt onderwezen, en de noodige kundigheden ter Bijbelverklaring aangeleerd worden, benevens Deensche taal, geschiedenis, cijferkunst, aardrijkskunde, en, door de genen, die geestelijken willen worden, iets van de kerkelijke geschiedenis. Naar evenredigheid van den staat van onderwijs en den toestand der geestelijken, vindt op IJsland veel verstandsbeschaving plaats. IJsland wordt geheel door onderaardsch vuur doorwoeld; vandaar de kokende bronnen en alom sporen van uitbarstingen. Eene IJslandsche pachthoeve heeft veel van eene Zwitsersche landhut, en het leven in dezelve is des winters zeer eenvoudig. In IJsland worden de schapen niet geschoren, maar geplukt. De muren der huizen zijn van turf, en de huizen zelve ongemeen bedompt en onrein. Het reizen is in den winter in IJsland zeer gevaarlijk; daarom doet de IJslander, wanneer hij van huis gaaf, eerst een reisgebed, en reist dan menigmaal 80-100 uren ver midden door de sneeuw, die de kloven bedekt, en in eene gedurige duisternis; want in Februarij is het des daags slechts korten tijd eenigzins licht; en deze reizen geschieden om de vischvangst. De eiderganzen, wier dons uit hare nesten 3-4 maal wordt weggenomen, zijn voor IJsland van belang en in den broetijd zeer mak, omdat zij alsdan niet mogen gedood worden. De jagt op de meeuwen

{==34==} {>>pagina-aanduiding<<}
is zeer gevaarlijk. Planten en infecten zijn er op IJsland weinige.
De reizigers trekken naar het Noordwesten, en komen aan de overzijde van eene bogt, aan den voet van eenen berg, waar alles groen, en geen spoor van onderaardsch vuur is. De Pastoor saurbar stond daar reeds 24 jaren op een traktement van 30 daalders, en genot van een stuk land voor koeijen en schapen. Uit twee huwelijken waren hem 24 kinderen geboren. Hij had de naauwkeurigste kennis van de leden zijner 4 mijlen lang en 2½ breed wonende gemeente, tot in alle huisselijke bijzonderheden toe. Het kerkelijke is in IJsland, niettegenstaande de schijnbare uiterlijke armoede der kerken en derzelver bedienaars, goed ingerigt, en de IJslander zeer godsdienstig. Bij den Opperrigter stephenson te Vidoe ten maaltijd, bedienden de vrouw en de meisjes de tasel, maar aten niet mede; wordende de vrouwen op IJsland in zekeren zin als dienstmaagden beschouwd. Er wordt weinig gedrukt, omdat ieder schrijver zijn werk vóór den druk aan eenen boekbeoordeelaar, van regeringswege aangesteld, moet onderwerpen, die naar welgevallen uitschrapt; terwijl de schrijvers van oordeel zijn, dat niemand hun werk verminken mag. In verscheidene deelen van IJsland, bijzonder aan de noordelijke en westelijke kusten, maakt de haaivisscherij eene voorname bezigheid uit. De zondag begint bij de IJslanders zaturdagsavonds ten 6 ure, en de bezigheden worden zondags op dien zelfden tijd hervat.
Belangrijk is de beschrijving van de groote Geifer-bron en van de kleinere, met eene onmetelijke kracht en ontzettend gedruisch kokend heete kolommen waters opwerpende. Het binnenste gedeelte van IJsland, eene landstreek van omtrent 1000 vierkante mijlen, is eene schrikkelijke, onherbergzame woestijn, zonder eene eenige menschelijke woning; want alleen de landen aan de kusten worden bewoond. De vier noordelijke landstreken bevatten gezamenlijk 12000 inwoners. Ontzettend zijn de uitbarstingen van onderaardsch vuur, en geen land ter wereld is er meer mede bezocht dan IJsland.
De reizigers komen van hunnen togt door IJsland te Reikiavik terug, en ontvangen vele blijken van liefde en vriendschap; betuigende steeds aan een rustig en vergenoegd volk te zullen denken, bij hetwelk eenvoudigheid en matigheid nog heerschen, dat met deszelfs zorg voor den wintervoorraad die voor de ziel

{==35==} {>>pagina-aanduiding<<}
verbindt, welks geestelijken ware herders hunner kudden zijn, en welks gastvrijheid zoo groot is als deszelfs behoefte.
Dit reisverhaal wordt besloten met een geschiedkundig overzigt nopens de eerste bevolking, afgodendienst, invoering van het Christendom, wetenschappelijke beschaving, en verdere lotgevallen van IJsland.
Het tweede dezer Reisverhalen wordt voorafgegaan door eene zeer belangrijke inleiding, behelzende de geschiedenis van Groenland, van deszelfs eerste ontdekking af aan. Men bewondert daarin den ijver en het geduld der eerste bekeerders, die, onder andere moeijelijkheden, te doen hadden met de onverschilligheid der Groenlanders, welke niets meer betuigden noodig te hebben dan zeehonden en gezondheid, en in geen eeuwig paradijs wilden zijn, waar geene zeehonden waren. Ten slotte meldt deze inleiding alle de reizen, die er gedaan zijn, om eenen noordwestelijken doortogt te vinden, tot op die, welke hier vervolgens beschreven wordt.
De Shetlandsche eilanden hebben een verschrikkelijk, rotsachtig aanzien; maar zijn niet misdeeld van vruchten en vee. Zij zijn 40 in getal, waarvan 30 bewoond worden, en 23000 menschen bevatten, waarvan er jaarlijks 1500 op de Groenlandsche walvischvangst uitgaan.
De godsdienstoefening wordt op de schepen door den Kapitein voorgestaan, en hij deelt zelfs geestelijke boeken uit. - Onbegrijpelijk is de indruk, welken de ijsbergen, wanneer men ze nadert, maken, bij elke beweging van het schip van gedaante veranderende, en, onder het aannemen van de schoonste kleuren des regenboogs, zich vertoonende als eene verstijfde, ijskoude wereld, zonder leven. - Uitvoerig berigt aangaande de robben. - Een klein Deensch etablissement was door baldadige Engelsche matrozen afgebrand. - Onderscheid tusschen de mans- en vrouwenbooten bij de Groenlanders, en beschrijving van derzelver tenten. - De lampen verlichten en verwarmen de woning tevens, en tegelijk wordt de pot er boven gekookt. - De Groenlanders eten het ingewand van kleine dieren, zonder er iets anders aan te doen, dan het een weinig tusschen de vingeren te hebben uitgedrukt. Versche en halfgebroeide eijeren worden des winters met beziën, stelen van engelwortel en traan in eenen zak van zeehondenvel ingemaakt, om tot eene winterverkwikking te dienen. - Natuurgeschiedkundige beschouwing van den walvisch.
Na een groot gevaar in het l's te zijn ontkomen, ontdek-
{==36==} {>>pagina-aanduiding<<}
ten de schepen een woest, doch voormaals bewoond eiland. - Zonderlinge verkeering met eenige Eskimoos. - Beschrijving van den eenhoornvisch. - Verscheidene honden, die de sleden der inboorlingen trekken, hebben hun eene oog door de zweepslagen verloren. - De inboorlingen, wat gemeenzamer met de schepelingen geworden, worden tevens lastig met bedelen en stelen. - De Groenlander is eer door zachtheid dan door hardheid te bewegen; en de tweegevechten in Groenland bestaan daarin, dat twee tegen elkander zingen, en aldus elkander hekelen; de overwinnaar mag zich iets van den eigendom des anderen toeëigenen; de overwonnene wordt bespot. De Groenlanders zijn zeer armoedig, maar tevreden, bezitten zeer veel nationale eerzucht en gehechtheid aan hun vaderland, zijn voorstanders van de gelijkheid, en eerbiedigen over het algemeen den eigendom. De karakteristiek der Groenlanders wordt hier uitvoerig opgegeven. Merkwaardig is het verhaal van den invloed van den Christelijken Godsdienst, door hans egede saabye, eersten Zendeling in Groenland, medegedeeld; volgens hetwelk een jongeling van de, anderzins onder onbeschaafde volken heilige, bloedwraak over den moordenaar van zijnen vader door dien Godsdienst (namelijk door voorhouding van deszelfs reine zedeleer) werd teruggehouden.
Dit, met vele belangrijke opgaven doorvlochten, Reisverhaal eindigt met de vermelding, dat de beoogde doortogt niet gevonden is, en, al wierd zij gevonden, toch geen nut zou doen.







De Ouderdom, in zes Zangen, door Mr. R. Feith. Tweede Druk. Te Rotterdam, bij J. Immerzeel, Jun. 1819. In gr. 8vo. f 3-18-:

Het Graf, in vier Zangen, door Mr. R. Feith. Tweede Druk. Te Rotterdam, bij J. Immerzeel, Jun. 1819. In gr. 8vo. f 2-12-:

Thirsa, of de Zege van den Godsdienst. Treurspel. Door Mr. R. Feith. Vierde Druk. Te Rotterdam, bij J. Immerzeel, Jun. 1822. In gr. 8vo. f 1-16-:

Het Buitenleven, in vier Zangen. (Naar den Abbé Delille.) Door Mr. W. Bilderdijk. Tweede Druk. Te Rotterdan, bij J. Immerzeel, Jun. 1821. In gr. 8vo. f 3-18-:

{==37==} {>>pagina-aanduiding<<}


Zedekundige Schoonheden van Dr. H. Blair. Tweede Druk. Te Haarlem, bij de Wed. A. Loosjes, Pz. 1822. In kl. 8vo. f 1-12-:

Ofschoon als begraven onder eenen berg van nieuwuitgekomene, zoo oorspronkelijke, als (en wel meest) vertaalde werken, en met meer dan éénen uitgever, die als om strijd de produkten hunner zweetende persen wenschen aangekondigd te zien, overhoop liggende, moesten wij echter het aanzoek der uitgevers van bovengenoemde herdrukken, om dezelve met een enkel woord vermeld te zien, gehoor verleenen. Derzelver verschijning toch was ons zoo welkom; welkom althans verre boven een aantal voor het eerst, en zeker tevens voor het laatst, uitkomende stukken, wier schrijvers of zamenstellers niet zelden alleen dáárin hunne bekwaamheid vertoonen, dat zij de kunst verstaan, om met boeken boeken te maken; of, zoo al eenige oorspronkelijkheid bij hen gevonden wordt, alsdan deze zich openbaart in de gaaf, om, door beuzelachtige, overdrevene of verderfelijke schrijfwijze, ons Publiek, en inzonderheid onze Nederlandsche Jeugd, af te trekken van nuttige en solide lectuur. De Lezer gevoelt, dat wij hier inzonderheid het oog hebben op het heer van vertalingen, met name van Hoogduitsche en Fransche Romans. Welkom, driewerf welkom, en vertroostend tevens, was ons vooral de wederverschijning der uitmuntende zedelijke dichtwerken van Vader feith, die nooit genoeg kunnen gelezen, bestudeerd en behartigd worden, en thans in nieuwen, keurigen dos als herrijzen. - Ook het Buitenleven, naar delille, door bilderdijk, was der vernieuwde uitgave dubbel waardig. Jammer, dat de Aanteekeningen, waarin de vermaarde Fransche Dichter zoo gruwelijk gehavend wordt, en die van bittere gal als overloopen, ons de herlezing van dit schoone dichtwerk weder moesten vergallen! - De quintessence van blair, die meer ware levenswijsheid in zich bevat dan
menig dozijn modern Fransch of Hoogduitsch fabrijkwerk, is thans versierd met het verkleind afbeeldsel des waardigen Engelschmans.


{==38==} {>>pagina-aanduiding<<}

Het Dorp der Goudmakers. Eene ware Geschiedenis. Naar den derden Druk, uit het Hoogduitsch. Te Amsterdam, bij ten Brink en de Vries. 1822. X, 203 Bl. f 1-16-:

Wij zijn met de beoordeeling van dit boekje bijna verlegen. Het bevat zoo veel goeds; het is zoo wèl geschreven en doorgaans ook vertaald, dat het onmogelijk zonder bijzonderen lof schijnt te mogen voorbijgegaan worden. En toch vrageu wij onszelven: heeft men wèl gedaan met het in onze taal over te brengen, zoo gaaf en onveranderd over te brengen? Inderdaad, bij stukken als dit, komt het helder en sterk uit, hoe veel eene eigene, rijke letterkunde boven honderdmaal zoo vele, nog betere waar van vreemden oorsprong vooruit heeft. Het is echter met de meeste romans, (zoo ze niet geheel nut- en schadeloos teffens zijn) ja ook met vele stichtelijke boeken, op dezelfde wijze gesteld. En waarlijk, na alle de patenten, die gevorderd, en belastingen, die betaald worden, zouden wij nog wel haast dergelijk een bezwaar op het vertalen willen gelegd zien - zoo men althans van landswege geene premiën ter aanmoediging aan oorspronkelijke schrijvers gelieft te geven, om aldus, als 't ware, tegen den vreemdeling te kunnen markten.
Wij zien daar pas voor het eerst, dat er op den titel staat: Eene ware Geschiedenis. Doch, daar er geen bewijs van deze stelling voorhanden is, de auteur niet genoemd wordt, en de inwendige blijkbaarheid der zaak ons mede niet in het oog valt, meenen wij het werkje te moeten rangschikken onder de volksromans, eenigermate in dien smaak, als de Maatschappij Tot Nut van 't Algemeen er somtijds onder ons heeft uitgegeven, gelijk nog onlangs De Gebroeders Belestijn, Pieter Schijn enz.
In zeker dorp is alles in verval: welvaart, knapheid, goede zeden, eendragt zinken al gedurig dieper weg. Maar nu komt er een voormalig bewoner van hetzelve uit den krijg terug; en deze weet langzamerhand zoo vele verbeteringen, nieuwe inrigtingen enz. in te voeren, dat hij, met behulp van weinige braven, in even zeven jaar alles herstelt en hooger opvoert, dan ooit heeft plaats gehad. Al deze nieuwigheden worden hier, als in den loop der geschiedenis, geschetst en verklaard, zoo wel als de tegenstand, dien zij ontmoetten, en de middelen, hoe men dezen te boven kwam; het laatste, over het geheel, menschkundig en fraai; terwijl

{==39==} {>>pagina-aanduiding<<}
wij evenwel niet durven beslissen, of alles inderdaad goed, mogelijk en navolgenswaardig zou zijn. Dit, echter, ware tot daar aan toe: wie gaf ooit eene menigte plans aan de hand, die alle uitvoerlijk en op de proef echt bevonden werden? Maar - ja, maar - het meeste, wat hier voorkomt, is bij ons, wegens geheel andere omstandigheden, nu eens volstrekt, dan ten minste grootendeels onbruikbaar.
Het werkje laat zich, met dit alles, aangenaam lezen, en levert ook nog al vrij wat op, dat nadenken verdient. Bovendien kan het ligt iemand onder ons opwekken, om dergelijk iets voort te brengen. Dank hebbe dus de vertaler, in zoo verre hij geene kwade kens deed, en zijne taak, als zoodanig, wèl volbragt heeft. Kwam er niet zoo dikwijls echter in voor, ook waar wij het nooit gebruiken, en las men niet ergens het woord geboren in activen zin, voor ter wereld brengen, men zou aan de taal naauwelijks merken, dat het vertaling is. Maar de geest! ook in het godsdienstige, bij voorbeeld bij den doop, waar van den geheelen doop door Domine niet gesproken wordt - ja, die is, in weerwil der schijnbare Christelijke vroomheid - Duitsch!
Waarom toch werkt men soortgelijke boekjes niet liever doelmatig om, en maakt ze voor ons regt bruikbaar? Dit is immers althans niet te veel gevergd. Die altijd het allergemakkelijkste kiest, als kunstenaar bij het kopiéren, als schrijver bij het vertalen, en waarom zouden wij er niet bijvoegen, als graveur bij het namaken van vreemde prentjes blijft, wordt toch wel nooit iets degelijks. En iets degelijks plagt toch onze landaard altijd te zijn en te leveren. Dan - dit spreekt van zelve, men moet het kunnen: beter niet veranderd, dan verk..... Basta!

Leonardo Monte-Bello, of het Verbond der Carbonari. Door den Schrijver van Rinaldo Rinaldini. Naar het Hoogduitsch. II Deeltjes. Te Utrecht, bij J. van Schoonhoven. 1822. In kl. 8vo. 478 Bl. f 3-12-:

Nu loopt het inderdaad met die Carbonari toch erg; en geen wonder dus, dat men zegt, dat de Vorsten op zeer ernstige maatregelen tegen dat volkje bedacht zijn. Niet zoo zeer omdat zij voor hunne kroonen vreezen; maar vooral, zouden wij meenen, omdat de Carbanari ieder' eerlijk' man, voor wiens belang de Vorsten waken, eene zeer onbehagelijke kroon wil-
{==40==} {>>pagina-aanduiding<<}
len op het hoofd zetten: want op de meisjes en vrouwen zijn de Carbonari boven alles verzot. Nu dit ontdekt is, wordt de zaak toch wel van algemeen en bijzonder belang; en wij twijfelen niet, of, nu dit werkje het licht zag, worden de beraadslagingen ernstiger, en wenschen wij, bij de uitvoering, wijsheid en veerkracht. Wat het eigenbelang der Vorsten betreft, hunne troonen en kroonen zijn, in ons oog, boven Heilig Verbond en al, genoeg bevestigd, wanneer de liefde der volken en eene vaderlijke regering dezelve schraagt; en er bestaat alsdan geene reden tot vreeze, dat de Carbonari, zoo zij het al daarop gemunt hadden, ten dezen eenigermate geducht worden. Een mooi meisje of wat, in de herbergen, door hen bezocht, en eene goede flesch, houdt de opperhoofden werkeloos; en dan zit, indien er al waarlijk zulk eene broederschap besta, het gemeene volkje der Carbonari, 't welk het toch eigenlijk zou moeten doen, in holen of gaten, bezig met plannen, die het eigenlijk weten noch begrijpen mag. Zoo althans leert men het uit dit boekje; en wij erkennen, dat wij, na al hetgeen wij er ook van elders van vernamen of lazen, zoo er dan zulke Carbonari bestaan, er niet anders over kunnen denken. Hier meenden wij bij iedere bladzijde: het zal komen! het zal komen! maar er komt toch niets. Alles, wat wij hier van de Carbonari opmerken, bevat het bekende deuntje: zij dronken een glas, zij p..... ... ...s,
en zij lieten de zaak zoo als die was. En dit is zeker voor hen het verstandigste, en, zoo wij meenen, ook voor ons. Maar wij bebben ook geene kroonen of troonen voor onszelven of onze kinderen te bewaken. Wie in dit geval is, moet het weten. Wij houden ons aan onzen burgerpligt, zonder ons ten dezen over de Carbonari te ontrusten. Ten dezen, zeggen wij opzettelijk: want in een ander, reeds aangeduid opzigt wordt het ons ernstig, en wenschen wij zeer hartelijk, dat de Carbonari, om het even of het Vorsten of onderdanen zijn, door de Monarchen zullen worden buiten de wet gesteld. Verbeeld u, lezer! zij kunnen maar geen meisje zien, dat er wat knap uitziet, (en alle, die zij ontmoeten, zijn hun knap genoeg, ja bijna goddelijk schoon) of zij worden smoorlijk verliefd; en het is, of de meisjes betooverd zijn: geen een is er, of zij krijgt dadelijk in den Carbonari zin, en dan zingt zij met en voor den Carbonari als eene lijster, enz. Maar, arme meisjes! dat heitje komt, vreezen wij, op een schrei-
{==41==} {>>pagina-aanduiding<<}
tje uit. En was nu de Carbonari nog maar tevreden met een stuk twee, drie! maar het gelijkt er niet naar; aan iederen vinger een, dan heeft hij nog niet genoeg. Helaas! mundus vult decipi; de meisjes worden zot. Maar, mundus (in eenen anderen zin genomen, geldt het ook:) mundus vult decipi! De schrijver, de vertaler en de drukker kennen hun publiek. - Maar, wat heeft de schrijver van rinaldo rinaldini menig hoofd op hol gebragt, en voor zijnen Roover, zoo al niet vele navolgers, dan toch vele bewonderaars en hoogachters, voor het minst vele deelnemende harten en hartjes gewonnen! Nu bekwamen de Carbonari hem tot hunnen geschiedschrijver. Inderdaad, dit wordt gevaarlijk! Het voorstaan van de vrijheid
der drukpers ten dezen is dan waarlijk misschien wel wat carbonaristisch!






Almanak voor het Schoone en Goede. Door N. Swart. 1823. Te Amsterdam, bij G.J.A. Beijerinck. f 1-10-:

Almanak voor Vrouwen door Vrouwen. 1823. Te Rotterdam, bij Mensing en van Westreenen. f 1-4-:

Almanak voor het Verstand en Hart. 1823. Te Amsterdam, bij C. Schaares. f 1-4-:

Amsterdamsche Almanak tot Nut en Vermaak. 1823. Te Amsterdam, bij Gebroeders van Arum. f 1-4-:

Almanak tot Nut en Vergenoeging, enz. 1823. Door J.A. Uilkens. Te Groningen, bij J. Oomkens. f :-6-:

Nuttige en aangename Tijdkorter, of Almanak. 1823. Door A. Hazelhoff. Te Groningen, bij A. Hazelhoff. f :-5-:

Zonder bedenking kennen wij den voorrang toe aan Art. 1, welk Jaarboekje ons nog ruim zoo wèl voldaan heeft als het vorige jaar. Wij weten schier niets te berispen, en vinden des te meer te prijzen. Even keurig is de inhoud als de plaatjes en de druk. Ernst en boert, vernuft en leering wisselen hier, in proza en poëzij, allergelukkigst af, ja wedijveren, als 't ware, om den prijs; zoodat Papa (zie de Voorrede) onzen roskam althans niet heeft te duchten. Aandoenlijk is het verhaal van het Dal der Gelieven; leerzaam de Ekster; menschkundig en

{==42==} {>>pagina-aanduiding<<}
luimig het oude Vrijers Kransje; ongemeen belangwekkend elsje van houwening en willem van den velde, waar de eer der vinding van het eeuwig gedenkwaardige plan der ontkoming aan deze parel der dienstmaagden wordt toegekend. Dit weinige van de prozastukjes: wij kunnen er geene proeve van mededeelen; ze moeten in hun geheel gelezen worden. Het dichtbundeltje is regt lief. Tollens, loots, messchert en nierstrasz leverden inzonderheid treffelijke bijdragen. De beide portretjes van elsje en van den velde zijn keurig; ook de overige prentjes behagen. In één woord: het boekje is den Man waardig, die het met zijnen naam vereerde. - De opmerking van tijdelijks en wademen, beide, zoo al bruikbaar, althans min gebruikelijk; God zal uw zegenen; kinkeren (d); houw (houd); hochart (wij meenen hogarth), en het ontbreken eener syllabe aan den slotregel van Johanna, - moge ten blijk verstrekken, dat wij dit bevallig Jaarboekje niet slechts gelezen, maar herlezen hebben. Wij geven, om het saizoen, van messchert, het

	Lied, om op den kortsten dag te zingen.
Wij slijten d'avond wel te vreên; 
De scheemring dreef ons vroeg bijeen; 
Het is de kortste dag. 
't Is buiten ruw, en koud, en guur; 
Wij stoven ons bij 't kolenvuur; 
Gelukkig, die het mag! 
 
Wij schaatren, vreemd van hoofschen dwang, 
Bij gulle scherts en beurtgezang; 
De kamer dreunt er van; 
En, wie van 't zingen heesch moog zijn, 
Wij reiken hem een' beker wijn; 
Gelukkig, die het kan! 
 
Zoo menig, dien het lot geen vreugd, 
Die onzen vriendenkring verheugt, 
Maar knagend leed beschikt; 
En wien, bij 't knellen van de smart, 
Geen beker wijn het bange hart 
Vervrolijkt en verkwikt. 

{==43==} {>>pagina-aanduiding<<}

Zoo menig, die in eenzaamheid 
Zijn klagten slaakt, en zucht en schreit, 
Om 't toegewezen deel; 
En wien, bij 't opgekropt verdriet, 
Het afgeperste vreugdelied 
Blijft nokken in de keel. 
 
Zoo menig, wien de luim ontbreekt, 
Die onze scherts en vreugde kweekt, 
En, bij gezang en wijn, 
Ons, blij en lustig met elkaâr, 
Den langsten avond van het jaar 
Nog veel te kort doet zijn. 
 
Zoo menig, die verzinkt in 't leed, 
Nu onze kring de zorg vergeet, 
En vrolijk zingt en klinkt; 
Die treurt, nu onze blijdschap tiert, 
En, nu de vreugd den beker zwiert, 
De(n) kelk der smarte drinkt. 
 
Zoo menig, die, in droeven nood, 
Zich voedt met afgebedeld brood, 
En zit, met kind en vrouw, 
Voor vorst en stormvlaag onbehoed, 
Gekoesterd door geen kolengloed, 
Te rillen van de kou. 
 
Dat denkbeeld valt ons naar en bang; 
Het stoort het schertsend beurtgezang, 
Dat bij den feestdronk stijgt: 
't Is met vermaak en boert gedaan; 
Het glas blijft ongeledigd staan, 
En 't vrolijk drinklied zwijgt. 
 
Weg, vrienden! met die stroeve plooi; 
Zij staat bij 't feestmaal gansch niet mooi; 
't Is reeds te lang gepoosd. 
Drinkt leeg, schenkt vol! Niet meer gedraald! 
De wijn, die in het glas verschaalt, 
Strekt de armen tot geen troost. 

{==44==} {>>pagina-aanduiding<<}

Neen, staakt de gulle feestvreugd niet! 
Verheft het glas, verheft het lied, 
En schatert keer op keer! 
Maar ligt (legt), terwijl gij vreugde pleegt, 
Bij elken beker, dien gij leegt, 
Een gift voor de armen neêr! 

No. 2 heeft leerzame verhaaltjes en aangename dichtstukjes. Hooge kunstwaarde mogen wij aan laatstgemelde wel niet toekennen; maar voor kunstregters werd toch dit Jaarboekje niet in het licht gezonden. De stukjes, geteekend D.E., droegen onze goedkeuring inzonderheid weg. De plaatjes moeten zwichten voor die in No. 1; maar zijn evenwel niet geheel verwerpelijk. Het eerste verhaal herinnert aan tollens' Echtscheiding. Hunne voor hare, bl. 59, bij herhaling, staat niet mooi.
No. 3. Een boekje, dat Mejufvrouw P.M., naar het schijnt, tot Redactrice heeft, kan wel niet algemeen berispelijk zijn; gelijk het dan ook, in meer dan één opzigt, lof verdient. De prentjes zijn verre beneden den inhoud. Sommige dichtstukjes, inzonderheid de twee laatste, fraai; doch in eenige is de smelting der vokalen veronachtzaamd, en wroegende, bl. 17, zal wel zwoegende moeten heeten.
No. 4. In zijne soort zeer verdienstelijk, alware het alleen omdat zij Vaderlandsch is. De Kazerne Oranje-Nassau, de Willemsluis, de Lutersche Nieuwe Kerk, (vóór en na den brand) worden ons hier in weluitgevoerde prentjes, met de noodige toelichting in druk, vertoond. Dat de verbrande kerk zoo veel grooter dan vóór de verwoesting is voorgesteld, is niet in den haak. De beschrijving van den brand is inzonderheid zeer voldoende. De versjes zijn wèl, eenige regt aardig, met name de Vingerhoed. Wij mogen dit Jaarboekje met ruimte aanprijzen.
No. 5 blijft zichzelve gelijk; alleen zouden wij het boeksken nog wel een weinig onderhoudender wenschen, en vooral geen Latijn en Hoogduitsch in hetzelve zonder vertaling. De Voorlezing belangrijk in hare soort; de plant- en zaaikundige aanwijzingen bij elke maand welingerigt en nuttig.
No. 6 bevalt ons daarom, wijl het nog al Nationaal is. De strekking is allezins loffelijk; ook die der rijmpjes. Die Groninger Torenbrand weet wat! Inrakelen en zoo eenige meer, denkelijk provincialismi, verstaan wij niet.






{==45==} {>>pagina-aanduiding<<}

Boekbeschouwing.

Geschiedenis der Nederlandsche Hervormde Kerk, door A. IJpeij, Doctor en Hoogleeraar der Godgeleerdheid te Groningen, en I.J. Dermout, Secretaris van de Algemeene Synode der Nederlandsche Hervormde Kerk, en Predikant in 's Gravenhage. IIde Deel. Te Breda, bij W. van Bergen en Comp. 1822. In gr. 8vo. XVI en 583 Bladz. voor het Werk, en 380 voor de Aanteekeningen. Bij Inteekening f 7-15-:

Denzelfden welverdienden lof, welken wij, in onze Boekbeschouwing over het jaar 1820, op bladz. 317 tot 328, van heeler harte gaven aan het eerste deel dezes, in de voornaamste opzigten, voortreffelijken werks, achten wij ons, in gemoede, aan dit tweede deel verschuldigd. Wie waarheid, onzijdigheid, bescheidenheid, vrijmoedigheid, gezond verstand en uitgebreide kennis van zaken, in zulk eene geschiedenis, als de tegenwoordige, voor de voorname vereischten houden, zullen reden vinden, om ten uiterste voldaan te zijn: en, of nu al, ook over dit deel, gelijk over het vorige, aanmerkingen te maken zijn over orde en uitvoerigheid, wij staan toe, dat het welvoegelijkst was, het werk op dien voet voort te zetten, als het was aangevangen, en dat ook wij dit, voor onszelven, verlangden; doch wij kunnen niet loochenen, dat het, naar ons oordeel, voor het algemeen belang wenschelijk ware geweest, dat het geheel, van den aanvang af, op kleiner schaal was aangelegd. Vele bijzonderheden, welke aan geletterden bijzonder aangenaam zijn, (en waarvoor zij, met ons, aan de geleerde Schrijvers gaarne hunnen dank zullen betuigen) zijn voor het gros van hen, voor welken dit werk bestemd was, van kleine waarde, ja zelfs, voor de meesten, volstrekt nutteloos. Dezen beklagen zich nu over de lijvigheid,

{==46==} {>>pagina-aanduiding<<}
het geleerd aanzien en de kostbaarheid der boekdeelen, worden van derzelver lecture afgeschrikt, en, voor zoo veel zij niet ingeteekend hebben, verkiezen zij het zich niet aan te schaffen, en, voor zoo veel zij ingeteekend hebben, zijn zij ontevreden. Wij spreken bij ondervinding; en dat nu deze uitvoerigheid voor het debiet des werks nadeelig is, en het dus dat nut, welk er mede bedoeld was, bij verre niet zoo algemeen kan stichten, als men anders had mogen verwachten, spreekt van zelf. Doch, genoeg hiervan.
Het eerste, dat ons hier ontmoet, zijn, na een kort voorberigt, en een aanhangsel op de lijst der Inteekenaren, voor het eerste deel geplaatst, Historische bijzonderheden, betrekkelijk de hervorming der Christelijke Kerk, in de onderscheidene gewesten van Nederland. - In het eerste deel was, hoewel met invlechting van vele gewestelijke bijzonderheden, verslag van de toedragt der zaken, over de Nederlanden, in het gemeen, gedaan. Nu wordt deze afdeeling aan het verhaal van hetgeen, in elk gewest, meer bijzonder merkwaardigs voorviel, gewijd. Het landschap Drenthe en de voormalige zoogenoemde Generaliteitslanden worden hierbij niet voorbijgezien, en het verhaal daalt, in elk gewest, tot de meeste steden en dorpen af. Men zal dit nergens zoo volledig bij elkander vinden, en moet zich verbazen, dat het aan de Schrijvers, na verloop van derdehalve eeuw, nog heeft kunnen gelukken, van alomme zulk een omstandig berigt te leveren. Trouwens het is allerwegen blijkbaar, dat zij zich niet, sedert hun het schrijven dezer Geschiedenis is opgedragen, onvoorbereid aan dien arbeid gezet, maar, sedert vele jaren, de bouwstoffen tot denzelven, met zeldzame vlijt, verzameld, en die thans slechts verwerkt hebben. In betere handen kon derhalve dit werk nooit zijn gesteld geworden.
Dit zegt zeer veel; maar nog veel meer, hetzelfde naar waarheid te kunnen en te moeten zeggen omtrent de afdeeling, die nu volgt, en ten opschrift heeft: Historisch verslag van de lotgevallen der Hervormde Kerk

{==47==} {>>pagina-aanduiding<<}
van Nederland, betrekkelijk derzelver scheiding in twee gezindheden. - Hier is het voornamelijk te doen om een onzijdig verhaal van zaken. Elk weet, hoe ver dit, bij vele vroegere Schrijvers, tot hiertoe, te zoeken was. Doorgaans onderstelde de partijgeest vooruit, dat de te Dordrecht veroordeelde broeders niet anders dan ongelijk konden gehad hebben, en naar verdiensten behandeld waren: en wat dan van de Geschiedenis, onder zulk vooroordeel geschreven, worden moest, is gebleken. Allengs is dit vooroordeel afgelegd, en heeft men de zaken naar waarheid durven en mogen voordragen; en wie dit nu, op de bescheidenste wijze, breeder en op duchtiger gronden, dan tot hiertoe geschied was, gedaan wil zien, leze deze uitmuntende afdeeling, welke niets te wenschen overlaat. Gaarne zouden wij derzelver beloop opgeven; doch dit laat, om den overgrooten rijkdom der stoffe, het bestek onzer Letteroefeningen volstrekt niet toe. Genoeg dan zij het, te zeggen, dat men hier een keurig en geleidelijk berigt erlangt van de bekende twisten, welke, te dezen tijde, de kerk en den burgerstaat beroerden, met derzelver aanleidingen, wederkeerigen invloed, gevolgen, en uitkomst. Voorts van de vervolgingen der Remonstranten, en, onder dezelven, de stichting huns afzonderlijken godsdienstigen Genootschaps, hunnen bouw der Fredriksstad in Holstein, het nadeel, dat zij leden, door den, hun onregtvaardig geweten, toeleg op het leven van Prins maurits, de afzondering der Collegianten van hen, enz. en, onder dit alies, eene menigte van gewigtige bijzonderheden, welke wij niet kunnen aanstippen, ook in de Aanteekeningen, welke men niet verzuimen moet te lezen.
De derde afdeeling beschrijft den Staat der Nederlandsche Hervormde Kerk, gedurende het eerste vierde gedeelte der zeventiende eeuw. - Deze staat wordt, gelijk hij waarachtig was, als, in weerwil van zijne uitwendig gunstige gedaante, inwendig regt betreurenswaardig, geschetst. ‘De geest van het Protestantisme, (zeggen de Schrijvers te regt) een geest van vrijheid, zonder

{==48==} {>>pagina-aanduiding<<}
welken het levenloos is, scheen der Hervorn de Kerk van Nederland ontvlugt - Wat kon (vragen zij) meer weedom des harten bij den waren vriend van God en menschen veroorzaken, dan dat broeders broeders haatten, omdat zij van elkander in godsdienstige denkbeelden, die den grond der zake niet roerden, verschilden? enz. - Was dit geest van het Protestantisme? Het was de geest van het Roomsch Katholicisme, dat men zoo verfoeid had en nog verfoeide. - Is het mogelijk, (voegen zij er bij) dat er nog Protestantsche Hervormden gevonden worden, die zulke tijden noemen kunnen gelukkige tijden, eeniglijk omdat de partij, tot welke zij behooren, toen zegevierde?’ Doch wij mogen niet meer afschrijven. Het ongelukkige en nadeelige van zulk een' staat wordt klaar in 't licht gesteld, en, in het bijzonder ten aanzien der Hervormde Kerk van Nederland, met de stukken aangewezen. Veler verstand werd, onder de verdeeldheden over eene leer, welke de menschelijke bevattingen te boven gaat, verduisterd. Het verband der godsdienstige waarheden werd niet begrepen. Men bepaalde zich bij de punten in verschil, en bekommerde zich voor het overige niet over de andere punten van geloof en betrachting. De eersten, schoon men zich het tegendeel verbeeldde, verstond men gedeeltelijk niet eens regt, en vormde zich toen, en nog veel later, deswege verwarde en ongerijmde begrippen, waarover men zich thans verbaast; en over vele gewigtige punten was de leer stijdig met de Nederlandsche Geloofsbelijdenis, den Heidelhergschen Katechismus, en de Liturgische Schriften en Gebeden, over afwijking waarvan men echter anderen vervolgde. Wijders werden de Hebreeuwsche en Grieksche Letterkunde verwaarloosd, en aan de beoefening der nuttigste wetenschappen werd naauwelijks gedacht. Buiten drusius, episcopius en grotius, maakte, in dit tijdvak, van de Uitlegkunde der Heilige Schrift niemand werk. De Godgeleerdheid zelve achtte men genoeg in het licht gesteid
door de Hervormees; en dezer

{==49==} {>>pagina-aanduiding<<}
schriften, niet die des Bijbels, werden verklaard. De bij de Hervorming uitgedrevene Scholastieke Wijsbegeerte werd door maccovius teruggeroepen; de Zedeleer van aristoteles, in plaats van de Christelijke, waaraan, buiten de Gebroeders teellinck, niemand dacht, werd door sibr. lubberti onderwezen. De duisternis der middeleeuwen kwam weder op, en, bij het aannemen van jonge geestelijken, onderzocht men slechts, welke bekwaamheid zij hadden, om partijen te wederleggen. (Hoe bevoegd en geschikt waren dan de Hervormde Geestelijken van deze dagen, om de Remonstranten te beoordeelen en te veroordeelen!) Ondertusschen had de Kerk nog eenige aanwinst van tot haar overkomende Hervormden van buiten, en van sommige Doopsgezinden, en zij breidde zich uit in de veroverde plaatsen, bijzonder in de aangewonnene buitenlandsche bezittingen.
De vierde afdeeling behelst de Geschiedenis der Nederlandsche Hervormde Kerk, onder het Stadhouderlijk bewind van frederik hendrik, tot den Munsterschen Vrede. - Hier vindt men verslag van 's Vorsten gematigdheid, en het allengs verslappen van de vervolging tegen de Remonstranten, op vele plaatsen; schoon niet overal. (Dat zij, te Amsterdam, van de Wethouders vrijheid vroegen en verkregen tot het stichten van een openbaar kerkgebouw, is ons nooit voorgekomen, en, zoo wel als dat zij hunne kweekschool aldaar, onder de hooge goedkeuring des Magistraats, opgerigt hebben, ongegrond.) Voorts heeft men hier berigt van de ontkoming hunner gevangene Leeraars op Loevestein, - van grotius komst in het land, en zijne wederuitdrijving uit hetzelve, - van de ontwerpen tot verzoening met de Remonstranten, en den ijver der kerkelijken daar tegen, - van de allengs steiler gewordene regtzinnigheid der Hervormden, en de verdere afwijking der Remonstranten van hen, - van de nieuwe Bijbelvertaling, derzelver beoordeeling en invoering, - van de zorg voor de

{==50==} {>>pagina-aanduiding<<}
Autographa, en eindelijk van de burgerlijke gebeurtenissen in dit tijdvak.
De vijfde afdeeling schetst den Staat der Nederlandsche Hervormde Kerk, gedurende het tweede vierde gedeelte der zeventiende eeuw. - Dezelve was, door den invloed van frederik hendrik, meer kalm; doch men vorderde niet veel in verlichting. Gehechtheid aan begrippen verhinderde alle doorbraak van beter licht, en deed het, als dwaallicht, schuwen. De Grieksche en Hebreeuwsche Letterkunde werden iets meer beoefend, doch enkel dienstbaar gemaakt aan de staving van het systema. Er stonden eenige betere uitleggers op; doch zij verklaarden allen in den geest der Synode en der nieuwe Bijbelvertaling, en al te letterlijk, of namen toevlugt tot een' verborgen' en mystieken zin, geplooid naar de Wijsbegeerte van aristoteles, en verminkten de leer der Christelijke waarheid. Zij werd, naar het fatsoen der Scholastieken, ‘zoo misvormd, dat de taal van Babel gehoord werd op de straten van Jeruzalem.’ Lof van episcopius, die van de Scholastiekerij afkeerig was, gelijk ook waren amesius en alting, doch die daarom ook versmaad werden. Nooit had de Kerk, te dezen aanzien, meer behoefte aan eenen hervormer, dan nu. - Met de Zede- en Beoefeningsleer was het niet beter gesteld. De achting voor de Zedeleer der oude Heidensche Wijsgeeren was zoo groot, dat niemand het wagen durfde, die van christus weder in te roepen. Antonius walaeus nam echter, met huivering, maar zonder vrucht, eene proef, om hierin verandering te maken. Wie dit verder poogden, werden, als Wetpredikers, beschimpt. Ook dit was een gevolg van den afkeer van de Remonstranten. Zij, die dit betreurden, maar geene kans zagen om het geheel te verhelpen, beproefden het gedeeltelijk, en namen de Beoefeningsleer ter hand. Amesius, die hierin, met teellinck, reeds vroeger
bezig geweest was, zette dit werk voort, en gaf aanleiding, dat de Zuidhollandsche Synode de Theologische Professoren van Leiden aanspoorde, om lessen te

{==51==} {>>pagina-aanduiding<<}
houden over de praktijk der Christelijke Godgeleerdheid! De gemelde voorgangers kregen navolgers, waaronder zich vooral voetius onderscheidde, die het verwijt der Remonstranten niet kon verdragen, dat de hervormde Godgeleerdheid niet opleidde tot beoefening, maar tot bespiegeling. - De uitwendige staat der Nederlandsche Kerk onderging weinig verandering. Nog had zij, binnenslands, nu en dan, eenige aanwinst van leden. Buitenslands breidde zij zich uit in het veroverd Brazilië; doch, gelijk bekend is, voor korten tijd.
De zesde afdeeling omvat de Geschiedenis der Nederlandsche Hervormde Kerk, sedert den Munsterschen Vrede, tot aan de achttiende eeuw. - Zij beschrijft de verdeeldheid der gemoederen, tusschen hen, welke dien Vrede verlangd, en hen, welke dien niet verlangd hadden, - den dood van frederik hendrik, en de opvolging van zijnen Zoon, willem II, in het Stadhouderschap, - deszelfs verrigtingen en overlijden, - de geboorte van willem III, de groote Vergadering van 1651 en hare besluiten, - het voortduren van de veete, en, hier en daar nog, van de vervolging tegen de Remonstranten, onder nieuwe twisten, welke de Kerk inwendig beroerden, - de vernieuwing der plakkaten tegen de Roomschen, daarna gevolgd door meerdere gematigdheid jegens hen, - de twisten over het Coccejanisme en Voetianisme, en de Wijsbegeerte van descartes, in de onderscheidene gewesten. Het verhaal dezer twisten is zeer uitvoerig, en aan elk der strijderen en hunne aanhangers en medestanders wordt in hetzelve regt gedaan. Coccejus ontvangt doorgaans lof, gelijk hij verdiende; zoo ook alting en anderen, die aan zijne zijde stonden. Bij voetius is die lof, te regt, getemperd met vrij wat berisping, en op den hem gegeven' lof zou Recensent gaarne afdingen, dat hij, te Heusden en te Gouda, het Arminianisme den dolk zou hebben in het hart gedreven, gelijk op bladz. 477 gezegd wordt. Ergerlijk is zijne verzoening, niet lang vóór zijnen dood, en in eenen ouderdom van bijna tachtig jaren, na eene der-
{==52==} {>>pagina-aanduiding<<}
tigjarige vijandschap, met den twistmaker maresius, onder voorwaarde van gemeenschappelijke bestrijding van coccejus. - Wijders wordt hier verslag gedaan van de twisten met
bekker, heidanus, van der waeijen, van giffen, roëll enz., en over vlak, meijer, spinosa, deurhoff enz. gehandeld. Wij kunnen van dit alles geen bijzonder berigt geven, en zeggen alleen, dat dit gansch verhaal, voor hen, welke zich omtrent al het voorgemelde wenschen te onderrigten, hoogstbelangrijk is, en geene geringe waarde ontleent van de beoordeelende vrijmoedigheid, waarmede het is gesteld. Het is ondertusschen doorweven met hetgeen er in den Staat, voor, bij en na de verheffing van willem III tot het Stadhouderschap, opmerkelijks voorviel; waarbij het niet ontbreekt aan de opmerking, hoe steeds vooral de Voetianen van elke gebeurtenis partij zochten te trekken, en het aan hen niet is te danken, dat de Kerk niet in meerdere stukken is vaneengereten. Doch wij kunnen van het werk niet meer zeggen. - Wat de Aanteekeningen betreft: wij hebben daaromtrent slechts te herhalen, wat wij, bij de aankondiging des eersten deels, gezegd hebben. Buiten de aanwijzing der bronnen, waaruit alles geschept is, en de bevestiging of uitbreiding, welke het verhaal er, op vele plaatsen, door erlangt, behelzen deze Aanteekeningen ook eene menigte deels van gewigtige historische bijzonderheden, welke in den tekst niet waren opgenomen, deels van narigten omtrent personen, in het verhaal genoemd, en dragen wederom allerwegen getuigenis van der Heeren Schrijveren liberaliteit en, in het bearbeide vak, voorbeeldelooze belezenheid.
Of wij niets ontdekt hebben, wat, naar ons oordeel, misslag was? - Wie dat verwachten kan, moet de Schrijvers van een zoo uitgebreid werk voor boven het menschelijke, waarvan het dwalen onafscheidelijk is, verheven, of ons voor zeer onkundig houden. Opregt, echter, kunnen wij verklaren, dat ons niets onrigtigs ontmoet is, hetwelk, voor de Geschiedenis over het geheel, van wezenlijk belang zou kunnen geacht worden. Doch kleine

{==53==} {>>pagina-aanduiding<<}
onnaauwkeurigheden zijn ons, zoo wij meenen, hier en daar voorgekomen. Wij hebben er geene aanteekening van gehouden; maar, onder het lezen, konden wij niet nalaten op te merken, dat het gedrag en de gezindheid van Prins maurits, die den Remonstranten ongenegen was, zoo wel als het gedrag van frederik hendrik, die hun genegen was, (hoe zullen wij het noemen?) te veel vergoelijkt of verschoond werd. Beiden (dunkt ons) worden te zeer ontschuldigd, de eerste wegens hetgeen hij tegen de Remonstranten te veel, de ander wegens hetgeen hij voor hen te weinig deed; doch dit laat zich hier niet uit elkander zetten. - Het verwonderde ons, in een zoo breed verhaal, het vonnis zelf der Dordrechtsche Synode over de Remonstranten niet ingevlochten, of in de aanteekeningen opgenomen te vinden. - Ook zouden wij eenige aanmerkingen verlangd hebben over de sententie, waarbij barneveld tot het zwaard veroordeeld werd, vooral daar ons dit, tegen de staatkundige Neologen van onzen tijd, niet onbelangrijk dacht. Doch hiervan genoeg.
In de Aanteekeningen, op bladz. 181, wordt gemeld, dat daniël johannes (snecanus) in 1617, in Vriesland, om zijne Remonstrantschgezindheid, van zijnen post, als preceptor, of onderwijzer aan de Latijnsche scholen, te Sneek, werd afgezet, en de Geschiedschrijver brandt, die hem Kerkedienaar en Rector te Sneek noemde, berispt. Dit geschiedt, zou men zeggen, op genoegzame autoriteit, en echter is het fautief. Wij hebben onder ons een afschrift van een eigenhandig verhaal van dezen dan. joh. snecanus van de kerkelijke proceduren, tegen hem, als Predikant in de Gereformeerde Kerk, en Rector der Latijnsche Scholen in de Stad Sneek, gehouden, waarvan het oorspronkelijke weleer berustte onder den beroemden Mr. p. van der schelling. Hieruit zou men, behalve ettelijke bijzonderheden wegens hemzelven, een omstandig berigt van het met hem voorgevallene kunnen trekken; doch wij zeggen alleen, dat het brandt's berigt regtvaar-
{==54==} {>>pagina-aanduiding<<}
digt. Trouwens dat had de aanhaling van dezen van de Remonstrantie der zes Colloquenten over 't houden der Nationale Synode, bl. 17, welke ons, bij 't naslaan derzelve, gebleken is juist te zijn, reeds genoeg gedaan: want uitenbogaart, de steller dezer Remonstrantie, die een der zes Colloquenten was, moest het wel geweten hebben. Wijders lezen wij, in ons afschrift van de Handelingen der Vriesche Synode van 1621, wegens voornoemden snecanus, het volgende: ‘Zijn op haar versoeck ingestanden dn. daniel joannis, hajo lamberti en petrus hermanni, 't samentlyck, ende yder in 't besonder, door
respective propositien, over het rigoreuse deportement (als sy het noemden), hunder personen van den kerkendienst quaeruleerende, versochten, om publicâ autoritate Synodi gerestitueert ofte getolereert te worden.’ - Wij willen thans hierbij melden, dat dit hun verzoek niet alleen werd afgeslagen, maar Deputati Synodi ook gelast werden te bewerken, ‘dat petrus hermanni uit Dokkum te vertrekken geconstringeert wierde.’ Dit schijnt gelukt te zijn. Althans in 1622 werden dezelfde Deputaten gelast, bij Gedeputeerde Staten aan te houden, dat de afgezette Remonstrantsche dienaars, zich toen te Franeker onthoudende, vandaar verdreven wierden. Daar dit geen gevolg had, werd het in 1623 herhaald. Hierop meldde zich petrus hermanni in 1624 bij de Synode aan tot wedervereeniging met de Kerk; doch, wat daarop volgde, laat ons de tijd thans niet toe, in de latere handelingen, te onderzoeken. - Wat daniël johannes snecanus belangt: hij was geenszins een onbeduidend man, en eerst, acht jaren lang, te Bergum Predikant geweest, daarna te gelijk tot Rector en Predikant naar Sneek beroepen, maar, daar naauwelijks een jaar geweest zijnde, nevens een' zijner ambtgenooten, cyricus melleus, reeds in ongunst gekomen, omdat zij beiden (gelijk hij schrijft) ‘meer ijverden, om de leer der waarheid, die naar de godzaligheid is, der gemeente in te planten, dan haar met

{==55==} {>>pagina-aanduiding<<}
woordenstrijden en disputen de ooren te vervullen.’ Hij beklaagt zich zeer over zijnen tweeden ambtgenoot florentius johannis, als een zijner partijen. In later tijd diende snecanus de Remonstrantsche Societeit, eerst te Hoorn, in 1630-1632, vervolgens te Leiden, tot in 1640, in welk jaar hem daar, op den 20sten Julij, de stad ontzegd werd, eindelijk van 1643-1655 te Bommel, waar hij toen, in den ouderdom van 75 jaren, overleed. Hier oefende hij, als zijnde ook Medicinae Doctor, de praktijk der Geneeskunde; en, schoon er een Rectoraal Gymnasium was, was hem echter toegestaan het houden van Commensalen, welken hij niet alleen in het Latijn en Grieksch, maar ook in het Hebreeuwsch, Chaldeeuwsch en Arabisch onderwees. De aanmerkingen op de nieuwe overzetting des Bijbels, die door jacs. batelier, te gelijk met die van engelb. van engelen, zijn uitgegeven, zijn gedeeltelijk van hem. Hij vertaalde, ten verzoeke der Remonstrantsche Societeit, (en verrijkte) de Kerkelijke Historie van uitenbogaart, in het Latijn; doch zij is niet gedrukt geworden. Hij gaf, met zijne aanteekeningen, in 1634, te Leiden, bij jo. maire, in het Grieksch en Latijn, uit, epicteti Enchiridion. Deze uitgaaf werd, zoo in Duitschland, als in Nederland, zeer dikwijls herhaald, schoon verre van gunstig beoordeeld door mericus casaubonus en isaacus vossius, bij jo. alb. fabritius, Biblioth. Gr. Vol. III, p. 262, 263. Een' fraaijen brief aan hem van casp. barlaeus vindt men in des laatsten Epp.,
Tom. I, p. 220, 221.








{==56==} {>>pagina-aanduiding<<}

Leerredenen betrekkelijk de Lutersche Nieuwe Kerk te Amsterdam, derzelver 150-jarig bestaan en verwoesting door den Brand van den 18 September 1822, door C.H. Ebersbach, G.H. Lagers en G.F. Sartorius, Predikanten bij de Evangelisch-Lutersche Gemeente aldaar. Te Amsterdam, bij H. Blikman. 1822. In gr. 8vo. 112 Bl. f 1-:-:

Wij haasten ons om eenig verslag van deze Leerredenen te geven, ten einde dezelve meer algemeen bekend te doen worden. Want, zoo van de eene zijde nieuwsgierige belangstelling met gretigheid naar dezelve zal grijpen, van den anderen kant bevorderen wij dit nog gaarne, omdat, door de edelmoedigheid des uitgevers, (geen lid van het Lutersche Kerkgenootschap) niet enkel het voordeel, maar de geheele opbrengst van den verkoop ten beste van het zoo deerlijk geteisterde huis der aanbidding moet verstrekken.
Vier zijn de stukken in getal, als twee van sartorius, bij het 150-jarig bestaan, en na den brand, één van lagers, en één (in de Hoogduitsche taal) van ebersbach. Dan, gelijk het eerstgenoemde, naar ons oordeel, hier zeer gepast is bijgevoegd, en bovendien zeer wezenlijke verdienste bezit, zoo onderscheiden zich de drie andere, schoon één onderwerp behandelende, door bijzonderheden, die treffend of belangrijk zijn. Lagers predikte des zondag-voormiddags, dus allereerst, op zijne beurt, in de Oude Kerk. Sartorius had op dien tijd in de Nieuwe moeten prediken, maar deed het thans des namiddags in de Oude. Ebersbach verrigtte zijn werk later, bij gelegenheid der eerste beurt in de Noorderkerk, hun door de Hervormden ten gebruike broederlijk verleend. Hij mogt dus reeds uitweiden en juichen over den schoonen uitslag der, door de anderen aangekondigde en aangedrongene, inzameling van penningen tot den besloten herbouw.

{==57==} {>>pagina-aanduiding<<}
Zoodat de bundel eene soort van welsluitend, voltooid geheel oplevert.
Eigenlijke, inzonderheid vergelijkende beoordeeling, als van kunstgewrochten of gelukkige voortbrengsels eener meer dan gewone bekwaamheid, (want aan iets van dezen aard moet men bij de uitgave van andere dan gelegenheidsredenen bijna noodzakelijk denken) komt hier wel niet te pas. Elk der Leeraren heeft zijne eigene verdiensten. Lagers behoudt, als tekst, het gewone Evangelie, de opwekking van den Jongeling te Naïn, het verlies en herstel voor de moeder op de gemeente overbrengende. Voorts maken de bijzonderheden, omtrent den voorgenomen herbouw enz., der gemeente thans medegedeeld, dat het stuk de houding en den toon eener kerkelijke redevoering somtijds verliest; doch waarlijk welsprekend wordt de eenvoudige Prediker, wanneer hij ons den vreesselijken brand beschrijft; en wij weten niet, of het 's mans goedhartigheid, of zijn vertrouwen op de gemeente was, hetgeen ons zoo zeer roerde, door de betuiging zijner vrees, dat sommigen boven hun vermogen zouden geven.
Dan, niet ongegrond blijkt dit woord geweest te zijn, uit de getuigenis, door ebersbach afgelegd, omtrent de ruime en milde giften. Inderdaad, het is een schoon en verheven tafereel, dat hij van het gedrag der gemeente, bij derzelver inzameling, ophangt. Zijn tekst is dan ook, zeer gepast, Hebr. XII:11, daar hij de vruchten der geregtigheid, uit de tuchtiging ontsproten, zoo wel in dezen ijver, als in de broederliefde, die hem de tegenwoordige spreekplaats verleende, enz. reeds duidelijk mogt zien.
Sartorius eindelijk, die bij het jaarfeest gepredikt had over Psalm XXVI:8, Heer! ik heb lief de stede van uw huis, en de plaats waar uwe eere woont, en te dier gelegenheid zeer verstandig en opwekkelijk had gesproken, over de gehechtheid aan den openbaren godsdienst, en de plaats, waar die wordt verrigt, benevens de gevolgen en verpligtingen dezer verknochtheid, sprak thans over Nehemia II:17, alwaar Jeruzalem slechts

{==58==} {>>pagina-aanduiding<<}
in onze Kerk te veranderen is, om de woordelijke toepassing, de uitweiding, vertroosting, en aanmoediging inzonderheid tot herstel, door de gelegenheid gevorderd, van zelve te vinden. Jammer, dat de schrandere en geleerde man zijnen stijl, nu en dan, door vreemdigheden ontluistert; bij voorbeeld: ‘Zoo roept u dan immers alles tot de waardering van een gebouw op, wat zoo veel dierbaars voor u bevat, en wat uit elk tijdvak uwes levens zoo vele belangrijke herinneringen u voor den geest brengt, wat u als het ware de geschiedenis uwes levens voor oogen plaatst, en belet dat de verloopen leeftijd geheel verloren is.’ Immers, elk ander zou hier dat, hetwelk, of hetgeen, hebben geschreven.
De godsdienstige inhoud, der laatste drie stukken althans, komt, natuurlijk, voor een groot deel, op hetzelfde neder; te meer, daar de teksten, bij zulk eene gelegenheid, niet uitvoerig worden behandeld, en dus geene zeer bepaalde wijziging aan de rede geven, die meer uit het hart en de eigene omstandigheden voortvloeit. Het broze en nietige van alle menschelijk werk, onze afhankelijkheid van het Opperwezen, het nut der tegenspoeden, en zoo al meer, zijn de algemeene hoofdpunten. Wel mogelijk is het daarbij, dat één onzer Collega's in een en ander stuk wat meer (kenmerkend?) Christelijks zou verlangd hebben; doch wij keuren deze uitdrukking af, al ware het ook, dat een of ander bijzonder leerstuk van het Evangelie ons toescheen meer op den voorgrond geplaatst te kunnen zijn. Hoe veel is er, waarin wij allen overeenstemmen! hoe veel, dat tot de harten zoo wel, als tot de verstanden spreekt! hoe roemenswaardig onze tijd, in welken geene vooroordeelen verhinderen dit te erkennen! hoe natuurlijk en loffelijk de belangstelling, de werkdadige zucht van allen, dat zulk een schoon gebouw, als de Nieuwe Lutersche Kerk, aan de Christenheid, aan de stad en de gemeente worde teruggegeven! - Welaan! het penningsken, aan deze stichtelijke Leerredenen besteed, zal daartoe mede verstrekken.
De beide overige Predikanten hielden hun werk, in

{==59==} {>>pagina-aanduiding<<}
haast vervaardigd, enkel uit bescheidenheid, terug. Zij, echter, hadden geenszins te vreezen, dat men hen daarnaar - te overijld - zou beoordeelen.

Aankondiging van den op handen zijnden Gelukstaat. In gr. 8vo. 16 Bl. f :-6-: (*)

Iets dergelijks kwam ons nog nimmer te voren, alhoewel wij menigvuldige zotternij van tijd tot tijd in onze letteroefeningen moesten aanmelden. - Zestien bladzijden druks voor dertig cents af te leveren, is wel reeds eene zeldzame onbeschaamdheid; maar zich te vervrijmoedigen dit te doen ter aankondiging van een boek, waarvan men het blad voor de helft minder leveren zal, (indien maar iemand dwaas genoeg is het te willen ontvangen, nadat hij nu, door den maker of uitgever, verwittigd is, gelijk hier geschiedt, dat het een zielroerend, ja allerzielroerendst boek zal zijn) is, zoo ver wij weten, iets, dat geheel buiten voorbeeld is. En men behoeft dit dure blaadje, hetwelk Voorberigt en Inleiding heet, slechts te lezen, om ten volle overtuigd te zijn van het boven alle verbeelding ongerijmde van het geschrijf, voor hetwelk men een' ieder, die hetzelve bespreekt, twee goede guldens afpersen wil.
Het Voorberigt geeft, breedsprakig genoeg, berigt van eene vroegere, ons onbekende, aanmelding, en het nu veranderde voornemen, waardoor het werk, om de nieuwsgierigheid te bevredigen, niet in ééns, maar in gedeelten zal worden uitgegeven, en bepaalt den reeds genoemden spotprijs, belovende zeker avans aan hem, die zich, in plaats van voor een, voor twaalf exemplaren de beurs wil laten ligten.

{==60==} {>>pagina-aanduiding<<}

Uit de Inleiding zien wij, dat men vooral op koopers rekent onder dezulken, die tot de partij van Jezus Christus behooren. Wij twijfelen, of de schrijver hier wel anti-Christenen door bedoelt; maar het is echter geenszins twijfelachtig, of het boek zal volstrekt anti-Christisch zijn, niet alleen van wege den kenbaren sektengeest en de trotsche aanmatiging, maar vooral ook omdat het eenen mensch zal verkondigen, die een bijzonder werktuig is der Goddelijke Voorzienigheid, om, in verband met zekere op handen zijnde groote gebeurtenissen, het Rijk van genade en verlossing op deze aarde op te rigten, en dat wel NB. volgens de onfeilbare Godspraken. Dit laatste wordt intusschen minder vreemd, daar wij uit de eerste regels der Inleiding die Godspraken reeds kennen, als niet door de Bijbelschrijvers, maar door de Heiligeschrift-verklaarders gedaan. Nu, men verklaarde de Schrift wel eens zot genoeg! - Wie de man is, die verschijnen zal, en wat hij uitgeregt heeft en nog zal uitregten, zal het boek aanwijzen; van zijne afkomst, daden en lotgevallen NB. van vroegere eeuwen zal het zwijgen! Kortom, (en hiermede weet gij, lezer! wat gij van het in ons oog anti-Christische en Godslasterlijke stuk denken moet) God heeft, zegt de Inleiding, voor zijne Kerk en kinderen hier op aarde, drie hoofdverlossingen bepaald, van welke jezus christus het hoofd en middelpunt is. De eerste was door Mozes - en tot de derde zal God hem verordenen, van wien het boek gewaagt; een man, die zich in 1814 aan het Congres te Weenen vervoegde, en die van tijd tot tijd aan den Koning der Nederlanden en anderen mededeelingen heeft gedaan, welke daardoor aan eene menigte zijn bekend geworden. Zoo iets heeft zich, na Mohammed, nog wel niemand toevertrouwd. Misschien dat
deze man ook wapenen en de hulp der Vorsten zoekt, om het Rijk, dat niet van deze wereld is, te overweldigen!
‘Gelijk wij NB. van het voor het goede gestemde hart van Mozes, en Jezus Christus als mensch beschouwd, zijn overtuigd geworden, even zoo zal ook

{==61==} {>>pagina-aanduiding<<}
hij, die, tot de derde of laatste verlossing, als hoofdpersoon zal optreden, door bewijzende daden en daarmede in verband staande, oogenschijnlijk strijdige gebeurtenissen of bejegeningen kenbaar worden.’
Het slot is in eenen dreigenden toon tegen hen gerigt, die, naar de Apostolische les, de geesten, die mogten opstaan, zouden willen beproeven, of zij uit God zijn; tegen hen, welke zich komen te verstouten, den, van God den Hemelschen Vader en van Jezus Christus uitgaanden, Heiligen Geest te beproeven. (Fraai gevonden!)
Wij komen te zeggen, (om des schrijvers beschaafde en sierlijke uitdrukking te bezigen) dat de lezer zich zal komen te beklagen, als hij zich tegen den aankoop van het maagwerk, door dit een en ander, niet genoegzaam gewaarschuwd houdt.

Eenvoudig Betoog voor het bestaan eener Ziel bij de Dieren, door P. Vogelenzang, te Woudrichem. Gedrukt voor rokening van den Schrijver. Te 's Hertogenbosch, bij E. Lion en Zonen. 1822. In gr. 8vo. 20 Bl.

Wij gelooven waarlijk niet, dat deze vogelenzang voor een wijsgeerig of godgeleerd Schrijver is in de wieg gelegd; hij is het echter beide geworden, en schrijft voortreffelijk ten behoeve van iemand, die eens lagchen wil, of leeren, hoe men in deze vakken niet schrijven moet. Vogelenzang's wijsgeerig betoog, den wildzang gelijk, raakt kant noch wal, hoe zeer het niet alleen het bestaan, maar zelfs de onsterfelijkheid en eeuwige zaligheid eener ziel bij de dieren moet bewijzen; hetgeen de Schrijver eindelijk ook bevestigen gaat door de H. Schrift, daar niet alleen salomo van de konijnen, mieren en spinnekoppen enz. schrijft, dat zij wijs zijn en met wijsheid wel voorzien zijn, maar ook de Apostel joannes vier dieren voor den troon zag. Wij herinneren ons hier een plaatje, waarop wij den H. antonius zagen

{==62==} {>>pagina-aanduiding<<}
afgebeeld, daar hij het Evangelie aan de visschen predikt, en onder anderen door eenen dommen zalm met veel aandacht scheen te worden aangehoord. Onze vogelenzang, die wij vernemen, dat met zalmvangen of zalmrooken het eerlijk brood wint, moge den arbeid van dien heiligen man met het beste gevolg voortzetten! Welligt komt hij dan nog, met eene roode letter, in den Almanak.




J.A.M. van Heusden, Specimen Physiologicum inaugurale, sistens contemplationem hominis in diversis suae vitae epochis. Lugd. Bat. 1821.

De Heer van heusden, een beminnaar zijnde van de Anthropologie, besloot, bij het verlaten der Leydsche Hoogeschool, uit dat gedeelte der geneeskundige studiën de stof zijner Akademische Verhandeling te kiezen, en bepaalde zich daartoe bij eene beschouwing van den Mensch in de verschillende tijdperken zijns levens.
De Schrijver verdeelt zijn onderwerp in drie grootere Afdeelingen, van welke de eerste aan de toenemende ontwikkeling van het menschelijk organismus, de tweede aan deszelfs volkomenheid, de laatste aan deszelfs afneming en teruggang is toegewijd. Deze grootere Afdeelingen worden wederom in bijzondere Hoofdstukken onderscheiden, van welke ieder eenen afzonderlijken leeftijd behandelt, in diervoege, dat eerst het anatomische, vervolgens het physiologische, en eindelijk het pathologische verschil van denzelven wordt opgegeven; terwijl algemeene gevolgtrekkingen, uit het verhandelde afgeleid, aan het einde van iedere Afdeeling en Hoofdstuk geplaatst zijn, en het geheel besloten wordt met kortere stellingen, dit onderwerp betreffende.
Over 't algemeen verdient deze Verhandeling den lof van met orde, vlijt en naauwkeurigheid bewerkt te zijn. Misschien zoude eene geheel physiologische beschouwingswijze meer bevorderlijk geweest zijn aan de eenheid van het geheel, en vruchtbaarder in belangrijke gezigtpun-
{==63==} {>>pagina-aanduiding<<}
ten, daar bij deze stukswijze behandeling het geheel aan de détails is opgeofferd. Dan, ieder heeft daaromtrent zijne wijze van zien en bewerken. Wij wenschen den Schrijver geluk met deze eerste proeve, en twijfelen niet, of hij zal ook bij de uitoefening zijner kunst ervaren, dat de Anthropologie, welke steeds het geliefkoosd onderwerp zijner studiën was, ook de hoofdwetenschap van den waren Arts moet wezen, en dat eene verlichte kennis van de menschelijke natuur het beste middel is tot eene gelukkige behandeling van de ziekten der menschen.




Staat van Engeland, in het begin van 1822 beschouwd, uit het oogpunt der Finantiën, buitenlandsche betrekkingen, binnenlandsche zaken, Koloniën, enz. enz. In het licht gegeven op bevel van het Ministerie zijner Britsche Majesteit. Te Amsterdam en 's Gravenhage, bij de Gebr. van Cleef. 1822. In gr. 8vo. 266 Bl. f 2-8-:

Wij ontvangen hier een belangrijk werk, natuurlijk geheelenal eene verdediging der Britsche Ministers, met den nu door zelfmoord omgekomenen londonderry aan het hoofd. Daar wij in den tijd de schitterende expose's van den staat der Fransche Natie onder napoleon kennen, die ook alles in het schoonste licht voorstelden, schoon de Natie onder de lasten verkwijnde en er bijna niets omging, zou men ook natuurlijk moeten denken, dat dit met de Engelsche Ministers hetzelfde geval wel kon zijn. Doch de Engelschen zijn geene Franschen, en het Parlement is nog niet tot de laagte van wijlen het Napoleontische Wetgevende Ligchaam gezonken. Zonder echter voor de waarheid van het hier medegedeelde in te staan, zullen wij uit deze toch altijd belangrijke mededeelingen eenige daadzaken overnemen. Wij meenden ook eerst enkele bijzonderheden, waar wij de Ministers niet begrepen hebben, en waar zij ons toeschenen zichzelven tegen te spreken, mede te deelen, zoo als b.v. waar op bl. 10-17 de staat des legers opgegeven wordt, maar de

{==64==} {>>pagina-aanduiding<<}
getalen niet uitkomen, en waar op bl. 52 de belastingen over 1820 op dertig millioenen begroot worden, hetgeen met het vervolg schijnt te strijden; maar, daar ons Publiek hierbij geen onmiddellijk belang heeft, staakten wij dezen ondankbaren arbeid.
Het werk is verdeeld in vijf Hoofdstukken; Finantiën, buiten- en binnenlandsche betrekkingen, Koloniën, en Raad van Koophandel, benevens een Aanhangsel. - Het eerste Hoofdstuk, over de Geldmiddelen, beslaat meer dan een derde des werks, en moet dienen om aan te toonen, dat, in weerwil der veelvuldige moeijelijkheden, aan den overgang uit den staat van Oorlog tot dien van Vrede verknocht, van al te lage prijzen der voortbrengselen, en van binnenlandsche onlusten, nogtans de uitgaven sedert 1816 tot 1821 van 24 op 18 mill. p. st. verminderd zijn; terwijl de inkomsten, door den van jaar tot jaar, vooral in 1821, vermeerderden koophandel, zeer aanmerkelijk zijn toegenomen. Niet alleen is de invoer van grendstoffen sterk vermeerderd, (vlas en hennep van 700,000 tot 1,200,000, ruwe katoen en wol van 3 tot 5 millioenen, en ruwe zijde van ½ tot anderhalf millioen p. st.) maar ook de uitvoer der katoenen goederen van 1817 tot 1821 vermeerderd van 16 tot 21 millioenen, (à gouverno voor het vasteland!) De schepen, ter koopvaardije gebouwd, bedroegen in den laatsten tijd des Oorlogs jaarlijks 860; sedert den Vrede reeds 1000. In 1812 en 1813 bedroeg de geheele invoer 30, de uitvoer 47 millioenen; in 1820 de eerste 36½, de tweede omtrent 50 millioenen. De armentax is verminderd, op sommige plaatsen de helft. (Zoo dit waar zij, is het gewis eene vrucht der zoo zeer bejammerde lage korenprijzen, omtrent welke de Ministers (bl. 97) de zeer verstandige aanmerking maken, dat deze laagte, even als een aanvankelijke staat van Vrede, slechts voorbijgaande ongelegenheden met zich voert; terwijl een goedkoope tijd van eenigen duur, even als een lange Vrede, van zelve de zaken in het behoorlijk evenwigt herstelt, zonder dat de boer naar misgewas, of de koopman naar Oorlog behoeft te verlangen, die dan toch eindelijk we-
{==65==} {>>pagina-aanduiding<<}
der door Vrede en goedkoope tijden moet worden vervangen, en alsdan weder dezelfde
ongelegenheden voortbrengt.) Het stelsel van leeningen en nieuwe belastingen heeft een einde genomen, en wordt door werkzaamheden met het amortisatie-fonds vervangen, hetwelk men voortaan op een bedrag van 5 milloenen zal houden.
Hierop volgen de buitenlandsche betrekkingen. De Schrijver doorloopt alle de Staten van Europa, en regtvaardigt, zoo goed hij kan, de Engelsche staatkunde ten aanzien van ieder derzelven. Vooraf stelt hij drie beginselen vast: 1) verdeeling van magt, aldus gewijzigd, dat elke Staat tegen Frankrijk bestand zou zijn, tot het algemeene Bondgenootschap tot zijne hulp kan opkomen; 2) herstel der oude Mogendheden in hare bezittingen; 3) vergoeding aan de Mogendheden, die door het eerste grondbeginsel schade mogten lijden. Pruissen wordt voor deszelfs ouden invloed op Holland door een gedeelte van Saksen schadeloos gesteld. Dus bestond er dan te voren, van Regtswege, invloed van Pruissen op Holland? Immers, zonder Regt, had die Mogendheid geene schavergoeding kunnen eischen. De Koning van Saksen wordt gestraft, omdat hij (voor Frankrijk) een zoo uitstekend deel aan den Oorlog genomen had. En Beijeren dan? en Wurtemberg? en Bade? die den geheelen buit van napoleon in naturâ, of de waarde daarvoor, behouden hebben. Maar Saksen kwam Pruissen gelegen. Dit was de zaak. Het Engelsche volk moet zich niet van verontwaardiging kunnen onthouden, als het ziet, hoe Portugal het bloed en de schatten vergeet, door Engeland tot deszelfs verdediging gespild. En die vergetelheid bestaat daarin, dat het zich door eenen Engelschman, beresford, de wet niet wil laten voorschrijven, doch getrouwelijk de traktaten met Engeland nakomt. Omtrent Spanje laat men hoog de
edelmoedigheid klinken, waarmede Engeland, in den strijd tusschen de Koloniën en het Moederland, is onzijdig gebleven. Men voert daarbij een' stelregel van het Europesche Staatsregt aan; dat, namelijk, in eenen twist tusschen het

{==66==} {>>pagina-aanduiding<<}
Moederland en deszelfs Volkplantingen, alleen hulp aan het Moederland, of onzijdigheid, geenszins bijstand aan de Koloniën geoorloofd is. Het is zeer natuurlijk, dat Engeland, wien de Oorlog van 1778 nog heugt, dus redeneert. Thans, voegt men er bij, is het doel, om Engeland van de markt op Zuid-Amerika te voorzien, bereikt. Maar heeft dan Spanje reeds van zijne regten op Amerika afgezien? - Omtrent de Nederlanden is een verdrag van koophandel niet wel mogelijk, daar de beide landen dezelfde belangen en grondstoffen en soorten van handel hebben. Ook erkent men, ‘dat in Holland bij het volk eene meening bestaat, dat het ware doel, hetwelk de Engelschen in hunne pogingen en gedrag heeft doen volhouden, was, dat zij het belang van hunnen koophandel daarin meenden te zien, en dat hunne Regering nog steeds met niets anders bezig is, dan naar middelen te trachten, om den bloei van hnnnen handel en fabrijken, ten koste der andere Natiën, te vergrooten.’ Dit is zekerlijk niet onwaar, en de gebeurtenissen van 1795, 1799, 1802 en 1810 mogen getuigen, of dit gevoelen valsch en onedelmoedig zij! Omtrent Frankrijk geldt, wat een handelsverdrag betreft, bijna hetzelfde. Voor 't overige heeft men zich daar niet in de binnenlandsche zaken gemengd, maar zich slechts, daartoe verzocht, tot raadgevingen bepaald. Wat de zaken van Italië betreft, daaromtrent bleef men onzijdig, omdat niets daarbij de duurzaamheid van den Vrede of eenig nationaal belang bedreigde. (Dus is het van geen belang voor de balans van Europa, dat Oostenrijk Italië als een overheerd gewest beschouwt, Napels bezet houdt, gelijk weleer de Franschen
Nederland, en het niet ontruimen wll, zoo min als Alessandria, de hoofdvesting des Konings van Sardinië? Welk het onderscheid tusschen deze staatkunde en die van napoleon zij, die immers ook Revolutionnairen te beteugelen had, zien wij niet.) Alsdan gaat men over tot de verdediging van het personeel karakter des Keizers van Oostenrijk, die zekerlijk als een gekroond Hoofd alle ach-
{==67==} {>>pagina-aanduiding<<}
ting en eerbied verdient. Maar, wanneer wij van het Kabinet spreken, zonderen wij natuurlijk altijd den persoon des Monarchs uit. Dit weten de Engelschen zoo goed als iemand. De toestand van Oostenrijk wordt als zeer moeijelijk voorgesteld, onder anderen omdat het grootste gedeelte daarvan uit vlak land bestaat. En toch bezit Oostenrijk meer dan de helft der Alpen, met hare bergpassen en gemakkelijke middelen ter verdediging. Doch, al ware dit zoo niet, mag dan eene Natie, omdat zij niet zeer wel gelegen is tot verdediging, een' anderen onbeleedigenden nabuur, onder voorwendsel dat hij gevaarlijk kon worden, overvallen en uitzuigen? - Bij gelegenheid van de deelneming der Russische Natie in het lot harer vermoorde Grieksche geloofsgenooten, spreekt men van den moord der Protestanten in Frankrijk, dien men (nu nog!) een ongerijmd en valsch gerucht durft noemen. Spreken dan de daden niet? - Omtrent de zaken der Grieken en Turken herkent men hier volkomen de staatkunde van wijlen londonderry. Men kan niet ontkennen, dat, wanneer men slechts zijn gevoel te volgen had, het toch beter zijn zou, de Grieken te helpen; doch het algemeen belang van Europa duldt zulks niet. Dit eischt thans, de Turksche
magt veeleer te vermeerderen dan te verminderen. Turkijë kan niet waggelen en vallen, zonder dat, naar evenredigheid, in geheel Europa de algemeene orde geschokt worde. Vandaar gevoelt men ook deelneming voor Sultan mahmoud, den moordenaar van Konstantinopel, Cydonia en Chios! Wij onthouden ons van alle aanmerking: de man, die dus schreef of liet schrijven, heeft over zichzelven den staf gebroken. - Van Europa gaat men over tot Amerika, en vermeldt de bijzonderheid, dat, met den Vrede van 1815, aldaar de inkomsten tot 1819 van 49 tot op 21½ millioenen dollars, en de tollen van 36 tot 17 millioenen gevallen zijn. Doch 1815 was geen jaar, waarop men peil kan trekken: het was het eerste jaar na den herstelden Vrede met Engeland, en dus was natuurlijk de handel ontzaggelijk voor het oogenblik, hetwelk

{==68==} {>>pagina-aanduiding<<}
naderhand wel verminderen moest. - Ook omtrent Amerika roemt Engeland zijne edelmoedigheid.
In het derde Hoofdstuk, de binnenlandsche zaken omvattende, houdt men zich meest met de woelingen des jaars 1820 en den toestand van Ierland bezig. Daar dit voor den buitenlander van minder belang is, gaan wij zulks voorbij; alleen aanmerkende, dat de drie hoofdoorzaken van Ierlands rampen, afwezigheid der groote grondbezitters, onevenredige hoogte der landhuur, en gebrek aan nijverheid erkend worden, doch dat men de Engelsche Regering daaraan volkomen onschuldig keurt. In 1820 was de geheele uitvoer van Ierland 7 millioenen p. st., waarvan 6 naar Engeland. Wat mogelijk was, is ten behoeve van Ierland gedaan. ‘Door uitsluitend de boter en andere soortgelijke artikelen van Ierland toe te laten, geeft men aanleiding tot verbodswetten van den kant der Nederlanden.’
Het vierde Hoofdstuk is aan de Koloniën toegewijd. Kanada, Jamaica, en de vrijhavens in de West- (niet, gelijk er bij eene drukfout staat, in de Oost-) Indiën, worden als de voornaamste beschouwd. Men ontvouwt daarvan de belangrijkheid. De regten op de suiker alleen (die voornamelijk in Jamaica geteeld wordt) hebben in 1821 de som van 5 millioenen p. st. opgeleverd, de mout slechts 4¾ millioenen. Jamaica houdt 5000 matrozen bezig, en geeft eene zuivere opbrengst van 2 millioenen. Het eiland Bermuda is eene vrijhaven geworden, ten gerijve der Noord-Amerikanen. De Kaap de Goede Hoop is bestemd, eene wijn- en korenschuur te worden, en moet zich nog zoo ver boven deszelfs tegenwoordigen toestand verheffen, als Virginië en Maryland sedert de tijden van karel II. De Iönische eilanden worden, door eene zonderlinge drukfout, de Duitsche genoemd, en het Bestuur ook dáár zeer geprezen. Van de ijsselijkheden, door maitland tegen de arme Pargioten en andere Grieken gepleegd, wordt niet gesproken.
In het laatste Hoofdstuk komt de Raad van Koophandel voor. Men erkent de onbillijkheid der bekende Acte van

{==69==} {>>pagina-aanduiding<<}
Scheepvaart, bepaaldelijk jegens de Nederlanders, en belooft verzachting, alsmede de oprigting van een vrij dépôt voor vreemde waren, ten einde gelegenheid te geven, om geassorteerde ladingen in te nemen. Daarna slaat men het oog op den Oostindischen handel, en geeft reden, waarom dit uitgestrekte Rijk minder Engelsche fabrijkgoederen slijt, dan het nog zwak bevolkte Noord-Amerika. De Noord-Amerikanen mogen thans, volgens het met hen geslotene handelstraktaat, vrijelijk in het Britsche Rijk in Indië handel drijven, gelijk in 't algemeen de handel, ook voor Britsche onderdanen, aldaar is opengezet. Eindelijk willen de Ministers de verbodswetten door speciale (hooge) Regten vervangen, en sluiten het geheel met eene lofrede op zichzelven, waarbij zij zich zediglijk met agrippa en maecenas vergelijken. In een Aanhangsel wordt het finantiéle stelsel der Ministers nader uiteengezet, en deszelfs voordeelige uitkomsten met verdere bewijzen, ook over het toen verloopene gedeelte van 1822, gestaafd.
Zoodanig is de hoofdinhoud van dit geschrift, hetwelk welde voordeelen eener Constitutionnéle vertegenwoordigende Regering aanwijst. Men ziet elk oogenblik, dat de Ministers de stemming en den geest der Natie moeten ontzien; dat zij zich daartoe niet van stremming of monopolie der drukpers, maar van hare vrijheid zelve bedienen, om zich voor het oog van Engeland, ja voor het oog van Europa, te regtvaardigen. Zoo lang deze geest, dit ontzag voor de openbare meening, in Engeland blijft heerschen, loopt dat land geen gevaar van onder de factie van den Domper te bezwijken; en met genoegen zien wij, dat, na londonderry's dood, door den invloed van het publiek gevoelen, het Ministerie tot meer liberale en meer menschelijke stappen en maatregelen omtrent Spanje, en zelfs, volgens sommigen, ook omtrent Griekenland, is teruggekomen. Mogt Engeland, na het model tot eene vertegenwoordigende Regering aan de Volken der oude en nieuwe Wereld te hebben gegeven, dus ook de beschermer der Vrijheid in Europa worden!





{==70==} {>>pagina-aanduiding<<}

Nagelatene Poëzij van Ambrosius Justus Zubli. In 's Gravenhage, bij de Wed. J. Allart en Comp. 1821. In gr. 8vo. VIII, 194 Bl. f 3-12-:

Wij vernamen van Leyden, dat de Hoogleeraar van der palm, een man, alles behalve middelmatig, en daarom ook zeker gansch niet middelmatig over het Middelmatige gesproken heeft. Of die Redevoering tot verheffing, vernedering of troost der middelmatigheid gestrekt hebbe, weten wij niet; maar dit weten wij, en ondervinden het dagelijks, dat de algemeene lof als bij uitsluiting thans gerekend wordt toe te behooren aan het hooge, vreemde, stoute, ingewikkelde en verhevene; zoodat het voorschrift van horatius:

- - - - Mediocribus esse poëtis 
Non homines, non Dî, non concessere columnoe. 

volgens huydecoper:

Met middelmatige poëten spotten slechts 
En Goon en menschen, ja de boekverkoopersknechts. 

wel ter harte genomen wordt. Inzonderheid beijveren zich veelal onze eerste Vernuften in dit vak, van hunnen vorstelijken troon, of liever uit hun olichargistisch gestoelte, op deze middelklasse, deerlijk overal in de verdrukking, neder te zien met eene verachting, die hun den tijd hunner ontwikkeling doet voorbijzien, en die in het algemeen aan de hooge spanning der dagen, die wij beleven, niet vreemd is. Een Schilder, een Redenaar, een Tooneelspeler, ieder Schrijver moge bij eenen tweeden of derden rang, dien hij in zijn vak bekleedt, eenige algemeene goedkeuring erlangen, bij den Dichter mag men niet anders hooren dan zoogenaamde Godentaal en hemelval; een fijn banket, in den Muzenwinkel bij fokke reeds te krijgen. Vanhier is schier alle poëzij, behalve die van de eerste klasse, volgens velen, verwerpelijk, en het oordeel niet zelden hard. ‘Zoo veel bundels met verzen, zoo veel Genootschappen met hunne eereprijzen, zoo veel gedichten in Maandwerken en Almanakken zouden iemand den lust wel doen vergaan, om aan zijne lier, die toch heel anders klinkt dan die van den gemeenen hoop, meer de hand te slaan!’ Ziedaar een kreet, die, wij zeggen

{==71==} {>>pagina-aanduiding<<}
niet door trotschheid, maar door een verkeerd inzien der zake, menig' Hoofddichter ontvalt. Een verkeerd inzien der zake, herhalen wij. Alle kunst heeft haren trap; en, schoon men den hoogsten niet bereike, is hij, die eenigzins dien trap nadert, toch, naar een redelijk oordeel, te prijzen. Is het toppunt, het eigenlijk zuivere standpunt der kunst, volmaaktheid, niemand, zelfs niet de beste, bereikt het; allen mogen er naar streven, en iedere wezenlijk goede vordering, ja iedere niet ongelukkige poging verdient goedkeuring en aanmoediging, geene terugstooting en verachting. Het blijft daarom prijsselijk, zich boven het middelmatige te verheffen; maar men gedenke, dat vóór eene halve Eeuw de middelmatigheid ten troon verheven was, en - de Dichters waren tevreden, en de goede Gemeente met hen; terwijl men de niet minder stellige les van horatius vervulde:

Omne tulit punctum qui miscuit utile dulci. 
Lectorem delectando pariterque monendo. 

volgens huydecoper:

- Die 't aangename en 't nutte zoo schakeert, 
Dat hij en oud en jong beide en vermaakt en leert, 
Die heeft den lauwerkrans van allen weggedragen. 

Dat leerzame, dat stichtelijke van vele Dichters van vorige dagen had ook zijn nut, en die aangename leerdichten liggen in de tegenwoordige huisgezinnen, waar de jongeren de ouden schier in alles overschreeuwen, waarlijk te veel achter de bank.
Uit dit oogpunt, met dien geest beschouwende de thans aangekondigde Nagelatene Poëzij van ambrosius justus zubli, wiens beste leeftijd aan die dagen grensde, toen men wel kleiner en lager van dichttoon, maar niet minder nuttig, aangenaam, stichtelijk, en vooral nederiger was, verklaren wij, dat wij dezelve met groot genoegen hebben gelezen, en dat hartelijke belangstelling in den Godsdienst den braven man menigmaal tot eene hoogte verheft, waarvoor wij hem naauwelijks berekend zouden achten, zoo wij ons niet uit vroegeren tijd van hem menig zeer verdienstelijk vers herinnerden.
Zubli had in het laatst van zijn leven het godvruchtig besluit genomen, om het smartelijk lijden en sterven van onzen Zaligmaker in eenige afdeelingen te bezingen. De drie

{==72==} {>>pagina-aanduiding<<}
eerste zangen: De opwekking van Lazarus en deszelfs gevolgen, Jezus plegtige intrede binnen Jeruzalem, en zijne laatste reize derwaarts, zijn als 't ware de drie eerste zangen van dit dichtstuk, door zijnen dood onvoltooid gebleven. Tot dit plan kunnen de overige gedichten of fragmenten: Jezus dood, de verschijning aan de Vrouwen, Maria bij het graf, de Emmausgangers, Jezus verheerlijking op den berg, en Hemelvaart, ook gebragt worden, alsmede dat aan Alcest, als inleiding; en ziedaar den ganschen bundel!
De Heer i. de jongh, voldoende aan het verzoek der Weduwe, heeft een Voorberigt gegeven, waarin wij echter iets naders en stelligers van des Dichters lotgevallen en eene opgave zijner werken gewenscht hadden. Daar achter is een gedichtje van den Heer w. smits op het afsterven van zubli. Waarom niet in de eerste plaats dat van bilderdijk, te vinden in de Sprokkelingen, bl. 150, geplaatst is, begrijpen wij niet.
De gedichten in dezen bundel zijn verdienstelijk, en hebben, door ingevlochtene lierzangen, vergelijkingen, en verandering van maat, op vele plaatsen, eene aangename afwisseling. Zie b.v. de uitweiding over den slaap, bl. 21, beginnende:

O Broeder van den dood, die 't all' tot rust kunt dwingen, 
Hersteller der vermoeide kracht, 
Verkwikker van al 't aardsch geslacht, 
Weldadig Godsgeschenk voor droeve ellendelingen! 
In uwen arm vergeet alleen 
't Gefolterd hart zijn tegenheên, enz. 

De vergelijking, bl. 28:

Gelijk na lange droogte, in heete zomerdagen, 
't Geschroeid en dorstig aardrijk scheurt, 
Het kruid verwelkt, elk plantje treurt, 
De beek verdroogt, en 't vee al loeijend' slaat aan 't klagen: 
Zoo kwijnde en treurde 't zusterhart, 
Schier uitgeteerd door boezemsmart: 
Dan even eens, wanneer, uit zwangre donderwolken, 
De regendrop en plant en kruid 
Op 't mildst verkwikt en 't aardrijk sluit, 

{==73==} {>>pagina-aanduiding<<}

Het vee zijn dorst weêr lescht aan volle waterkolken, 
Zoo strekt die taal, uit Jezus mond, 
Ten balsem voor heur hartewond. 

De uitboezeming, of het gezang, bl. 71, heeft iets roerends en opwekkends; waarom wij het in zijn geheel zullen mededeelen:

Eer zij U, Oppermajesteit! 
Eerbiedig voor Uw' troon gebogen, 
Aanschouwende al Uw heerlijkheid, 
Voelt zich ons hart tot dank bewogen. 
 
Prijst U 't gepluimde zangrenheer; 
Laat tot Uw' roem het vee zich hooren, 
En murmelt Uwen lof het meer; 
Ruischt tot Uwe eer het golvend koren; 
 
Tracht alles, wat Uwe almagt schiep, 
In zee en stroom, in bosch en velden, 
Dat onder Uwe vleuglen sliep, 
Elk in zijn taal Uw' lof te melden; 
 
Hoe! zouden wij, Uw evenbeeld, 
Op aarde iets minder dan Uwe engelen, 
Door U met zoo veel heils bedeeld, 
Geen danklied met hun zangkoor mengelen? 
 
Ja, hooger dan van 't reedloos vee, 
Zal tot Uwe eer ons loflied rijzen, 
En sterker dan 't geklots der zee, 
Zal onze mond Uw goedheid prijzen. 
 
Ja Schepper, Vader van 't heelal! 
Ja, liefdrijk, zalig Opperwezen! 
Zoo lang ons hart hier kloppen zal, 
Zoo lang zij ook Uw naam geprezen! 
 
Geleid ons, aan Uw vaderhand, 
Langs 't doornig pad van 't sterflijk leven, 
Tot dat we, in 't hemelsch vaderland, 
Als englen Gods, U eere geven! 


{==74==} {>>pagina-aanduiding<<}

Dergelijke gezangen of uitweidingen vindt men op vele plaatsen, zie b.v. bl. 81 en 85 tot 91, in welke laatste eene heerlijke beschrijving gevonden wordt van de aankomst en legering der reizigers tot het hooge feest te Jeruzalem.
Een der beste en hartelijkste gedichten is zeker Jezus dood, beginnende:

Wie klimt met mij den kruisberg op? 
Wie wil den jongsten harteklop, 
Het laatste woord zijns Heilands hooren? 
Hij maak' zich tot dien togt gereed; 
Hij zalv' zijn hoofd, hij schikk' zijn kleed, 
Ontschoeij' zijn' voet, neig' hart en ooren. 
't Is heilig, driemaal heilig land, 
Waarop het heiligst offer brandt, 
Dat immer werd op aarde ontstoken; 
Veel reiner, dan op Moria: 
't Is 't offervuur van Golgotha, 
Dat thans, ten zoen der aard', zal rooken. 
 
Wie niet met ons wil bergwaarts gaan, 
Blijve aan den voet diens heuvels staan, 
Maar store ons niet in 't henen streven. 
Neen, roept gij allen, neen, o neen! 
Wij willen zamen opwaarts treên, 
Getuigen zijn van 's Heilands sneven. 

Het gedicht aan Alcest getuigt van den hoogen ernst en hartelijkheid, waarmede zubli de, bij hem diep gewortelde, leer van de zoenofferande door christus verdedigt tegen eenen twijfelenden vriend; en, voorzeker, het gedicht verdient eene bijzondere aandacht, zoo wegens eenvoudigheid als kracht. Maar noch dit, noch vele andere gedeelten in de overige gedichten hier zullen hun behagen, die in onze dagen de verdraagzaamheid voorstaan, op uitdrukkelijke voorwaarde, dat men even zoo denke als zij zelven. Wij zouden ons schamen, onze liberaliteit, dien naam dan niet verdienende, daartoe te bepalen, en vereeren eenen man, die zijn gevoelen zoo mannelijk voorstaat.
Hier en daar heeft men in dezen bundel menigen prozaïschen regel, ook stuitende uitdrukkingen, als bl. 8. 't ziel-
{==75==} {>>pagina-aanduiding<<}
loos lijk en dergelijken; bl. 19 vindt men: zijn stoel thans onbezet; men lag aan op bedden, en zat niet op stoelen.

Bl. 133.

Schoon ons uw ijver streelt, zijn we echter van gedachten, 
Met d'uitvoer van dat plan tot na het Feest te wachten. - 
'k Heb alles overlegd, zegt Judas, steun op mij, enz. 

Platter en min dichterlijk kan men wel niet rijmen. Hoe steken daarbij af plaatsen als deze (bl. 125), waar de Heiland, naar Jeruzalem en deszelfs omtrek ziende, betuigt:

De hoef van 't oorlogspaard, de bijl der legerknechten, 
Verwoest welhaast uw graan, zal uw' olijfboom slechten, 
En waar uw kudde nu zich grazend neêr mag slaan, 
Zal 's vijands oorlogstent en krijgsgevaarte staan, enz. 

Dan, wij hebben voorbeelden genoeg bijgebragt, en willen alleen nog ééne aanmerking hier mededeelen. In dergelijke gedichten, waarin de Heilige Schrift, en bovenal 's Heilands overschoone en doeltreffende woorden worden omschreven, en uitgedijd tot versierde en gerekte redenen, moet men ten uiterste omzigtig zijn, om niet te veel van het zijne er bij te voegen. Daarom vinden wij soortgelijke gedichten zoo moeijelijk en niet zelden stuitend. Zoo is, b.v., alhier, bl. 108, het diepdoordacht en beschamend gezegde: Geef den Keizer, dat des Keizers is! door eene niet zeer gelukkige uitbreiding, van alle kracht schier beroofd. Smaak en oordeel kunnen ook hierin veel ten goede medewerken.
Ieder, die zubli gekend heeft, weet, dat zijne politieke denkwijze veel van die van bilderdijk verschilde. Beiden hebben dit gemeen, dat zij eigen voordeel nooit bejaagd hebben, en dat zij aan elkander steeds verbonden bleven. Wij kunnen ons niet wederhouden, ter eere van beiden, te eindigen met bilderdijk's vers Aan mijn overleden Vriend a.j. zubli:

Steeds volgdet gij uw hart, van God en deugd vervuld, 
En dwaalde 't, ô mijn vriend, gij dwaaldet zonder schuld. 
Uw zucht was weldoen, was uw vaderland behoeden; 
Nooit bliest ge u op in eer, in welvaart, of gezag, 
En nooit verlaagdet ge u in druk van tegenspoeden, 
Maar leefde, 't oog gevest op 's levens jongsten dag. 

{==76==} {>>pagina-aanduiding<<}

Uw zang vloeide uit een borst, die voor uw Heiland blaakte; 
Hem leedt gij, waar gij leedt, gemoedigd, dankbaar, blij; 
En, zubli, wie uw hart, of wie uw zangen wraakte, 
Voelt met den Christen niet, en kent geen Poëzij. 





Nieuwe Dichtproeven van Francijntje de Boer, Dienstmaagd te Sneek. Te Amsterdam, bij G.J.A. Beijerinck. 1821. In gr. 8vo. XXII, 75 Bl. f 1-10-:

Indien de groote en hooge Vernuften van dezen tijd dit boekje, niet uit den middelstand, maar uit de keuken afkomstig, in handen krijgen, ja dan vreezen wij, dat al ons redeneren bij vorige recensie door het geroep: ‘Nu, zie eens! meiden en knechts!!’ zal overschreeuwd worden. Wij zullen deze Heeren eenvoudig verwijzen naar het uitnemende werkje van den diepdenkenden en in zoo vele opzigten bekwamen willem messchert, te Rotterdam, ten titel voerende: De drie Gebroeders Belestijn, of de zucht tot Standsverwisseling. Waarlijk, grooten en geringen moeten dit boekje lezen: de eersten, om de nuttigheid van alle redelijke verstandsontwikkeling te kennen, ter beschaming van hunnen eigenwaan, en hun verkeerd oordeel omtrent een verbeterd onderwijs; de anderen, om in hunnen kring met tevredenheid te blijven, niet zichzelven daaruit te verplaatsen, maar, bij bijzondere ontwikkeling, den stand zelven te verhoogen. Zoo denkt, zoo doet deze brave Dienstmaagd francijntje, waarvan men niets dan goeds hoort en leest. Zij is godsdienstig, nederig, en met haar deel, ook als Dienstmaagd, tevreden. Zij laat zich, als vele groote Geesten, op hare bijzondere gaaf niets voorstaan, en overtreft ze dus in dit opzigt.
Francijntje beschouwt de wereld (bl. 4) uit het regte oogpunt, als zij zegt:

Wat noemen wij de groote wereld? 
Die plaatsen, rijk in weelde en pracht, 
Waar men, vervreemd van reine zeden, 
Het heiligst met den voet durft treden, 
Geen godsdienst kent, of die(n) veracht? 
 
Waar men de slaaf is zijner lusten, 
Te dwaas zich hecht aan ijd'len schijn? 

{==77==} {>>pagina-aanduiding<<}

Zou ik die levenswijze roemen? 
En dit de groote wereld noemen? 
Neen, 'k noem die wereld liever klein. 
 
Maar 'k ben zoo dwaas niet, te gelooven, 
Dat dáár, waar vreugde en vrolijkheid 
In hooge kringen zich doen hooren, 
De godsdienst zeker gaat verloren, 
En dat slechts daar de zonde vleit. 
 
Ach neen! in alle levensstanden, 
In alle kringen, groot en klein, 
Heerscht zielsrust, wroeging van 't geweten; 
Wordt God gediend en God vergeten. 
O! mogt het eenmaal beter zijn. 

De laatste regel is niet van de gelukkigste, en, zoo als dezelve gezet is, naauwelijks te verdedigen.
Het bekoorde ons bijzonder, dat francijntje in vele gedichtjes hare erkentelijkheid betuigt aan den Heer en Mevrouw, bij wie zij woont; dat zij nooit over haar lot klaagt, maar integendeel de uiterste tevredenheid daarover blijken laat, en dat zij echter met ruimte en naar waarheid betuigt (bl. 33):

God dank, dat edelheid van ziel 
Aan rang noch rijkdom zijn verbonden! 
God dank, dat onder 't need'rig kleed 
Ook menschen-liefde wordt gevonden! 
 
Ja, heerlijk pronkstuk van Gods hand! 
Ge ontleênt uw grootheid, uwe waarde, 
Uw stille majesteit, uw deugd, 
Niet van de dingen dezer aarde. 
 
Die eigen kracht van onze ziel, 
Waardoor wij 't godd'lijk beeld gelijken, 
Rijpt even schoon, waar armoê heerscht, 
Als bij den held'ren glans der rijken. 
 
God dank! ook onder 't need'rig dak 
Laat zich de stem der menschheid hooren; 
God dank! de deugd woont overal; 
Zoo juichen mensch en eng'len-koren. 


{==78==} {>>pagina-aanduiding<<}

Ook dezen laatsten regel hadden wij wel anders gewenscht.
Dat francijntje vrolijk en genoegelijk is, schijnt uit het rollend gedichtje aan Mevrouw Podagra te blijken, waarin zij bewijs geeft van een' gemakkelijken en naïven dichttrant. Wij zullen, ten slotte, hetzelve voor een goed gedeelte hier overnemen:

Wel foei, Madame Podagra! 
Uw handelwijs lijkt nergens na; 
Zoo in deez' koude winterdagen, 
En zonder het vooraf te vragen, 
Een gansche week belet te doen, 
Dit is beneden het fatsoen. 
 
Ik weet het waarlijk uiet, Madam! 
Hoe dat gij op het denkbeeld kwam, 
Om hier zoo stil in huis te sluipen, 
Door wol en linnen heen te kruipen; 
Om, in dit vreedzaam huisgezin, 
Te heerschen als een rijks-vorstin. 
 
Elk siddert onder uw gebied, 
Wijl vreugd en blijdschap voor u vliedt; 
Gij ziet ons aan met norsche blikken; 
En ach! wie zou ook niet verschrikken! 
Gij zijt, in ieder logement, 
Voor wreed, meêdoogenloos, bekend. 
 
Mevrouw! ach doe ons het pleizier, 
En ga van avond nog van hier; 
O! zoo gij ons dus woudt verpligten, 
Wij zouden u eene eerzuil stichten; 
Zoo niet - dan jagen we u deez' dag 
Nog weg, op regterlijk gezag. 






{==79==} {>>pagina-aanduiding<<}

ΕϒΝΛΠΙΟΣ. Eunapii sardiani Vitas Sophistarum et Fragmenta Historiarum recensuit notisque illustravit 10. Fr. Boissonade. Accedit annotatio Dan. Wyttenbachii. Vol. I. Amstelodami, apud P. den Hengst et Filium. 1822. 8vo. form. maj. f 8-:-:

Gelijk de groote Dichtgeesten over elkander oordeelen, doen het de Hooggeleerde Heeren van den eersten rang, ja, erkennen wij het, ook ons volkje, de Recensenten, wel eens. In plaats van, wanneer de Confraters eens hun beste beentje hebben uitgestoken, openhartig en broederlijk te erkennen, dat men het niet kan verbeteren, zou men liever pluizen, ja (men vergeve allen Recensenten de zonde!) vitten, om toch ook iets te zeggen en aan te merken, opdat het werk voor dat van anderen vooral niet onderdoe. Een gepaste naijver is niet alleen geoorloofd, maar prijsselijk; aan opregtheid en waarheid moet men echter nooit te kort doen, en alie zelfverheffing is ook hier verachtelijk. Om dan opregt te zijn, betuigen wij, na het uitnemende berigt, wegens deze nieuwe uitgave van eunapius door boissonade en wyttenbach, in den Kunst- en Letterbode van verleden jaar, No. 48, gelezen en herlezen te hebben, dat wij er niets weten bij te voegen, dan alleen dit, dat het schande, ja groote schande zou zijn, dat, bij zoo weinig eigenlijke klassieke uitgaven, als hier te lande tegenwoordig het licht zien, men zich een werk van dien aard en geleerdheid, als dit, door mannen van den eersten rang, als boissonade en wyttenbach, opgehelderd en uitgegeven, niet zou aanschaffen, tot aanmoediging van Schrijvers en Drukkers. Wij ontvangen uit Duitschland vele geleerde werken. Men ontving ze weleer, helaas! van ons, en zal zeker ook van dit uitstekend en goedkoop gesteld werk exemplaren ontboden hebben. Wij hooren met leedwezen, dat er nog weinige binnenslands gesleten zijn, en vertrouwen, dat onze openbare aankondiging, met die van den Letterbode, tot een ruimer vaderlandsch debiet zal medewerken. Al die openbare Bibliotheken, al die geleerde Maandwerken met zoo veel uittreksels, weêrhouden zij de bijzondere liefhebbers van zich dergelijke werken aan te
schaffen, zoo verwijderen zij de raadpleging en het nut daar-
{==80==} {>>pagina-aanduiding<<}
van binnenshuis, en zouden van dezen kant nadeel aanbrengen. In vroegere dagen spaarden lettergierige kweekelingen al hun uitgezuinigd geld tot het bijeenbrengen van eene goede bijzondere boekerij, en menigeen in lateren leeftijd heeft aan deze medgezellin zijnen blijvenden lust voor, en den krachtdadigen invloed van de altijd leerzame en verkwikkende studiën te danken. Bijzonder zoude het schande zijn, dat zoo vele vermogende leerlingen van den éénigen wyttenbach (wiens verdiensten wij, na de keurige lofspraak in den Letterbode, op het einde van bl. 345 en het begin van bl. 346, in geen helderder licht kunnen noch behoeven te plaatsen) zich niet beijverden, om den vaderlandschen letterroem te handhaven in alle opzigten, en met al hun vermogen mede te werken, om deze vermaning van den grooten man in zijn Protrepticus (p. 197. Philomath. Lib. II.) te betrachten: Incumbite tot pectore ad Litterarum artiumque studia eamque laudem hereditariam a majoribus acceptam, item nepotibus hereditariam tradite, qui eam ipsi ad ultimam usque aetatem posteritatemque propagent: Ostendite lumen vestris caeteris omnibus populis. Ja, mijne jeugdige en geleerde Landgenooten! doet dit niet alleen door welgeschrevene en welverdedigde proeven uwer vorderingen en behaalde eereprijzen; maar doet het ook, door een of ander geliefd Schrijver, die het behoeft, ter uitgave te bewerken, en u vroegtijdig al de hulpmiddelen daartoe in eene goede bibliotheek aan te schaffen!

Reis rondom de Wereld, enz. Door G.H. van Langsdorff. IIIde en IVde Deel.

Ontdekkingsreis in de Zuidzee, en naar de Behringsstraat, enz. Door Otto von Kotzebue. Iste en IIde D.

(Tweede Verslag; zie 1822. No. XV.)

Wij verlieten den Luitenant kotzebue bij zijne aankomst op Kamtschatka. Over dit door langsdorff uitvoerig beschrevene Schiereiland vinden wij hier weinig; kotzebue onderstelt het, met reden, als bekend, te meer, daar hij de binnenlanden niet bezocht heeft, zoo als de straks genoemde Reiziger. Belangrijk voor de Aardrijkskunde was de reis, door den ontdekker, N.O. waarts van Kamtschatka

{==81==} {>>pagina-aanduiding<<}
ondernomen, waarbij hij wel zijn hoofddoel, het vinden eener doorvaart naar de IJszee, niet bereikte, maar toch eene diep in het vasteland van Noord-Amerika indringende baai, naar hem de Kotzebue-sond genaamd, ontdekte. In 't eerst hoopte hij, dat zulks de lang gezochte doorvaart zou wezen, doch vond zich, gelijk zoo vele andere Reizigers, daarin te leur gesteld. Nogtans is deze ontdekking der Kotzebue-sond, als van eene veilige haven, - een geschikt oord voor den handel in pelterijen, en misschien een middel, om verder oostwaarts door te dringen, daar de Luitenant niet alle inhammen onderzocht heeft, - van eenig belang. Men vond aldaar hooge sneeuw- en ijsbergen, maar toch het land op verre na zoo kaal en bar niet, als op de vlak tegenover, ja nog meer zuidelijk liggende kust van Azië, - een' ijsberg van louter ijs, bedekt met eene korst van zand en aarde, een half voet dik, waarop welig gras en mos groeit; allengs smelt het ijs, de berg zakt, en na verloop van jaren zal men hier een groen dal zien. In dit ijs, honderd voet hoog, vond men mammouthsbeenderen en tanden. De bewoners dezer kusten kleeden zich des zomers in vellen van rendieren, honden, zeehonden, en van het fluitende of holgravende eekhorentje, hetwelk onze reizigers ook op de N.O. kust van Azië vonden, en door geheel Noord-Amerika verspreid moet zijn, daar ook lewis en clarke het aan de overzijde der rotsbergen bij den Missouri vermelden. De Amerikanen droegen walrusbeenderen in den mond, aan wederzijden uitstekende, het hoofdonderscheidingsteeken tusschen hen en de tegenover wonende Aziaten, die zulks missen. Hunne tenten of hutten zijn van walrushuiden in de gedaante van kegels. Men begroet elkander daar ook met het aanraken der neuzen. Geenszins heerscht
aldaar het beminnelijke vertrouwen der Zuidzee-eilanders. De man uit het Noorden, die met list, behendigheid en moed zijn bestaan op het gedierte van zijn land moet winnen, ziet natuurlijk ook zijn' evenmensch ligter met wantrouwen en als mededinger in dat bedrijf aan, dan de planten-etende bewoner der Keerkringseilanden, wien zijne milde Natuur alles van zelve in den mond werpt. Nogtans hebben wij aan de Kotzebue-sond met verwondering eene soort van handel gevonden, die reeds vóór 22 Eeuwen, volgens herodotus, op de N.W. kust van Afrika, op die wijze tusschen de inboorlingen en de Karthagers gedreven werd. De vreemdeling legt eenige goederen aan den oever, en gaat heen; de Ame-
{==82==} {>>pagina-aanduiding<<}
rikaan beziet de goederen, legt zoo vele vellen daarnaast, als die hem waardig zijn, en gaat ook terug; dan komt de vreemdeling weder, en neemt de vellen mede, als de koop hem aanstaat; zoo niet, laat hij alles liggen. Deze handel is te merkwaardiger, daar hij tusschen de Amerikaansche en Aziatische Wilden (ten minste naar kotzebue's deukbeeld) gedreven wordt, die anders in gezworene vijandschap met elkander leven. Voorts zijn, voor de Natuurkundige Aardrijksbeschrijving, de opmerkingen van belang, dat het water aan de Amerikaansche kust veel minder ziltig is, dan aan de Aziatische; dat, aan de laatste, lucht en water veel kouder zijn, en de stroom gedurig naar het N.O. loopt.
Van de Behrings-straat ging de Luitenant zuidwaarts naar het eiland Unalaschka; onder weg vertoefde hij aan de St. Laurens-baai, en ontmoette aldaar de Tschuktschen, bewoners der Noordoostpunt van Amerika. Hier had hij eene aandoenlijke ontmoeting: een oude bediende der Russisch-Amerikaansche Compagnie stoof, op het hooren van een Russisch volkslied, door de matrozen, de kamer in, en riep uit: ‘Dat zijn Russen! o Dierbaar, geliefd Vaderland!’ De vaderlandsliefde en het heimwee van dezen ongelukkigen zal wel door de mishandelingen, die wij gezien hebben, dat deze menschen in die afgelegene oorden door de Compagnie moeten ondergaan, verdubbeld geworden zijn. Van Unalaschka ging de reis naar Kalifornië, waar wij de reizigers in ons eerste verslag reeds ontmoet hebben, en vandaar naar de Sandwichseilanden. Kotzebue zag hier den bekenden Koning tamaahama, hier volgens onze uitspraak tammeamea genaamd, die uit de reizen van vancouver en turnbull bekend, en door sommigen (wel wat bij vergrooting) bij Ruslands peter vergeleken is. - Niettegenstaande eene zeer versche beleediging, door een Bussisch onderdaan, met name scheffer, geleden, die de achterdochtige Japanners terstond tot maatregelen tegen de Russen zoude hebben aangezet, werd de Rurick (de naam van het schip van kotzebue) ongemeen vriendelijk ontvangen, zoo wel op O-Weihee door den Koning, als op Wahu (Wahoe) door den Engelschman young en den Stedehouder
kareimoku (koe). De landstreken zijn hier verrukkelijk, welbebouwd, en men kent de vatbaarheid en leerzaamheid der ingezetenen. Jammer, dat, bij deze uiterlijke beschaving, het Heidendom, met den bespottelijksten en zelfs wreedsten eer-
{==83==} {>>pagina-aanduiding<<}
dienst, nog in stand blijft, en tammeamea geheel niet gezind schijnt, het voorbeeld van pomarre op O-Tahiti te volgen. - Nadat het schip hier gekalefaterd was, (in de uitmuntende haven Hana-rura) ging de reis weder verder naar het Zuiden. Het gelukte onzen Reiziger, op 10 en 8 graden Noorderbreedte en 189 Oosterlengte, eerst het Nieuwjaars-eiland, en daarna tien eilandsgroepen te ontdekken, die, rondom eene stille zee of kom geschaard, de verbazende werking van het koraalïnsekt op de treffendste wijze vertoonen. Derzelver algemeene naam is Radack, en van eene andere, meer westelijk genoegzaam daarmede gelijkloopende keten, Ralick. De strekking der eersten is eerst van het Z.O. naar het N.W., daarna van het Z. naar het N. Deze eilanden zijn, zoo 't schijnt, gedeeltelijk eerst eene nieuwe werking der genoemde insekten, blijkens de weinige aarde, waarmede zij bedekt zijn, en ook slecht bevolkt; de anderen vertoonen het bekoorlijke gezigt van kokos- en andere palmboomen, pandanusboomen met hooge wortels, taro- en andere wortelen, enz. Goedhartigheid, eenvoudigheid en minzaamheid kenschetsten deze eilanders. Toen kotzebue op het grootste eiland van de eerst ontdekte groep (Otdia) eenen tuin wilde aanleggen, begrepen zij zulks in het eerst niet, maar sprongen daarna, het merkende, van blijdschap. Het smeden, het gezigt der varkens, het eten met mes en vork, vooral het schieten, wekte verwondering, verbazing, schrik, of zelfs doodsangst. Gastvrijheid en een liefderijk onthaal toefde den Russen overal.
Doch dieverij was hier, niet minder dan op alle andere Zuidzee-eilanden, t' huis; en zelfs ralick, het eerste Opperhoofd, aan hetwelk zij kennis bekwamen, maakte zich daaraan schuldig, en beantwoordde dus niet aan den eersten, aangenamen indruk. Men moet echter hierbij bedenken, dat de meest herbergzame Natiën tevens de meest diefachtige zijn, en dat vooral in de Zuidzee het denkbeeld van eigendom, door de weinige moeite, die men behoeft te doen, om zich hetzelve te verwerven, zeer flaauw is; hetwelk zekerlijk hunne deugden, maar ook hunne ondeugden zeer vermindert. Met het vertrouwen, zegt kotzebue, ontwikkelde zich ook de neiging tot stelen. Hier ontmoetten de Russen zeker Opperhoofd kadoe, uit het tot de Carolinen behoorende eiland Ulla, die met de zijnen, op devischvangst door storm overvallen, acht maanden op zee gezworven, in al dien tijd alleen van visschen geleefd had, en eindelijk op het

{==84==} {>>pagina-aanduiding<<}
eiland A-ur was aangekomen. Zij hadden al dien tijd tegen den N.O. passaatwind gelaveerd; en te regt merkt de Schrijver aan, dat deze bijzonderheid belangrijk is voor de begunstigers van het (onzes inziens hoogstwaarschijnlijke) gevoelen, dat de Zuidzee-eilanden van het Westen naar het Oosten bevolkt zijn. Kadoe was een, voor den lagen staat der beschaving zijner landgenooten, waarlijk uitstekend mensch, niet alleen door leerzaamheid en zucht tot beschaving, maar ook door welsprekendheid en gevoeligheid. Hij verliet zijne betrekkingen op Radack, om de vreemdelingen tot naar Unalaschka te verzellen, en hield bij die gelegenheid eene afscheidsrede, waarbij alle zijne toehoorders in tranen wegsmolten (de kinderlijke natuurmensch weent ligt). Ook kwam kadoe met de Russen terug; en, in weerwil van zijn vast voornemen, om met hen naar Petersburg te gaan, kon hij er niet toe besluiten, omdat ‘zijn zoontje in het bosch kadoe! riep, en 's nachts niet sliep.’ Zoo drukt de natuur ook op deze onbeschaafde eilanders den stempel der menschheid. Echter is ook bij deze kinderlijke wezens de Oorlog doorgedrongen. In zulke tijden worden ook de vijandelijke eilanden afgeloopen en geplunderd. Zelfs vechten op A-ur de vrouwen mede in de achterhoede. Daarenboven heerscht er eene afschuwelijke wet: iedere Moeder mag slechts drie kinderen opvoeden; de overigen moeten omgebragt worden. Dit is (wie zou het gelooven?) het gevolg van het gebrek aan levensmiddelen, of liever - mogen wij zeggen - van de traagheid dezer eilanders, die de Natuur niet te gemoet komen, doch thans door de Russen met een aantal nuttige gewassen voorzien, en dus in dit uitmuntende klimaat voor den honger beveiligd zijn. De gezondheid dezer luchtstreek blijkt uit den hoogen ouderdom en tevens onverzwakte zielsen
ligchaamskrachten der eilanders, waarbij een man van 80, en zelfs een van ver over de 100 jaren gevonden werd; de eerste wierp nog eene lans 15 schreden ver in een' boom; de tweede was nog vrolijk en onverzwakt. De Godsdienst der Radackers is zoo kinderlijk als hunne geheele ziel. Het eiland Bigar wordt door een' blinden God bewoond, dien de eilanders misleiden, door zich voor zijn zonen uit te geven; terwijl zij deze zonen door vleijerijen winnen.
Na eenig verblijf op deze eilanden ging het weder noordwaarts, om den in 't vorige jaar beproefden doortogt te hervatten. Doch een felle op 44o 30 N.B. opgekomene storm,

{==85==} {>>pagina-aanduiding<<}
die onder anderen den Bevelhebber door eene hevige golf tegen het dek wierp en hem de borst bezeerde, deed deze onderneming staken. Hoe meer men, namelijk, noordwaarts kwam, des te meer pijn gevoelde de Luitenant; zoodat hij genoodzaakt was, deze ijsgewesten te verlaten, en den steven zuidwaarts te zetten. Groote opoffering kostte hem dit besluit. Eer hij den omtrek van Unalaschka en de verdere Aleutische eilanden verliet, had hij gelegenheid, langsdorff's berigten wegens de zeeleeuwen en zeekatten te bevestigen, en met eenige nieuwe bijzonderheden te vermeerderen. Het gevecht der zeeleeuwen om hunne wijfjes wordt zeer levendig beschreven. Het door een' vuurspuwenden onderzeeschen berg ontstane eiland vermeldt kotzebue zoo wel, als langsdorff, uit de berigten des Heeren kriukoff. In 1796 (volgens langsdorff in 1795) ontdekte men eerst rook, uit zee opgaande; dezelve werd door vuur en brandsloffen gevolgd, en vormde een eiland van 2½ mijl omtrek en 350 voeten hoogte, dat in 1817 nog aan het toenemen was. Onder de zeedieren willen de Aleuten ook eenen walvisch hebben opgemerkt, die een' vreesselijken bek vol groote tanden heeft, en waarvan men het spek onverteerd weder kwijt zou geraken. Wij zullen, om hierover te oordeelen, de natuurkundige berigten van den Heer chamisso in het derde Deel moeten afwachten, daar de Heer kotzebue geen Natuurkenner is. Een tweede bezoek der Sandwichs-eilanden deed hun het bijgeloof der bewoners, zelfs van den Koning, nader kennen. Zij bezochten de moraï (of de godsdienstige begraafplaats en tempel te gelijk), zagen derzelver gedrogtelijke afgodskoppen, en daaronder twee, die het eten van den appel door adam en eva schenen te verbeelden. Het wederzien van
Radack had, gelijk wij boven zagen, de scheiding van kadoe ten gevolge. De Russen voorzagen hem rijkelijk van tuingewassen, waarvan zij eene plantaadje aanleiden, en dezelve door schrik, en verzekering van in een volgend jaar terug te komen, tegen de dieverijen der eilanders beveiligden. Aandoenlijk was het afscheid van zijne Europesche vrienden. Zij zeilden thans naar het Westen, doch misten de keten Ralick. Het eerste land, dat zij bereikten, was het éénige bewoonde der Marianen of Dieveneilanden, Guaham, eene Spaansche volkplanting, waar reeds de huizen luchtig op staken boven den grond zijn gebouwd, op de wijze der Maleijers. Zij vonden hier in den Heer

{==86==} {>>pagina-aanduiding<<}
torres een' bekwaam' en verstandig' man, die hun merkwaardige berigten wegens de meer zuidwaarts liggende Carolina's-eilanden mededeelde, onder anderen van Ulla, kadoe's vaderland, welke hij zelf bezocht, en bewerkte, dat jaarlijks eenige hunner vaartuigen Guaham kwamen bezoeken. Deze overtogt, 300 mijlen verre, wordt door hen, in gebrekkige kano's, in vijf dagen afgelegd. De beschrijving van den weg in liederen, ende starren, zijn hunne éénige wegwijzers. Deze liederen, waardoor zij merkwaardige gevallen aan de vergetelheid ontrukken, zijn bij de Caroliners zoo wel, als bij de bewoners van Radack, in gebruik. (Weder een algemeene trek der natuurmenschen!) - Van het bekoorlijke Guaham, waar de Russen treffelijk onthaald werden, doch waar de Gouverneur zorgvuldiglijk vermeed, hun eenige berigten nopens het eiland te geven, zette men den koers, ter reparatie van het schip, naar Manilla, de hoofdstad der Spaansche Philippijnsche eilanden. Onder de merkwaardigheden aldaar behoort het rooken van cigaren, een voet lang en naar evenredigheid dik, door vrouwen, en daarom damescigaren genaamd. Zulk een gevaarte zou in den mond onzer teedere schoonen al eene rare vertooning maken! - De allerergste soort van melaatschheid (hoogstwaarschijnlijk de elephantiasis van job) heerscht op Manilla; de ledematen rotten weg, en de kranke, die den onvermijdelijken dood voor oogen ziet, behoudt, onder de verschrikkelijkste pijnen, tot het laatste oogenblik zijne bewustheid. Deze walgelijke ziekte heet er San Lazaro. (Ook bij ons werden voorheen de
melaatschen Lazarussen genaamd; en nog is deze naam in de Lazaretten overgebleven, hoewel voor geheel andere ziekten ingerigt.) Te Cavite, eene binnenhaven van Manilla, werd de schade aan de Rurick hersteld, die zich nu door de straat Sunda, over de Kaap de goede Hoop, St. Helena en Engeland, huiswaarts begaf, alwaar hij na eene afwezigheid van drie jaren aankwam.
Wij verlangen zeer naar het derde Deel, hetwelk de resultaten der reis voor de Aardrijks-, Natuur- en Volkenkunde zal moeten bevatten. Het werk is onderhoudend geschreven (de zeeberigten zijn minder eentoonig voor het algemeen, dan in krusenstern of flinders) en goed vertaald. De Vertaler heeft de ontdekkingen van kotzebue en parry in ééne Kaart doen vereenigen.


{==87==} {>>pagina-aanduiding<<}

Ontwerp tot een nieuw uit te geven Weekblad, onder den titel van: Vaderlandsch Verlichtingskwispedoor, of Tijdschrift tot bevordering van-Verlichting, Vrijheid en Regt, en tot zinspreuk voerende: Leve de Vitterij! Te Groningen, bij J. Oomkens. 1822. In gr. 8vo. 36 Bl. f :-8-8

Nu, dit stukje is ten minste wel oorspronkelijk! En, zoo zoo wij den schrijver omtrent dit punt anders ligt kwalijk begrepen hadden, alsof hij meer voor het oude, voor vertalen van rijp en groen was, dan voor het kweeken van eigene, misschien ook al schrale en onrijpe vruchten, zijn eigen werk neemt deze bedenking te eenemaal weg. Hetgeen ons niet zoo wèl aanstaat, is dit: 1o dat een kwispedoor toch al een heel walgelijk denkbeeld oplevert, niet zoo zeer als het daar stil staat en met zekere kieschheid gebruikt wordt, maar als er zoo veel van het gebruik opgehaald, en de stof omgehaald wordt, gelijk hier geschiedt; 2o omdat het zoo wat zweemt naar smalen op en bespotten van eigene vaderlandsche zeden, iets dat, in dit opzigt, misschien te G ........ nog van belang moge zijn, maar hier en elders waarlijk weinig meer te pas komt; 3o dat het geheele stuk zelve ligtelijk als een kwispedoor zou kunnen beschouwd worden, waarin de schrijver zijne eigene gal enz. eens heeft uitgestort. Ja wij zelve waren eene poos in dit denkbeeld, toen b.v. de Recensenten er zoo langs kregen. Daar toch alle werking hare wederwerking heeft, en zelden iemand au! roept, of hij moet getroffen wezen, zoo was dit denkbeeld niet onnatuurlijk. Hoe dit zij, het is, gelukkig, niet alles tuig en vuiligheid, wat wij in dit Ontwerp (schets van een kwispedoor) aantreffen. Veel daarvan mogt wel eens gezegd worden; en daar de Utopiaansche geschriften, de Harlekijnen en Oude en Graauwe Mannetjes allen weg zijn, ja zelfs het Advertentieblad in flaauwte dreigt te vallen, (zoo als men hier, wij weten niet regt om te prijzen, om te spotten, of voor de leus, beweert) is het zeker niet te misprijzen, dat men ook eens een ontwerp maakt. Inzonderheid behaagden ons sommige der achteraangevoegde brieven nog al tamelijk. En in allen gevalle moet ons immers de
groote Latijnsche noot den mond stoppen! Het is waar, iemand zou kunnen denken: zijn juist de geleerde lieden, die dit maar alleen

{==88==} {>>pagina-aanduiding<<}
verstaan, zulke dommerikken, dat zij geen ernst en boert weten te onderscheiden, enz.? Maar dit heeft zijne reden. In zulk een stuk behoort niet alles op gelijken toon te zijn gestemd. Daarom spreekt nu de zetter eens, dan weêr wordt er eene andere taal gebezigd, - zoo omtrent als op eene landkaart de onderscheidene kleuren deze of die rijken en gewesten aanduiden. Bovendien is het nu klaar, dat de schrijver een geleerd man zoo wel, als een geestig man, en bovendien een dichter is! En zulks zet, bij de zoodanigen, die het wezen der zaken niet kunnen beoordeelen, een zeker gezag aan het geschrevene bij. Trouwens de dag- en onderteekening laat ons even zoo min, als geest en trant, zeer in het onzekere omtrent den Hooggeleerden schrijver. Wij wenschen veel voorspoed aan zijne vlijt, en hopen dikwijls stoffe te zullen vinden, om hem te doen opmerken, dat wij geen vriend of vijand kennen, maar slechts op waarheid zien.




Godsdienstig Jaarboekje voor bijzondere en huisselijke stichting. Naar het Hoogduitsch. Door Bernardus Verwey. Te Amsterdam, bij G. Portielje. 1823. In kl. 8vo. 286 Bl. f 2-:-:

Vater, demme, veillodter, niemeijer, hanstein, wilmsen leverden de stof tot dit Jaarboekje, wederom in zoo verre eene nieuwe en niet verwerpelijke vinding, als het onzen godvruchtigen Landgenooten een stichtelijk Huisboek met korte Opwekkingen, Gebeden, Alleenspraken enz. (hier ten getale van 68) in den vorm van een Jaarboekje, echter zonder Almanak, ter hand stelt. Slechts een paar opstelletjes zijn van verwey zelven. En juist dit behaagt ons het minst. Wij geven het werkje gaarne de getuigenis, van aan deszelfs doel - bijzondere en huisselijke stichting - te beantwoorden. Maar (wij hebben het meermalen gezegd, en moeten het hier weder herhalen) waarom toch van elders ontleend, wat wij zelve even goed, ja, voor zoo verre onze eigene Leeraars mogen geacht worden, met de meest heerschende zwakheden en gebreken zoo wel, als met de bijzondere aangelegenheden en behoeften hunner Landgenooten het best bekend te zijn, veel beter nog in staat zijn te leveren?





{==89==} {>>pagina-aanduiding<<}

Boekbeschouwing.

Leerredenen van N. Swart. Te Amsterdam, bij G.J.A. Beijerinck. 1822. In gr. 8vo. X, 340 Bl. f 3-5-:

Na een verloop van tien jaren deelt ons de Eerw. swart, in den aangekondigden nieuwen bundel, een twaalstal van zijne Leerredenen mede. Men herinnert zich bij dezen 's Mans vroegeren arbeid, over de Redevoering van Paulus te Athene (*); want in zijn Voorberigt wijst hij zelf den Lezer, op eene hem vereerende wijze, derwaarts, en op de beoordeelingen van gezegde Leerredenen. Niet altijd mogen Recensenten, bij hunne doorgaans ondankbare lettertaak, wegens gemaakte aanmerkingen, zoo blijde vruchten oogsten, als de rondborstige erkentenis van dezen hunnen Landgenoot oplevert. Zij behelst geenen lof, maar regtvaardiging van hunnen toets, en de voor hen streelende getuigenis van medegewerkt te hebben tot nut, en tot verbetering des werks, van eenen geachten Landgenoot en Christenleeraar. Dezen verblijde wederkeerig onze verklaring, dat wij van het afgekeurde zwak, en de diepgaande wijsgeerte der scholen, in vroegeren leeftijd hem aanklevende, bij dezen zijnen rijperen kanselarbeid geen spoor gevonden hebben, ten ware misschien in den aanhef der eerste Leerrede. Hoe het zij, wij laten het bij dezen wenk, gereed den Man onzen dank te betuigen, die, bij den overvloed van kanselwerk, waarmede zich de Nederlandsche Godsvrucht kan voeden en stichten, ons dezen nieuwen voorraad aanbiedt; een' voorraad, die met den besten van beroemde Mannen wedijvert; voor geenen, althans voor weinigen, in onze huizen reeds bekend, behoeft te wijken. Ditwerf bestem-
{==90==} {>>pagina-aanduiding<<}
de swart geene vervolgstoffe, maar verscheidenheid van behandelde onderwerpen en teksten, ter uitgave. Bij zijne rangschikking plaatste hij, als bij wisseling, Leerredenen, uit het Oude, dan weder uit het Nieuwe Verbond ontleend. Niet te schroomvallig was hij ook daarop uit,
om de besten te willen kiezen uit al zijne stukken; liever nam hij van de laatsten, waarvan hem het verscher en gunstig oordeel der hoorderen best geheugde, en die, of wegens den tekst, of min gewone bewerking der stoffe, hem voor de pers meest geschikt toeschenen. Wat ons betreft, hoezeer het gevoelen en de toejuiching eener godsdienstige vergadering geen' vasten waarborg moge opleveren voor de goedkeuring der lezende en overwegende aandacht in den huisselijken kring, wij durven deze meer gegronde lofspraak, ook met terzijdestelling van de vooringenomenheid met zijnen reeds gevestigden Naam, den Eerw. swart volmondig verzekeren. Immers in iedere dezer Leerredenen heerscht eene krachtige, mannelijke en tevens vloeijende welsprekendheid, hoedanige op den kansel past, die bondigheid met klaarheid vereenigt, door gepasten ernst en keur van beelden de aandacht boeit en steunt, en welke, in stijl en voorstelling naar het onderwerp zich waardiglijk rigtende, evenzeer in staat is het verstand te overtuigen, als het hart te roeren en weg te slepen ten goede. Dit over het geheel gezegd zijnde, nemen wij de XII Leerredenen, ons in dit boekdeel aangeboden, afzonderlijk in oogenschouw.
De Iste, die, over het lot der Vromen handelende, den Isten Psalm tot tekst heeft, verdient, als eene keurige Bijbeloefening, onzen lof; doorloopt, verklaart en behandelt dat Oostersche Dichtstuk, met toepassing op de Christenen; eindigende met dezen hun voorregt te herinneren, van door Jezus uitzigt te hebben beide op vrede met God en zaligheid, ook na den dood.
Het opschrift der IIde Leerrede is, Jezus op het Meer van Tiberias, naar Luk. VIII:25b. Zoo ooit, kwam hier de inleiding over het moeijelijke van kanselwelsprekendheid te pas; maar van dezelve levert ons swart

{==91==} {>>pagina-aanduiding<<}
eene heerlijke proeve, zoo bij de duidelijke verklaring van den tekst, als in zijn tafereel, dat den opkomenden storm van tusschen het omgelegen gebergte, der Apostelen vreeze, en Jezus schetst, die, na zijn ontwaken, zee en winden stilt. In het andere deel zijner Rede ontwikkelt hij een viertal leeringen, en dringt ten nutte zijner hoorderen aan, 1o. op het bestaan van Hem, die zit boven den kloot der aarde, 2o. op Gods Voorzienigheid, gaande over alle dingen; gewagende voorts, 3o. van de verhooring onzer gebeden door Zijne liefde, en 4o. van de genadige vergiffenis onzer zonden. ‘Waar,’ lezen wij hier, ‘vertoont zich Jezus meer als den Gezant van God, die in zijne plaatse is en zijne eigene woorden spreekt, dan op het meer Gennezareth? Neen, deze onbekende, (liever minbekende) geschiedenis is het tegenstuk en de wederhelft der kruisiging op Golgotha. Hier bewijst Hij de mogelijkheid, dáár de wezenlijkheid van de vergiffenis der zonden. Hier schittert de onbeperkte almagt, dáár de volmaakte liefde.’ Geen twijfel heeft het bij ons, of het schoone en treffende van zulk eene taal moest roeren en stichten. Ruim zoo gepast, echter, konde het wonder op het meer, naar ons gevoelen, tot een pleit voor de geloofwaardigheid van 's Heeren Opstanding, dan wel als een tegenhanger van zijne kruisiging, gebezigd worden. Wij hadden daarom, als slot dezer Leerrede, verlangd, het staven van de waarheid der onsterfelijkheid, niet van de vergeving der zonden. Een ander wonder, de genezing van den geraakten, is en blijft, in onze oogen, beter geschikt tot aandrang der gezegde Evangelieleere; gelijk Thabor en Golgotha meer regtstreeksche aanleiding geven mogen tot eene tegenstelling
van Christus heerlijkheid en vernedering.
Trouwens de Eerw. swart verkoos over de Leer der Onsterfelijkheid te handelen in zijne IIIde Rede, waarbij het Profetisch woord van Ezechiël, XXXVII:1-10, tot tekst gekozen werd. Niet dat hij daarin eene voorspelling onderstelle van deze door Jezus aan het licht gebragte waarheid; maar de taal van onzen Godstolk, naar

{==92==} {>>pagina-aanduiding<<}
eisch toegelicht, wordt niet ongepast door onzen Christenleeraar gebezigd, om over gedachte belangrijk onderwerp te spreken. Zoo voert hij, na de verklaring, de bewijzen aan, die het gezond verstand, om zich te sterken in de hoop der Opstanding, in staat is op te maken, 1o. uit ons verlangen naar een voortdurend bestaan, 2o. uit onze weetgierigheid, hier niet te bevredigen, 3o. uit den algemeenen wensch naar beter leven, 4o. uit onze zucht voor regt en orde, die loon naar werken in een ander leven hoopt. Wegens eenheid van stoffe en warmte in voordragt, zoo wel als zalving, geviel ons deze Leerrede zeer, waarbij de tekst en deszelfs toelichting allermeest de aandacht opwekt.
Nu volgt wederom de verhandeling eener plaats uit het N.V., en wel Hand. XXIX:27b. Felix wordt dus, als voorbeeld eener verkeerde zucht om menschen te behagen, in de IVde Leerrede beschouwd, en zijn gedrag jegens Paulus met allen nadruk beoordeeld en gewraakt. Zulks leidt den Spreker tot een wèl uiteengezet onderzoek over het drietal vragen: Vanwaar deze verkeerde zucht om menschen te behagen? Welk onheil springt daaruit voort? En hoe hoeden of herstellen wij ons, om niet tot dit onregt te vervallen? Gelijk die inleiding te regt de menschenliefde aanprees, zoo is de aansporing tot het lezen des Bijbels en navolgen der H. Mannen een welgekozen slot, om door de vreeze Gods de menschenvreeze te onder te houden.
Wij komen nu tot de Vde en VIde Leerredenen, die éénen tekst, Psalm XIX:7, in tweeën gesplitst, en eene gelijksoortige stoffe ten onderwerp hebben. Want over Gods Grootheid en Goedheid bij den Dag, en bij den Nacht, luiden de aangewezene stellingen. Wie eenigzins met den smaak en de pen van den Heer swart bekend is, gevoelt met ons, hoezeer hij hier te huis behoore, verwacht een Meesterstuk, en zal zich, dit mogen wij zeggen, althans niet omtrent de eerstgedachte Kanselrede, een weinig misschien bij de laatstgemelde, teleurgesteld vinden, hoe hoog zijne verbeelding geklommen was.

{==93==} {>>pagina-aanduiding<<}
Wij geven geraamte noch uittreksel, opdat wij niet het schoone te zoek brengen, of eene enkele plaats uit haar verband rukken. Men leze, oordeele, en bevredige zichzelven, met eenen rijkdom van godsdienstige stichting te gaderen. Wij houden het daarvoor, dat swart, in zijne Rede over den Dag, zoo mogelijk, zich zelven overtrof. Althans in die over den Nacht (hij veroorlove ons deze leenspreuk, zonder eenige scherpheid te bezigen) schijnt hij ons als in te sluimeren bij het pestlampje, en in de schitterende feestzalen, na, met alle inspanning zijner kracht, gewaagd te hebben van de Majesteit des Hemels, in een weldadig, doch ontzettend onweder, en in den nachtegaal. Desniettegenstaande vergezelden wij den Redenaar met goedkeuring, ook bij dat minder groote en minder heerlijke, dan toch nuttige voor den mensch, bij het gemis van beter licht.
In dezen bundel keurde de Eerw. swart het oorbaar, ook eene Avondmaalspreek in te lasschen; en welvoegende was het zeker, aan dezelve, die de VIIde is, eene plaats in te ruimen naast de voorgaande. De lezer wordt dus van de bespiegeling over de dagelijksche zegeningen der aanbiddelijke Voorzienigheid teruggeleid tot die allergrootste en hemelsche goedertierenheid Gods in Christus, aan wiens overgave ten kruisdood hem de plegtige feestviering herinnert. De tekst, Jac. IV:10, behoort wel niet onder de zoodanige, die regtstreeks op de gewijde instelling doelen, of gewoonlijk door Leeraren gekozen worden. Maar swart wilde, bij deszelfs behandeling, ‘de meeste stof voor die plegtigheid, somtijds voor de bijzondere aanspraken gespaard, dadelijk aanvoeren en bezigen. Dit geschiedt, (voegt hij er bij) opdat niemand zou zeggen, dat over het allerwezenlijkste van Godsdienst en Christendom te weinig, of met te weinig openhartigheid, door den Leeraar wordt gesproken.’ Wij vonden ons verpligt, deze redenen ter toelichting van 's Mans oogmerk niet onvermeld te laten, daar zij op de beoordeeling van zijn werk bij dezen of genen van invloed zijn konden. Wij zelven verlangden

{==94==} {>>pagina-aanduiding<<}
in deze Christelijke Feestrede minder het schitterende der welsprekendheid, dan het deftige, ootmoedige en eerbiedvolle; minder het nieuwe, dan het stichtende, en werden tot onze voldoening niet teleurgesteld. Wij prijzen hierom de lezing dezer Leerrede elken opregten Christen aan, en veroorloven ons slechts ééne aanmerking, die wij aan beter oordeel overlaten, en daarom vraagswijze voordragen. Zij betreft het denkbeeld, ‘dat wij het zijn, die hoofd voor hoofd Jezus hebben helpen kruisigen,’ en de aanhaling van Rom. III:22, terstond daarna tot staving bijgebragt, en gerigt tot verootmoediging van den Avondmaalganger. Want hieromtrent vragen wij, of het welluidend, menschkundig, doeltreffend zij, eener Gemeente, gereed des Heeren dood aan zijne tafel te gedenken, zoo hard eene beschuldiging voor te werpen? of haar zedebederf te vergelijken zij met dat van Heidenen en Joden vóór Christus tijd, waarvan de Apostel spreekt? of zelfverheffing en Farizesche waan, die zich regtvaardig keurt, niet kan bestreden en vernederd worden, zonder dat de Leeraar in het overdrevene valle, en welligt, door het gezag der Schrift in te roepen, den Bijbelvriend, die zich het verband der woorden herinnert, min of meer aanstoot geve? Waarlijk, het is geene gemakkelijke taak, bij die groote plegtigheid de aandacht der vergadering wèl te leiden, zoo als swart met die gedachte zijne Leerrede begon.
Ons bestek gebiedt ons voort te gaan tot een ander, door hem behandeld, en keurig bewerkt onderwerp, de troostgronden bij eenen vroegen of ontijdigen dood. Aan deze VIIIste Leerrede geeft de welgekozen tekst, 1 Kon. XIV:12 en 13, (de aankondiging door den Profeet van Abia's dood aan de Koningin, zijne moeder, Jerobeam's huisvrouw) eene belangrijke houding, en het sterven van dezen jongeling, aan welken de Profeet vroomheid toekent, boezemt meêwarigheid in. De troostredenen, door den Spreker ontwikkeld, vallen dus op welbereiden grond, en de stichting, door hem bedoeld, mag niet uitblijven, zoo maar het hart van den bedrukten lezer vatbaar is

{==95==} {>>pagina-aanduiding<<}
voor waarheid en Christelijke overtuiging. Het ontbreekt toch hier wederom aan zalving niet.
Even hoog, of mogelijk hooger nog, vermeenen wij de IXde Leerrede te moeten schatten. Wij houden haar voor de beste uit dezen bundel; ten ware de VIde, door ons met den meesten lof gedacht, haar dien rang betwisten kon. Hoe het zij, het onderwerp is zeer uitlokkend, in den echten Christelijken zin, en door den Redenaar zijns waardig bewerkt. Het faizoen geeft hem aanleiding om te spreken over de dure verpligting, om ons ruim en gezellig genot, vooral in den Winter, door liefdadigheid te heiligen. De tekst, Luk. XIV:12-14, voegt uitnemend bij die stoffe. Hij is niet gezocht, wordt verstandiglijk opgehelderd, en is, gelijk doorgaans bij swart, het onderwerp zijner Rede, die wel een ruim genot der welvaart veroorlooft, echter, met Jezus, den bijstand der noodlijdende armoede beveelt. Hoe welgepast is hier alles geplaatst! Hoe herinnert menige trek den lezer aan Amsterdam, en vermogende evenzeer als milddadige handelaars! Hoe krachtig, maar ook hoe kiesch is 's Mans taal! Hoe uitmuntend, welzamenhangend, krachtig betoogd en keurig bearbeid is het geheel! Niets ware ligter, dan onzen lezeren een proefje toe te dienen van dezen rijken disch: maar is het niet beter, dat zij zelven zich vergasten aan dit stichtelijk onthaal, en menschelijkheid leeren betrachten? Wij gaan dus voort, en openen de Xde Leerrede.
Ook deze verdient alle aandacht van den Christen, die belang stelt in Bijbelkennis en zedelijk zelfbestuur. Immers de tekst, uit Jona IV:4 ontleend, geeft den Spreker gelegenheid, om dat Boek toe te lichten, en den toorn van den Profeet te toetsen. Vervolgens deelt hij belangrijke lessen mede over dien hartstogt, die te meer bedachtzaam nadenken vordert, daar hij schielijk ontgloeit, ligt roekeloos voortholt, en treurige gevolgen voortbrengt. Bijzonder gepast wordt dus het voorbeeld van den zachtmoedigen Jezus, kalm van geest bij het smade-
{==96==} {>>pagina-aanduiding<<}
lijkst lijden, ter navolging hier voorgesteld, en ernstig aangeprezen aan het slot dezer Rede.
Meer, dan ons gelust, zou men kunnen aanmerken op de XIde Leerrede, die over Jezus bijstand handelt, volgens des Heeren zeggen bij Matth. XX: (lees XXVIII) 20. Immers de gewone vertaling, die zijne belofte, aan de Apostelen gedaan, tot de voleinding der wereld uitstrekt, is geenszins boven alle bedenking. Want er zijn er ook, die aan het einde der eeuwe daarom te meer de voorkeus geven, vermits de bovennatuurlijke bijstand van den H. Geest, door den Heiland aan de zijnen toegezegd en ook van God geschonken, tot zoolange hun bijbleef, naar luid der Geschiedenis. Wat men voorts in lateren tijd aan God en zijne Voorzienigheid, dan wel aan den bijstand van onzen verheerlijkten Koning en Regter, den Christus, meer bijzonder verschuldigd zij, zal, onzes inziens, bezwaarlijk zijn uit te maken, wel altijd raadselachtig blijven voor den mensch, en is ook, het zij met eerbied gezegd, van te kleine aan gelegenheid, om daarover te redeziften. Maar, schoon er te dezen verschil van meening zij onder de Protestanten, wij twijfelen geenszins, of de Heer swart heeft doel getroffen met zijne Rede, die gewis, zonder iemand aanstoot te kunnen geven, verre het grootste getal zijner Geloofsgenooten behagen en stichten zal. Wij meenen haar voor een Meesterstuk van welberadene Verdraagzaamheid te mogen aanzien, zoo het waarheid zij, gelijk wij ons diets maken, dat zij tot eene voordragt bij een ander Kerkgenootschap, dan dat der Remonstranten, bestemd, en met gezegde doel vervaardigd was.
Eindelijk, de laatste of XIIde Leerrede in dit boekdeel heeft gediend tot eene Voorbereiding tot den Biddag, 1822, en zal dus, van wege den duisteren en kwijnenden toestand van handel en welvaart in ons Vaderland, als die inzonderheid was in den verloopen zomer, met gelijke stichting kunnen gelezen worden, als zij gehoord werd. Zeer gepast zijn de woorden van den tekst, Jes. XXXIII:24, en deszelfs zamenhang, door onzen Leeraar toegelicht,

{==97==} {>>pagina-aanduiding<<}
tot zijn doel gebezigd, en op Nederland overgebragt. Het volmaakte evenwel, de geheele welvaart, die de Profeet letterlijk voorspelt, laat zich op aarde niet verwachten; en ziet daar, wat den bekwamen Redenaar aanleiding gaf tot het drieledig onderzoek: hoe het volmaakte hier niet wone; waarom dat hier niet mag, ja ook niet kan wonen. Een onderwerp, niet slechts voor den tijd nuttig en stichtende, maar evenzeer, als de toelichting van den tekst, belangrijk voor den Bijbelvriend en Christen, hoedanige verbetering de Maatschappij, wegens herstel in bloei en handelzegen, vroeger of later ondervinden moge.
Dus hebben wij van den inhoud en de waarde van dit Godsdienstig Huisboek onzen lezeren verslag gedaan. Wij poogden kort te zijn; maar, weggesleept door het aangelegene van deszelfs inhoud, werden wij uitvoerig. Velerlei aanteekening van taal- en spelfouten laten wij onaangeroerd; de kundige Schrijver zal deze met een vlugtig oog ontwaren, en wij vermeenen dezelve aan zijne vlugge pen, zoo niet aan de onnaauwkeurigheid des Correctors, te mogen toeschrijven. Iets van meerdere aangelegenheid wijzen wij hieronder aan (*), en nemen affcheid, in de hope, dat de Eerw. Schrijver zich opgewekt en aangemoedigd moge vinden, om meerderen voorraad van zijne Leerredenen af te zonderen, ten dienste der vaderland-
{==98==} {>>pagina-aanduiding<<}
sche godsvrucht. Want, hoezeer menige stof, ter stichting en verscheidenheid, van zeer uitnemende Kanselredenen het licht ziet, het oude wordt te ligt bij velen ter zijde gelegd, het nieuwe doorgaans met gretigheid gezocht. Ook verandert de smaak en toon van Kanselwelsprekendheid gedurig met den geest en de behoeften des tijds; en zulks doet ons den wensch uiten, dat ervarene Mannen steeds onderling wedijveren,
om, in dit voor Zedelijkheid en Godsdienst hoogstaangelegen vak, te zorgen voor den opbouw van elk Geslacht, en niet slechts van hunne Gemeenten of Stadgenooten.

Nova Acta Literaria Societatis Rheno-Traiectinae. Pars I. Traj. ad Rhen. apud J. Altheer. 1821. 8vo. maj. pp. 183. f 1-8-:

Het gunstig oordeel des geleerden Genootschaps niet alleen, maar ook de namen der Heeren lenting en p. hofman peerlkamp, van welken Geleerde hier Observationes Criticoe geleverd worden, zoo wel als de waarde der onderwerpen, geven van dit stukje een allergunstigst denkbeeld; en wij twijfelen geenszins, of het is voor de beminnaars der Grieksche letterkunde een belangrijk geschenk.
Het stuk van den Heer lenting is door het Utrechtsch Genootschap bekroond, daar hetzelve in het algemeen ter prijsvrage had opgegeven het leveren van belangrijke aanmerkingen, ter verbetering en opheldering van eenen of anderen Griekschen of Latijnschen Schrijver, en deze Observationes Criticoe in euripidem werden den eereprijs waardig geschat. Zij beslaan hier 120 bladzijden, en dus ver het grootste gedeelte van dit stuk. De Heer peerlkamp zond zijne Observationes Anacreonticoe, die de overige bladzijden vullen, niet ter mededinging naar eenen eereprijs, maar ter mededeeling in deze Acta aan het Genootschap in.
Wij twijfelen geen oogenblik, of door zoodanige be-
{==99==} {>>pagina-aanduiding<<}
langrijke stukken zal het Utrechtsch Genootschap deszelfs hoogachting en roem, zoo wel buiten als in ons vaderland, voortreffelijk handhaven en uitbreiden, en hopen op de medewerking van velen onzer vaderlandsche Geletterden, opdat deze Acta Literaria gedurig mogen worden voortgezet; hetgeen inderdaad te meer belangrijk is, nu de Bibliotheca Critica van eenen wyttenbach en diens Philomathia moesten ophouden. Cognoscent ita viri docti tam exteri quam nostrates haud requiri amplius in his regionibus opportunitatem, qua opuscula sua, quamvis brevia, quamvis etiam observationes tantum nonnullas continentia, cum eruditorum orbe communicare possint. Deze uitnoodiging van het Genootschap verdient bekend gemaakt te worden door ieder letterkundig Tijdschrift, en wij willen van dezelve het beste gevolg hartelijk wenschen.




Bijbeloefeningen over Lukas I, benevens eene vrije Vertaling van dit Hoofddeel; een boekje ter voorbcreiding voor het Kersfeest, en ter inleiding in de Evangelische Geschiedenis. Door T.E. Mebius, Predikant te Beers en Jellum. Te Leeuwarden, bij J.W. Brouwer. 1822. In gr. 8vo. 153 Bl. f 1-16-:

De Eerw. Schrijver, die gaarne, naar vroeger geuiten wensch van deskundigen, zich van groote en noodelooze uitvoerigheid en te lang gerekte verklaring wilde onthouden, vreest, dat het dum brevis esse volo obscurus fio in hem bevestigd is, en geeft (bl. 151 in de aanteekening) eene proeve, dat hij zich zelf daarop reeds heeft betrapt. Hij ga dan ook, zouden wij hem aanraden, in zijnen gewonen schrijftrant maar voort; want, bij al zijne poging om kort te zijn, viel ons het naturam expellas furca cet. gedurig in. Ons, en die hetzelfde gevoel hebben met ons, moge dit dan al een weinig vervelend zijn, (en waarlijk, wij bragten de lezing van dit boekje niet dan met moeite ten einde) er is echter ook nog een publiek,

{==100==} {>>pagina-aanduiding<<}
en welsigt een zeer talrijk publiek, dat meent, dat leerrede, Bijbeloesening, preek, of hoe men het ook noemen wil, niet goed kan zijn zonder groote omslagtigheid; en misschien dat juist het langgerekte, hetwelk onze stichting wegneemt en onze aandacht doodt, bij anderen de stichting bevordert en de aandacht boeijen kan. Wie tot deze laatste lezers behoort, is dit werkje een aangenaam geschenk; hij zal hier veel opheldering en leering en veel stichtelijks vinden; en moge de Schrijver daardoor aangemoedigd worden, ook het tweede Hoofdstuk van Lukas op dezelfde wijze uit te werken en het licht te doen zien! Wij zagen klaar, dat zijn Eerw. veel arbeids aan deze Bijbeloefeningen heeft besteed, en twijfelen niet, of dezelve zullen menigeen leerzaam zijn. Dan, niettegenstaande eene gansche bladzijde met aanwijzing van drukfouten, en de daarbij gegevene hoop, dat men voorts, de eerste vellen uitgezonderd, geene zinstorende vinden zou, zal zich ieder lezer met ons beklagen over de onachtzame correctie. De Godsstraf uitgestart, valt ons daar al aanstonds, bl. 110, reg. 1, in het oog; en de gedurige herhaling van hoom, voor hoorn, bij den Lofzang van Zacharias, bl. 82, 96, 97, en waar deze uitdrukking ook voorkomt, heeft telkens onze lachspieren over den onnadenkenden verbeteraar der drukproeven aan den gang geholpen. De drukker zou zich niet bezondigen, al zag hij ook zelf de laatste proeven eens in.





Het gewin van den dood eens Christens, aangetoond in eene Leerrede, gehouden den 27 Mei 1821, in de Hervormde Gemeente van Meppel, door haren toenmaligen Leeraar G.H. Hein, thans Predikant te Kampen. Te Groningen, bij J. Römelingh. 1822. In gr. 8vo. 30 Bl. f :-6-:

Deze Leerrede werd gehouden ter gelegenheid van het zalig afsterven eener beminnelijke Dochter van een aanzienlijk en hooggeacht Vriend des Leeraars, en ziet, als-
{==101==} {>>pagina-aanduiding<<}
mede het lief en aandoenlijk Vers van een' anderen Predikant te Meppel, op verzoek van den bedroefden Vader het licht. Daar het sterfgeval bij geheel de Gemeente treffende deelneming wekte, kunnen wij noch het vervaardigen, noch het uitgeven dezer Leerrede wraken, en vooral niet uit hoofde der wijze, waarop de Redenaar hier van de aanleiding gewag maakt, en zijne troostredenen inrigt, tot algemeen belang. Het is, naar den Eerw. hein, de meening van den Apostel in zijnen tekst, Philipp. I:21b., dat, zoo hij in het leven mogt blijven, zijn leven, hetwelk altijd Christus bedoelde, en aan Hem was toegewijd, aan de bevordering van de belangen des Christendoms zou toegewijd blijven, en zoo hij zou moeten sterven, om even dezelfde redenen, hem dat sterven voordeelig zou zijn. Algemeen wordt het gewin van des Christens sterven aangewezen, uit hoofde van het bestendige en zekere in de toekomst, volmaaktere kennis, verlossing van de zonde, en het genot van een volkomen geluk. Dat de toepassing op de opwekking tot een leven voor Christus gegrond is, spreekt van zelve. - De Eerw. hein doet zich hier als een verstandig en gemoedelijk Christenleeraar kennen, wien het meer om zaken dan om woorden te doen is, en die de ware welsprekendheid, de taal van het gezond verstand en het bewogen hart, kent, en zich onthoudt van alle gezochte sieraden der kunst.





Bevestigings-rede, op den tweeden Paaschdag 1822, door Alexander de Koning, gehouden te Meppel. Te Breda, bij W. van Bergen en Comp. 1822. In gr. 8vo. 25 Bl. f :-8-:

De naam van den opvolger van den Eerw. Hein (wiens Leerrede wij hier boven aanmeldden) wordt niet genoemd. De Paaschdag bepaalde de tekstkeuze (2 Tim. II:8.), en het verzoek der lezing dezes opstels, en eene later daarbij komende reden, (die echter niet genoemd wordt) deed

{==102==} {>>pagina-aanduiding<<}
tot de uitgave besluiten. Het voorberigt zegt ons, dat deze Leerrede in een' halven dag geschreven werd, en, bij ligchamelijke ongesteldheid, in den morgenstond vóór het uitspreken in het geheugen des Predikers kon gebragt worden. Wij bewonderen den man, die zich, en dat wel bij eene zoo buitengewone gelegenheid, zoo goed dan nog redden kon; maar kunnen niet ontkennen, dat wij de uitgave voor gewaagd houden. Het stukje kan, ja, met nut en stichting gehoord zijn. Non equidem invideo, miror magis, zeide ons een vriend, dien wij hetzelve ter lezing gaven; en dit is nu ook alles, wat wij van deze Leerrede noodig achten te zeggen.





Predigt zur Feyer seiner fünfundzwanzigjährigen Amtsführung, bey der Evang. Lutherischen Gemeine zu Amsterdam. Gehalten am Sonntage Septuagesimä, den 3 Februar 1822, von C.H. Ebersbach, Deutschem Prediger der genannten Gemeine und ausserordentlichem Professor der Theologie am Königlichen Seminario für die Lutherischen Gemeinen in den Niederlanden. Amsterdam, bey M. Westerman. 1822. gr. 8vo. f 1-:-:

Waarom ons hier zoo wel de Vertaling als de oorspronkelijke Leerrede van den waardigen ebersbach, in hetzelfde boekje, en dat wel met doorloopende aanwijzing der bladzijden, gegeven worde, bevatten wij niet, of het moest zijn, dat sommige hoorders van dezen Leeraar de Hoogduitsche taal niet genoegzaam magtig zijn, en echter het oorspronkelijke niet gaarne ontbeerden. Ten gevalle van dezen mogen zich dan de overige lezers den natuurlijk hierdoor vermeerderden koopprijs menschlievend getroosten. Doch dit doet weinig ter zake. De Leerrede is eenvoudig schoon; en gezegend de Leeraar, die, - want het is hier duidelijk de ongehuichelde taal van het hart - na eenen 25 jarigen arbeid, zóó tot eene Gemeente, naar aanleiding van Philipp. V:3-7, spreken kan; gezegend

{==103==} {>>pagina-aanduiding<<}
voorwaar eene Gemeente, die zoodanig eene toespraak verdient, waaraan in dit geval geene de minste reden tot twijfel is. Zonder gedurig van nieuws opgewekte hoogachting voor den Leeraar en zijne Gemeente zal niemand deze Leerrede lezen, even weinig als zonder het aandoenlijkst gevoel van medelijden met den waardigen, diepgewonden Vader, die, bij het nog naauwelijks geslotene graf van twee volwassene, geliefde Dochters, met een bloedend hart, ter dankbare vermelding van Gods groote en onverdiende weldadigheid, den Christelijken leerstoel beklom, meesterlijk zijn Christelijk gevoel uitdrukt, en de thans zoo natuurlijke aandoeningen opwekt en weet te matigen. - De Vertaling door den Eerw. roll, en de Aanspraak, 30 Januarij, bij het graf der twee gezusters, door den Eerw. lagers, zijn volkomen zoo als men die van zoodanige waardige Mannen wachten kon.




Scheikundige Verhandeling over de Cinchonine en Quinine, bevattende eene opgaaf van derzelver verschillende bereidingen, eigenschappen, verbindingen en geneeskundige vermogens. Door S. Stratingh, ez. M. Dr. en Apotheker, Lid der Prov. Geneesk. Commissie, Essaijeur bij den Waarborg, enz. Te Groningen, bij J. Oomkens. 1822. In gr. 8vo. VIII en 112 Bl. f 1-2-:

De kundige en werkzame schrijver van dit werkje heeft, door deszelfs zamenstelling en uitgave, zijne kunstgenooten aan zich verpligt. Het hoofddoel van hetzelve strekt voornamelijk, om de verschillende bereidingen der alkaliën uit de kinasoorten beter te leeren kennen en beoordeelen. Hiertoe heeft hij, vooreerst, verzameld, wat daaromtrent, tot dusverre, in 't licht was gegeven, en, vervolgens, die bereidingswijzen, welke hem eenige voorkeur schenen te verdienen, door eigene proefnemingen nader onderzocht. Wij vinden dan in de eerste afdeeling

{==104==} {>>pagina-aanduiding<<}
eene opgave van het scheikundig onderzoek der voornaamste kinabasten, zoo als hetzelve door verschillende scheikundigen is in 't werk gesteld, eerst van de meest in gebruik zijnde bruine, gele en roode, vervolgens van eenige minbekende soorten, of die slechts twijfelachtig tot dit geslacht gebragt kunnen worden. Hierbij is gevoegd het scheikundig onderzoek van den witten wilgen- en kastanjebast, welke dikwijls als geneesmiddelen, geschikt ter vervanging van den kina, zijn aangeprezen, en daarmede eenige overeenkomst schenen te hebben. De scheikundige ontbinding heeft echter deze overeenkomst, ten aanzien van de werkzame bestanddeelen, niet bevestigd; hetgene ons aangaande den eerstgenoemden bast eenigzins bevreemdt. - In de tweede afdeeling worden nu de verschillende bereidingen der alkaliën uit de kinasoorten overwogen, waarbij de schrijver drie nieuwe bereidingswijzen van hemzelven gevoegd heeft. Deze bereidingen hebben vooral ten doel het verminderen van het bezinksel en besparing van den wijngeest, waartoe in de beide eerste de kalk geheel vermijd, en in de derde een gedeelte zoutzuur bij het zwavelzuur gevoegd wordt, waardoor men eene mindere hoeveelheid gips verkrijgt. Wij vinden echter deze bereidingswijzen althans niet minder omslagtig dan die van henry, welke, veranderd zoo als dit door kraft in den Letterbode is voorgesteld, ons eene veel grootere hoeveelheid cinchonine gegeven heeft. - De derde asdeeling beschouwt de eigenschappen der zouten, met de beide kina-alkaliën bereid. - De vierde afdeeling levert ons eene zeer belangrijke scheikundige beoordeeling van de waarde der verschillende bereidsels, uit den kina, tot geneeskundig gebruik. Daaruit blijkt, dat het afkooksel, het aftreksel, het extract, de tinctuur verschillende hoeveelheid werkzame
bestanddeelen bezitten, maar dat de zoogenaamde hars daarvan bijna niets bezit; eene waarschuwing, welke geneeskundigen ter harte mogen nemen.






{==105==} {>>pagina-aanduiding<<}

Regtskundige Opmerkingen en Geneeskundige Proeve ter beoordeeling der strafbaarheid van Verwondingen, door C.J. van Heusden, Jz. Regter ter Instructie bij de Regtbank van eersten aanleg te Breda, en A.J.M. van Heusden, Med. et art. obstet. Doct. en praktiserend Geneesheer te Breda. Aldaar, bij W. van Bergen en Comp. 1822. In gr. 8vo. IV en 44 Bl. f :-12-:

De regtskundige opmerkingen ditmaal voor den daartoe bevoegden beoordeelaar overlatende, zij het ons alleen vergund te twijfelen, of de zedelijke toerekening eener daad den aardschen Regter betame. Oppervlakkig zoude het ons voorkomen, dat het den mensch naauwelijks mogelijk is, over de zedelijkheid eener daad, met volkomen grond, te oordeelen. - Wat de geneeskundige proeve betreft, dezelve loopt over een onderwerp, waarover de gevoelens zeer verdeeld zijn. De Schrijver houdt het met hen, die de strafbaarheid der verwondingen beoordeelen, naar dat zij op zichzelve doodelijk, of bij toeval doodelijk, of volstrekt doodelijk zijn. De gronden, waarop hij dat stelt, zijn hoofdzakelijk deze: Iemand is aansprakelijk voor de geheele daad, welke hij deed, in alle hare gevolgen; maar hij is ook voor die daad alleen, en niet voor hetgene er toevallig bijkomt, aansprakelijk. Eene verwonding, nu, kan op driederlei wijze oorzaak des doods zijn, en dus kan ook de dader op driederlei wijze aansprakelijk wezen. Zij is de geheele oorzaak des doods, zoodat de wond op zichzelve doodelijk is, en het als een louter toeval moet beschouwd worden, zoo de gewonde, door hulp der kunst, geneze: hij kan toch even goed, door verkeerde behandeling, aan eene ligtere wond sterven, en dan kan die dood niet aan den dader worden toegerekend. De wond is de gedeeltelijke oorzaak des doods, wanneer niet de wond op zichzelve, maar het gestel des gewonden of andere bijkomende omstandigheden daartoe evenzeer bijdragen. Eindelijk, de wond is de noodzakelijke oorzaak

{==106==} {>>pagina-aanduiding<<}
des doods, wanneer alle geneeskundige hulp onmogelijk was. De Schrijver meent, dat deze onderscheiding noodig is, om de zwaarte der misdaad beter te kunnen bepalen; dewijl men, slechts twee onderscheidingen aannemende, gevaar loopt, of te zwaar, of te ligt te straffen. Hij tracht dit door eenige voorbeelden te bewijzen. Doch dezelve hebben ons niet overtuigd. De Schrijver zegt niet duidelijk, welke tweeledige onderscheiding hij bedoele. Ons is het lang voorgekomen, dat die in volstrekt doodelijke en volstrekt niet doodelijke wonden voldoende is. De vraag kan hier alleen zijn, of de wond, als zoodanig, oorzaak des doods zij, of niet. Dit moet de Geneesheer bepalen; het overige is de zaak des Regters.




Beknopte Geschiedenis der Letteren en Wetenschappen in de Nederlanden, van de vroegste tijden af, tot op het begin der XIXde Eeuw. In twee Deelen. Door N.G. van Kampen. IIde Deel. In 's Gravenhage, bij de Wed. J. Allart en Comp. 1822. In gr. 8vo. 658 Bl. f 6-:-:

De werkzame van kampen zet hier zijne taak voort, gelijk hij begonnen is; en wij zouden er denzelfden algemeenen lof, als bij het eerste deel, aan te geven hebben, met eene aanmerking hier of daar omtrent kleine verzuimen of verkeerde voorstellingen, naar ons oordeel. Doch terstond loopt de buitengewone lijvigheid des boekdeels in het oog; en welhaast blijkt de reden hiervan, wanneer men het werk opslaat. De Schrijver, namelijk, altijd stout, zoo niet somtijds eenigzins voorbarig in zijne ondernemingen, heeft ons geheele vruchtbare tijdvak, zoo wel levende als reeds overledene dichters, redenaars en beoefenaars van eenige wetenschap betreffende, onder zijne beschouwing opgenomen, en daarmede omtrent de helft van het deel gevuld. De reden, welke hij hiervoor geeft, is reeds genoemde vruchtbaarheid zelve, inzonderheid van de laatste tijden, zonder welker be-
{==107==} {>>pagina-aanduiding<<}
schrijving, in haar geheel, het tafereel onzer letterkunde hoogst onvolkomen zou zijn. Wij erkennen dit, en twijfelen voorwaar niet, of velen geschiedt met dit zoo ver voortgezet en uitgebreid overzigt een waarachtige dienst. De boekverkooper, uit wiens hoofd het gansche plan tot dit werk, blijkens het vroeger medegedeelde, wel voornamelijk schijnt voortgekomen te zijn, heeft, zoo dit daartoe mede behoorde, voorzeker zijn belang wel verstaan. Doch eene andere vraag is het, of de Schrijver wel voorzigtig en nuttig heeft gehandeld (*). Men heeft doorgaans beweerd, dat een tijdgenoot geene onpartijdige en oneenzijdige geschiedenis kan schrijven; men verlangt van hem niet meer dan bouwstoffen, en deze nog het liefst uit verscheidene handen; ja, waren de gebeurtenissen niet voorbijgaande, bleven ze, als gebouwen en gedenkstukken, voor den nakomeling te beschouwen achter, het wierd welligt best voor hem geacht, aan derzelver beoordeeling, om zoo te spreken, geene hand te slaan. Dit laatste nu heeft in de letterkunde werkelijk plaats. De geschriften blijven bestaan; en van derzelver Auteurs, voor zoo ver zij belangrijke mannen zijn, wordt, althans bij derzelver dood, ook meestal zoo veel bekend gemaakt, als eenigzins ter zake dient. Nog meer: onderscheidene tijdschriften nemen de taak op zich, om bijna elk werk, bij deszelfs verschijning, aan te kondigen, te doen kennen, en te beoordeelen; en, hoe gebrekkig iemand inzonderheid het laatste mogt gelieven te noemen,

{==108==} {>>pagina-aanduiding<<}
uit den mond van drie of vier getuigen is dan toch ligt nog wel eenige waarheid - meer misschien dan van één' alkijker - te vernemen. Want hoe is deze in staat, in alle vakken zelf te oordeelen, of zelfs door de vergelijking van onderscheidene geleerde advijzen, bij hem ingenomen, het eene verwerpende, het andere besnoeijende en wijzigende, den middelweg der waarheid te kiezen? hoe kan hij geacht worden, zelfs in zaken, genoegzaam onder zijn bereik vallende, alles te kennen, alles gelezen en juist geschat te hebben? hoe zal hij alle voorkeus aan eene afdeeling, aan eene manier of denkwijze, aan eene plaats en bijzondere personen genoegzaam afleggen, om door dezelve niet beneveld of misleid te worden?
Deze alle waren bedenkingen, welke ons, vóór de lectuur, invielen. En hetgeen ons toescheen dezelve te hebben kunnen wegnemen, was slechts zoodanig eene behandeling der stof, als, den bloei of het verval van iederen tak in het algemeen schetsende, de namen van hen, die in hetzelve werkzaam waren, vermeldende, en dezen of genen, vooral grijzen priester der wetenschap of kunst, omtrent welken bijna maar ééne stem is, wat uitvoeriger voorstellende, zich inzonderheid toeleide op het nasporen en verklaren van minbekende verdiensten, zoo als van mannen, die weinige of slechts hier en daar verstrooide kleinere stukken geschreven hebben, zonder nogtans op te houden waarlijk voortreffelijke mannen te zijn. Bij het naslaan, echter, bleek ons, dat de Heer van kampen zich tot deze behandeling niet bepaald heeft, ten zij misschien, wat het laatste betreft, bij vrienden en bijzondere bekenden; waardoor de zaak evenwel niet wint.
Wij gelooven intusschen waarlijk, dat weinigen dit werk beter zouden verrigt hebben dan van kampen, die, om zoo te spreken, tot geene orde behoorende, en meestal van zijne eigene vlijt en bekwaamheden, zonder veel steun van menschengunst, afhangende, reeds door ons stout, ja misschien eenigzins voorbarig genoemd werd, nu met hevigheid tegen de patriotten van 1787 en

{==109==} {>>pagina-aanduiding<<}
1795, en straks niet minder tegen de Engelschen enz. uitvarende, zonder eenige partij te kennen. Wij verklaren dan ook, dat wij het boek doorgaans met genoegen, dikwijls met hoog vermaak en goedkeuring gelezen, en ten minste de namen der meeste Schrijvers van eenig belang er in gevonden hebben. Van allen, echter, kunnen wij dit niet zeggen. Ongaarne, bij voorbeeld, zagen wij den Utrechtschen Hoogleeraar schröder, een man in alle takken der wijsgeerte volkomen te huis, daarenboven kenner der oude talen en waarlijk uitnemend redenaar, geheel overgeslagen. Ongaarne vermisten wij westerbaen onder de Lofredenaars, om zijne hulde, aan lublink toegebragt, door alle tijdschriften uit éénen mond met lof zijnde overladen. Doch, het is waar, lublink zelf wordt niet genoemd. Ongaarne zochten wij den naam van 's gravenweert te vergeefs onder de Dichters, schoon echter zijne vertaling van homerus eindelijk nog ter bane komt. Als Kanselredenaar zouden wij ook zeker van bemmelen niet achteraan geplaatst, noch donker curtius, of zelfs den ijverigen verwey, hebben vergeten; zoo min als, bij de Luterschen, decker zimmerman, die bovendien, als uitgever of bezorger van de Euphonia, ligt wel eenige melding had verdiend; en, bij de Remonstranten, rogge en swart, door uitgegevene leerredenen, zoo wel als onderscheidene andere schriften, met lof bekend; gelijk, trouwens, de laatste elders nog wordt genoemd. Ook zouden wij gaarne van hunnen ambtgenoot stolker, benevens de Doopsgezinde Predikanten w. de vos en j. brouwer, gewag hebben zien gemaakt, als dezulken, waarvan wij boven spraken, die juist geene groote boekwerken
hebben uitgegeven, maar echter genoeg, om elk hunne geleerdheid en schranderheid te doen zien. (Ja, in het algemeen, wordt misschien door van kampen op bekroonde en andere verhandelingen, dezen voornamen tak van oorspronkelijke letterkunde in ons beperkt vaderland, te weinig acht gegeven. Anders hadde hij zeker j. koning mede niet vergeten.)

{==110==} {>>pagina-aanduiding<<}
Ook de naamgenoot des laatsten, de grijze Hervormde Predikant te Blija, mogt ligt wel zijn genoemd, niet zoo zeer om het beknopte stukje zelve, onlangs door hem uitgegeven, als wel uit hoofde dat hij en sommige anderen, op eenzame dorpen in meer of min afgelegene gewesten, reeds helder dachten en leerden, toen het in vele, vooral groote, steden nog duister was. Desgelijks behoorden beekhuis en hoekstra, levensbeschrijvers voor de jeugd, van Jezus en de Apostelen, niet vergeten te zijn geweest; en ook de geleerde en scherpzinnige j.h. krom verdiende eene plaats, benevens a. brink, dien grooten verbeteraar van het katechetisch onderwijs.
Doch wij willen deze optelling, b.v. met van kooten, kuipers enz., niet pogen voort te zetten, zoo wel wegens de onmogelijkheid bijna eener volledige behandeling van levende meesters (in de letterkunde), als wegens het eigen oordeel, aan den Heer van kampen niet te betwisten, over de waardigheid of onwaardigheid om onder deze meesters opgenomen te worden; schoon wij toch bijna niet kunnen begrijpen, hoe onkunde of banvonnis een' onlangs verschenen dubbelen bundel Verhandelingen van den Hooggeleerden koopmans zou getroffen hebben. Trouwens, onze Schrijver schijnt geen vriend van die voorlezingen in Maatschappijen te wezen, welke dikwijls, het is waar, noch eigenlijke verhandeling, noch ware redevoering, maar, naar ons oordeel, ondanks dit gebrek eens bepaalden vorms, even achtingwaardig en bruikbaar zijn.
Doch er bestaat bij ons nog eene andere vraag, eenigermate strijdig welligt met het zoo even geopperde omtrent verdienstelijke, schoon niet druk schrijvende personen; deze namelijk, of eene Geschiedenis der Letterkunde niet even zoo wel namelooze, mits belangrijke, als andere geschriften behoort te vermelden? Zoo ja, dan vonden wij, naar onze kennis en overtuiging, eene gewigtige leemte in de opgave van oorspronkelijke Romans. Immers, geen enkel stuk des Schrijvers van den Ring

{==111==} {>>pagina-aanduiding<<}
van Gyges, noch van dien der Drie Jaren van Rampspoed, noch ook van hem, die onder den naam van donker schuilt, wordt zelfs genoemd. En echter kunnen hunne stukken de genoemde welligt rijkelijk opwegen, ja naderen enkele, volgens de beoordeelingen in der tijd, in algemeene waarde, tot die van wolff en deken. Doch, wat zeggen wij? P. vreede, ‘baunach, en van paddenburg, schreven openlijk romans, die geenszins van verdienste waren ontbloot; en ook hun naam wordt bij van kampen niet gespeld, zoo min als die van de verdienstelijke a.b. van meerten, geb. schilperoort, om een aantal werkjes voor de jeugd, het bevallige tijdschrift Penelope en eenen alleraangenaamsten stijl zoo te regt bemind; ja zelfs ockerse en zijne Karakterkunde herinneren wij ons niet, vermeld te hebben gezien. En in het vak der opvoedinge missen wij tot nieuwold toe. Niet om te berispen, echter, maar, indien het wezen mag, ter eere der natie, en tot eene eventuéle verbetering, zij dit hier geplaatst. Indien elk openbaar of bijzonder beoordeelaar zoo eens rondziet naar vergetene voorwerpen of personen, dan is er misschien gelegenheid, dat eenmaal iets volledigs van deze Geschiedenis worde. (Onder de geschriften over Java misten wij mede n. engelhard's Overzigt enz.)
Eer wij nu tot het oordeel zelve over enkele personen komen, sta hier nog eene aanmerking van meer algemeenen inhoud. Onze Schrijver is een beslist voorstander van onbekrompene denkbeelden in het godsdienstige. Elke zoodanige, die teffens de geschiedenis kent, moet, dunkt ons, zekeren eerbied gevoelen voor het Kerkgenootschap, dat meer, dan eenig ander van gelijken, ja veel grooteren omvang, bijdroeg, om zulke denkbeelden te verspreiden. En een welgeplaatst gevoel wenscht niets hartelijker, dan dat ook hier de nakomelingen steeds hunnen grooten vaderen waardig zijn. Intusschen twijfelen wij, of van kampen hun, ja den Dissenters in het gemeen, waartoe hij toch zelf zou behooren, in het tijd-
{==112==} {>>pagina-aanduiding<<}
vak thans behandeld, wel volkomen regt doe; (*) of hij de godgeleerde werken van drieberge, b.v., naar

{==113==} {>>pagina-aanduiding<<}
den tijd beoordeeld, juist waardere; en of het hem inzonderheid voege, van de bedoelde gezindheid zóó te spreken, als-
{==114==} {>>pagina-aanduiding<<}
of zij niet alleen tot Socinianismus, (reeds een gehate naam!) maar zelfs tot Duitsche Neologie (in den grond juist het tegenovergestelde; want de Socinussen en de Engelsche Unitarissen, priestley b.v., geloofden, om zoo te spreken,

{==115==} {>>pagina-aanduiding<<}
aan geenen Natuurlijken, en de Duitschers aan geenen Geopenbaarden Godsdienst) zou overhellen. Begrijpt de schrandere man dan niet, dat Godgeleerden, aan naauwere banden verknocht, niet zoo openlijk voor al te vrije gevoelens kunnen uitkomen; doch dat deze dwang, echter, hunne denkwijze niet verandert? Welaan, zoo hij bewijs wil, wij zullen hem dit, onder de hand, gaarne geven. Ja, wat de zoogenaamde leeken aangaat, die voor het gewraakte gevoelen meest streden, sommige navolgers van kant, benevens hoving en anderen, behoorden meestal niet tot de Remonstranten. Neen, deze waren, bij monde en geschrifte, doorgaans meer dan anderen, verdedigers van het Christendom: warburton's Goddelijke Zending van Mozes, door van der meersch vertaald, gaf daarvan nog een belangrijk blijk. (Hier sta ook de aanmerking, dat de Tafereelen der Fransche Staatsomwenteling (ten zij misschien het eerste deel) niet van stuart, maar van konijnenburg waren; en het is voor het eerst, dat wij dit werk eene vertaling hooren noemen.)
Wanneer wij nu ten laatste een' vergelijkenden blik op het verhandelde slaan, dan kunnen wij niet twijfelen aan velerlei beklag, zoo wel bij geheele vakken enz., als bij afzonderlijke personen. In de Scheikunde wordt niemand (*) van de thans levenden, buiten van marum, genoemd; in het geheele vak der Geneeskunde slechts zeer weinigen. Daarentegen vindt men bij de Letterkunde namen van jeugdige Schrijvers, die de blijken van hun genie, ter naauwernood bekend, door dwaasheden bezoedeld hebben, aan hunne weinige ervarenis naauwelijks te vergeven; ja ook dezulken misschien, die meer aan beschermers, dan aan eigene bijzondere verdienste, de vroege verheffing tot zeker aanzien verschuldigd waren.
Doch, om tot personen over te gaan, met groot genoegen lazen wij het gestelde omtrent bilderdijk, zoo waar, zoo warm, en tevens zoo onpartijdig, edel en vrijmoedig. Desgelijks dat omtrent feith, omtrent helmers en tollens. Doch, schoon ook loots gunstig beoordeeld, ja hoog geprezen wordt, en wij zeer wel zouden tevreden zijn, dit berigt op zichzelve lezende, bij de behandeling vooral van laatstgenoemden Rotterdamschen Zanger steekt het, door blijkbare bekrompenheid, af. Wij hebben altijd de genoemde levenden als een viermanschap beschouwd, waarbij aan bilderdijk het voorzitterschap toekwam,

{==116==} {>>pagina-aanduiding<<}
doch die voor het overige niet tegen elkander gesteld, maar elk in zijne soort even hoog moesten geacht worden. Schoon helmers nog leefde, hij zou, naar ons oordeel, naauwelijks aanspraak op volkomen gelijken rang hebben gehad. Loots, daarentegen, is misschien meer dan iemand geboren Dichter: hij, ongeleerd, vormt met den doorgeleerden bilderdijk een tweetal, waarin de Natuur inderdaad wat wonders heeft gewrocht. Wie kan zijn Chattam, slechts een eersteling, en zoo vete latere meesterstukken, wie kan zijne keurige lierzangen, bij de viering des vijfentwintigjarigen bestaans van Felix Meritis aan de onderscheidene wetenschappen en kunsten toegewijd, zijn Nachtegaaltje en stukjes van allerlei trant, zonder verrukking lezen? Van den anderen kant bewonderen wij tollens van ganscher harte, wanneer hij de lier voor vaderland en vrijheid, voor echtgenoote en kroost, voor deugd en menschengeluk bespeelt. Zijne romances en - zinnebeelden, zijn gevallen Meisje, zijne Echtscheiding, zijn Nova-Zembla vooral, zijn juweelen van het eerste water. En ook onder de uitgebreidere, hooggespannene stukken verdient dat op den echt van onzen Kroonprins grooten lof. Doch zijne overige werken van dezen stempel, zijn vierdaagsche Zeeslag zelfs, schijnen ons toe, niet altijd vrij van gezwollenheid te zijn; terwijl ook zekere gerektheid, en het gebruik van gelieskoosde herhalingen enz., op den duur hindert. Trouwens, de edele Zanger weet zelf wel, dat niet overal zijn vak is; en 's mans vriendschap en hoogachting voor den min populairen Amsterdammer gaven ons altijd eene ware vreugde. En waarlijk, de naam van Volkszanger, Neêrlands geliefden, benevens de herhaalde uitgave van 's mans werken, mogen streelend voor den geest, ja voor het harte van tollens
zijn, over poëtische waarde kunnen zij onmogelijk beslissen. Dan zouden de grootste meesterstukken van bilderdijk zeer middelmatig, en zijn leerling da costa althans weinig aan te moedigen zijn.
Bij de opgave van den Heer h.h. klijn en wiselius behoorde, onzes achtens, de hatelijke twist, over den Montigni ontstaan, niet aangeroerd te zijn geweest. En er was althans geene vergelijking met den Prins Karel des laatsten (ten aanzien van goedkeuring bij het Publiek) noodig. Ons kwam het daardoor voor, alsof van kampen hier niet onpartijdig, onbevooroordeeld (onbevangen) was, en alsof, in het bijzonder, wiselius, als dichter, en treurspeldichter

{==117==} {>>pagina-aanduiding<<}
vooral, ja als geleerde en man van smaak in het gemeen, naauwelijks regt ware gedaan. Misschien wel dat 's mans dartele minnedichtjes, die dan weêr met zijnen ernst enz. enz. een wonderlijk mengsel vormen, den waarlijk ernstigen van kampen, even als Recensent, hinderden. De Adel en Mathilda wordt geheel overgeslagen.
Aardig is het, dat van kampen in het voorbeeld van poot meent bevestigd te zien, dat de Natuur den Dichter vormt; terwijl wij ons eene verhandeling van zekeren, ook door hem geroemden, man van letteren herinneren, strekkende om juist het tegendeel daaruit te betoogen.
Hierbij zullen wij het laten, omdat wij, zoo min als de Schrijver, ons alles herinneren; omdat wij ons oordeel ook even zoo min tot eenen maatstaf willen geven, als het zijne daarvoor aannemen; omdat wij niet willen schijnen te vitten; en, eindelijk, omdat wij gaarne erkennen, dat er uitnemend veel goeds in het laatste gedeelte, zoo wel als in het gansche werk, wordt gevonden. Mogt hetzelve, na verloop van eenige jaren, noodig hebben herdrukt te worden, om dan naar behooren aangevuld, nagezien en verbeterd te worden, zoo niet ten aanzien van later opgekomene Schrijvers, ten minste van dezulken, die dan vollediger zijn bekend geworden, of hunnen kring welligt reeds gesloten hebben! Daartoe schenke de Hemel den verdienstelijken man nog vele jaren, benevens al de rijpheid en bedachtzaamheid, welke dezelve plegen mede te voeren! Gewis, hemzelven zal dan eenmaal geene der minst eervolle plaatsen op de lijst onzer Geletterden te beurte vallen.




John Howard. Dichtstuk; door J.L. Nierstrasz, Jun. Te Leeuwarden, bij G.T.N. Suringar. 1822. In kl. 8vo. L en 46 Bl. f 1-4-:

Eene Redevoering, door onzen verdienstelijken Landgenoot, den Heer w.h. suringar, op eene vergadering van het Leeuwarder Departement, tot Nut van 't Algemeen, over john howard gehouden, gaf den Dichter van het hierbij aangekondigd Dichtstuk aanleiding ter vervaardiging van hetzelve. Thans in druk uitgegeven, haasten wij ons tot het geven van eenig verslag aan onze Lezers omtrent dit klein, maar allerbelangrijkst boeksken.

{==118==} {>>pagina-aanduiding<<}

Eene uitvoerige Voorrede gaat het Dichtstuk zelve vooraf. De Heer nierstrasz zegt in dezelve, dat zijn oogmerk met de uitgave tweeledig is: ‘deels, om de achting, welke howard verwierf, levendig te houden bij hen, die met 's mans verdiensten bekend zijn, en om het getal zijner vereerders uit te breiden, - deels, om, naar aanleiding van het goede, door howard gesticht, zijne Landgenooten op te wekken, om zijn voortreffelijk voorbeeld, in de verbetering der Gevangenissen, te volgen.’
Over het laatstgenoemde redekavelt nu de Heer nierstrasz in dit Voorberigt. De staat onzer Gevangenissen, door howard, gedurende zijn verblijf hier te lande, met zoo veel lofs gedacht, is, sedert dien tijd, niet aanmerkelijk verbeterd geworden. In Noord-Amerika, Engeland en Frankrijk ging men voorwaarts; en dit voorbeeld behooren wij te volgen.
Er wordt, voorts, over den aard der verbeteringen, waarvoor onze Gevangenissen vatbaar zouden kunnen geacht worden, gesproken, en meer bepaald over het oogmerk der gevangenisstraf gehandeld. Alles, wat hierover echt wijsgeerig en christelijk tevens gezegd wordt, vereenigt zich in het algemeen gronddenkbeeld, dat de verbetering van den misdadiger het hoofdoogmerk der straf behoort uit te maken.
Nu wordt het voornaamste, 't welk de bereiking van dit oogmerk in den weg staat, aangestipt, en hieronder gebragt: I. Gebrek aan genoegzaam ruime en doelmatig ingerigte Localen, naar evenredigheid van het aantal gevangenen. II. Gebrek aan bekwame en menschkundige bestuurders en opzieners in de Gevangenissen. III. Gebrek aan doelmatig verstandelijk en godsdienstig onderwijs. IV. Gebrek aan eene doelmatige zorg voor de gevangenen, wanneer zij de gevangenis verlaten en in de burgermaatschappij terugkeeren. Dit een en ander wordt van bl. XXI-XL in het breede ontwikkeld, gestaafd en aangedrongen, op eene wijze, evenzeer vereerende voor het verstand als het hart van den menschlievenden Schrijver.
Ziet daar eenige der voornaamste, hier te lande bestaande, gebreken. Te regt beweert de kundige Schrijver, dat het Gouvernement in dezen de handen aan het werk behoort te slaan; en hij verheugt zich, en voorzeker elk weldenkende nevens hem, over het goede, dat wij ons van de weldadige gezindhe-
{==119==} {>>pagina-aanduiding<<}
den onzes geëerbiedigden Konings mogen beloven. De Staat kan echter niet alles verrigten. Neen, de Ingezetenen behooren ook, als echte Nederlanders, het hunne te doen. De Heer nierstrasz ontwikkelt verder, wat de Natie zou kunnen verrigten. Er behoorde een Genootschap te worden opgerigt, ter zedelijke verbetering, en tevens ter verzachting van het lot, der gevangenen. Dit Genootschap behoorde fondsen bijeen te brengen: I. om belooningen uit te reiken aan gevangenen, welke van naarstigheid en goed gedrag de ondubbelzinnigste blijken geven; II. om, in iedere gevangenis, aan hen, die zulks behoeven, gelegenheid te verschaffen tot het leeren lezen en schrijven; III. om geschikte leesboeken te vervaardigen voor de gevangenen, en om die gratis aan hen uit te reiken; IV. om voor de verstandelijke en godsdienstige vorming der gevangenen zorg te dragen, door het daarstellen van meerder onderrigt, en door het verbeteren van het bestaand christelijk onderwijs; V. om zich de belangen der gevangenen ook dàn aan te trekken, wanneer zij hunnen kerker verlaten, en de noodige maatregelen te nemen, om dezelven, in eenen voor hen geschikten stand, in de maatschappij te plaatsen. Dit alles wordt met eene korte, doch belangrijke en roerende opwekking, tot medewerking ter bereiking van zoo veel goeds en schoons, besloten.
Wij hebben gemeend, van deze Voorrede dit, eenigzins uitgebreid, berigt aan onze Lezers verschuldigd te zijn, en wenschen niets hartelijker, dan dat de loffelijke en edele bedoelingen des jeugdigen Schrijvers eenmaal mogen vervuld worden! Wat zeggen wij? Wij verwachten van eene zoo edelmoedige, menschlievende en christelijke Natie, als de onze, dat deze wenk alleen genoeg zal zijn, om, met wijsheid en beleid, ijver en volharding, in dezen, de zaak der Menschheid voor te staan en krachtdadiglijk te bevorderen.
Thans volgt het Dichtstuk zelve. Recensent las en herlas hetzelve met genoegen en stichting; dikwerf parelde er hem een traan bij in de oogen. In zulk eene stemming des gemoeds is men niet in staat, aanmerkingen te maken op dit of dat woord en deze of die uitdrukking, welke een' koel' beoordeelaar, en welligt met grond, stof tot berisping zouden kunnen opleveren; behalve dat aanmerkingen op kleinigheden, (en daarop toch zou het meestal neêrkomen) bij zoo vele wezenlijke schoonheden, de blaam van vitlust toch nimmer geheel van zich zouden kunnen weren.

{==120==} {>>pagina-aanduiding<<}

De beste getuigenis, die wij van dit Dichtstuk kunnen geven, is, dat wij het in aller handen wenschen: voor den zoo matig gestelden prijs van het boeksken, zal men zich, bij de lezing en herlezing, een genoegen verschaffen, waarbij de ziel zich verheffen, het hart zich veredelen kan.
De Heer nierstrasz, door onderscheidene stukjes, ons, als verdienstelijk Dichter, van tijd tot tijd meer bekend geworden, verschijnt, door de bearbeiding van dit Dichtstuk, ook als mensch, in een beminnelijk licht. Hij, die zoo denken, zoo gevoelen, zoo dichten kan, moet een edel hart in den boezem omdragen. Neen, edele howard! bezwaarlijk kon uwe menschenliefde, uwe reine evangelische deugd, uwe grootheid, als mensch en Christen, schooner en waardiger zijn bezongen geworden, dan door onzen verdienstelijken Landgenoot. Het goud bekroonde zijnen schedel, toen hij de verdiensten van rubbens, in zijne zangen, verhief: bij het verheffen der edele daden van howard, heeft hij (en deze eer blinkt grootscher dan de glans van het rijkst metaal) getoond, waardig te zijn, howard te bezingen.
Gaarne geven wij eene proeve uit het stuk zelve, om ons gunstig gevoelen te regtvaardigen. Uit vele echte diamanten moetende kiezen, viel ons oog op het volgend steentje. De Lezer oordeele zelf!

'k Verbeeld mij, hoe de naam van howard, op de tongen 
Zijn daân vooruitgezweefd, de kerkers doorgedrongen, 
Dáár duizend-duizendmaal, met de uitgedorde hand, 
In 't nachtlijk donker, wordt gegriffeld op den wand, 
Opdat eens 't nakroost, dat zijn puinen op zal delven, 
De laatste hope leez' dier grafbewoners zelven! 
En iedre steen, die met dien eernaam daagt in 't licht, 
Meer dan de diamant zal flonkren in 't gezigt, 
Die, schoon ze in 't goud gevat van troon of zegewagen, 
En in den haarband blinkt, den vorst om 't hoofd geslagen, 
Wel met de drupplen zweets des mijnslaafs is besproeid, 
Maar met zijn tranen niet, waarin de erkentnis gloeit! 

Een zestal Aanteekeningen, ter opheldering van sommige uitdrukkingen, in het Gedicht voorkomende, besluit het werkje.
De uitvoering doet den Uitgever eere aan; en eene uit-
{==121==} {>>pagina-aanduiding<<}
muntende, door den Heer velijn gegraveerde, afbeelding van den waarlijk grooten howard geeft een waar sieraad te meer aan het uitstekend en, in allen opzigte, tresselijk uitgevoerd geheel.
Recensent maakt er zich een waar genoegen van, dit werkje op deze wijze te hebben mogen aankondigen. Overal, waar de Poëzij haar bevallig tooisel leent, om menschenwaarde en den roem van elke christelijke deugd te verhoogen en op te luisteren, daar beantwoordt zij zoo geheel aan hare verhevene en goddelijke bestemming. Gelukkig het Land, waar zij zich, in die betrekking, doet kennen en ziet vereeren! Gelukkig de Natie, wier Dichters, bij voorkeuze, de citer snaren voor alles, wat liefelijk is en wèl luidt, en, zoo daar eenige deugd en zoo daar eenige lof is, dezelve verheffen! Zulke Zangers zijn den Vaderlande tot eere, en het Vaderland mag, wederkeerig, op hen roem dragen.




Krekelzangen van Mr. Willem Bilderdijk. Iste Deel. Te Rotterdam, bij J. Immerzeel, Jun. 1822. In gr. 8vo. XIV en 204 Bl. f 3-:-:

De Heer bilderdijk is zoo lang reeds en zoo als Dichter in ons Vaderland gekend en vereerd, dat het bijna iets bespottelijks zijn zou, bij de aankondiging van eenen nieuwen bundel zijns dichterlijken arbeids, deszelfs inhoud als dichtwerk te willen beoordeelen. Wanneer wij zeggen: daar is een nieuwe bundel van bilderdijk verschenen; de titel is zoo of zoo - dan weet het publiek, dat het werk van bilderdijk is, en dit is dan ook genoeg, en voor een groot deel meer dan genoeg, dewijl er niets van dezen Dichter in het licht komt, of het wordt door velen verslonden, lang eer wij onze aankondiging gereed hebben. Alles, wat de verslaggever des noods te doen heeft, is, hun, die het nog niet weten mogten, te zeggen, wat er zoo al in den onderhavigen bundel voorkomt, en eenige stalen te geven. - Wij zetten ons dus ook eenvoudig tot het geven van eenig verslag, zonder beoordeeling der poëzij. De Dichter heeft verkozen dezen bundel Krekelzangen te noemen. Waarom? dit raakt ons niet; en de zinspeling van het, uit propertius ontleende, motto op 's Dichters ouderdom hindert ons niet - hoezeer wij, indien wij vitten wilden, zouden kun-
{==122==} {>>pagina-aanduiding<<}
nen zeggen, dat bilderdijk, door zoo al gedurig van zijnen ouderdom te spreken, een weinig onchristelijk den spot drijft met eene zaak, die ernst en eerbied vordert, en den spotter nog zwaar genoeg drukken kan. Doch wij willen het zoo serieus opnemen, als hij zelf het schijnt te willen hebben opgenomen.
‘Mijne Sprokkelingen - zegt bilderdijk in zijn berigt - hadden dit voorrecht, dat er hier en daar nog wat jeugdiger borst door ademde, doch hier is het nu alles de onbehaaglijke ouderdom.’ Dit is dan ook, wat een groot gedeelte der stof in dit deel aangaat, wel waar; en de ouderdom, die met gebreken komt, en, indien dezelve niet door ware wijsheid wordt verzeld, of wanneer hij met het afnemen der verstandelijke vermogens gepaard gaat, al ligt zeer lastig wordt, kan in een groot aantal plaatsen duidelijk geproefd worden. Waarom, ondertusschen, zouden wij met den ouden man geen geduld hebben? Dit is immers een pligt, die, door den geheelen Bijbel heen, ons ten sterkste in leer en voorbeeld wordt aanbevolen; en bovendien, hij is nederig en inschikkelijk genoeg, om zelf te belijden, dat zijn ouderdom onbehagelijk is, en deszelfs uitwerkselen in dit werk heerschen. Wij weten immers allen, hoe het ons, ten aanzien van de gebreken onzer ouderen, indien dezelve ons al eens een beetje lastig worden mogten, aanstonds zachter stemt, wanneer het heet: Kinderen! vader of moeder wordt oud. ‘Hier zweeft - vervolgt bilderdijk - niet één Zomer-, ja geen Herfstluchtjen meer, door de drooge bladen en takken. Een helderen hemel en kalm weder slechts mag de Winter nog somwijlen genieten; maar dit is ook 't al. - En (wat er, als het slimste nog bij komt!) de oude sukkel is met den Tijdgeest niet meê gewandeld, maar ging en gaat nog zijnen eigen weg. - “En hij waagt zich in het daglicht aan ieders gezicht?” - Ja, Lezers, hij laat honden blaffen, en exters snateren, en stoort er zich thands nog even min aan, als door zijn geheele leven; zijn ingeslagen pad in zijne eenzaamheid afloopende, waarin al 't geruisch en gewoel, dat zich in het ronde verheft, hem of niet of zelden ter ooren koomt, en volstrekt de ziel niet ontrust. En waarom zou hij
dan niet op zijne wijze, met den ouden Tithon, door het graan huppen en kwelen? Voor de omhelzing der dagelijks aanbrekende Aurora van nieuwe wijsheid en verlichting deugt hij toch niet

{==123==} {>>pagina-aanduiding<<}
meer.’ Deze belijdenis is weder zeer loffelijk, door de opregtheid, die er in doorstraalt. Wij hebben wel eens oude lieden gevonden, die wel zien mogten, dat de zon in het water scheen, en zich niet schaamden te bekennen, dat zij in hunnen tijd ook wel smaak in dit of dat gevonden hadden, waar zij nu de jongeren zich mede zagen vermaken; dat men het een en ander nu beter inzag, korter bewerkte, dan in hunne jeugd; zij ook wel lijden mogten, dat hunne kinderen zich naar den geest van den tijd in 't ordentelijke schikten, hoezeer dezelve wel begrijpen zouden, dat zij nu voor die vermaken enz. te oud waren. Maar de Heer bilderdijk bekent openhartig, dat hij altijd hoofdig zijnen eigen' gang gegaan is, het nog doet, en in zijne eenzaamheid zal blijven doen, onindachtig aan Spr. XVIII:1; welke plaats, naar de vertaling van van der palm (zijnde geene nieuwe, maar, door heenwijzing van dezen Hoogleeraar naar de kantteekeningen, bewezene oude) en bijgevoegde omschrijving, dus luidt: Die zonderling wezen wil, (daarin zijnen roem zoekt, dat hij van anderen, ook van de wijsste en doorzigtigste menschen, over gewigtige zaken in gevoelen verschilt) zoekt slechts 't geen hem gelust; ('t geen hij vinden wil; om waarheid is 't hem niet te doen) hij is in opstand tegen (laat de tanden zien aan, of spot met) alle gezond verstand. Wij zien dus in hem den oninschikkelijken ouden man, die altijd gemeend heeft, dat hij alles alléén wist, dit ook nog meent, en begeert, dat de geheele wereld door den vergrootenden bril van zijnen onbehagelijken ouderdom zien zal. Ondertusschen hebben wij plaatsen in dit deel aangetroffen, welke eenigen twijfel in ons hebben doen ontstaan, of het wel zoo onbepaald waar is, dat hij honden laat
blaffen en exters snateren, gelijk hij het gelieft te noemen, en er zich niet aan stoort, ja zelden of nooit er iets van verneemt. Immers hij uit zich tegen allen, die niet met hem in denkwijs overeenstemmen, al vrij hartig. Bl. 137 zijn de kunstregters Midasloten; van de Letterklubs onzes tijds, bl. 183, wordt beweerd, dat zij niemand talenten toekennen, dan die tot haar behoort, en wien dan ook, wanneer hij,

... ‘dom of wijs, zijn schaamtlooze oogen sloot,’ 

dadelijk de zielmis wordt gelezen,

‘En hij, ten spijt van God en deugd, vergood.’ 


{==124==} {>>pagina-aanduiding<<}

Tot deze klubs behoort de Heer bilderdijk voorzeker niet. Nogtans is hij beducht, dat zij zijner ook zullen gedenken na zijnen dood; en dat hij zich aan deze, nog maar als mogelijk vooronderstelde, zaak wel degelijk stoort, blijkt uit de zachtzinnige aanspraak en den Christelijken wensch:

‘Ga, laf gebroed van eeuwige Uitvaartzingers, 
Dat bij dien lof, van eigen hoogmoed zwelt; 
Maar 's hemels vloek verstijve u tong en vingers, 
Zoo ge ooit één woord van mijn verscheiden meldt!’ 

Even balsamiek zijn de uitdrukkingen in het stuk op een partij huilende Lijkzangers onzes tijds, dus beginnende:

‘Rekels, (*) laat den doode slapen! 
Waarom toch zijn vredige asch 
Met uw nagels los te schrapen 
In dat valsche Luitgekras? 
Of, wat meent gij, zoo zijne ooren 
In den donkren kelderkuil 
Dat vervloekt geraaskal hooren 
Van uw jankend hondsgehuil, 
Dat hij niet, van spijt aan 't branden, 
Om zal keeren in de kist? 
Ja, niet knarsen met de tanden 
Of zijn graffteen wierd bepist?’ 

Zon de Heer bilderdijk hier ook de vrees voor wedervergelding uitgedrukt, en zich voor deze bij voorraad hebben willen beveiligen?
Zulk meesterlijk en meesterachtig dichterlijk schelden en tieren, deze uitdrukking van kunst, om de goorste dingen in zulk eenen geest te zeggen, dat men, hoezeer men als beschaafd publiek dezelve kwalijk moet nemen, er ten laatste toch om lagchen moet, herinnert ons aan het uitstekende talent van bilderdijk, en doet ons alles, ook dit deel vol gal en akelige bezorgdheid, den onbehagelijken ouderdom eigen, met vermaak van hem ontvangen. (Maar hij moet zich dan ook niet ergeren, wanneer een hond of exter hem den

{==125==} {>>pagina-aanduiding<<}
toegeworpen vuilen bal terugkaatst.) En waarlijk, geene onaangename zaken, die wij hier zoo overvloedig vinden, zijn in staat om de vlugt te stuiten, welke onze geest met den Dichter neemt, wanneer hij Gods vrijmagtig, door geenen mensch begrepen, door geenen, over Gods volmaaktheden bedaard nadenkenden, mensch ooit geloochend, raadsbesluit, des menschen nietigheid en onvermogen, den zegen van Jezus verzoening bezingt, of aan zijne liefde voor Vaderland en Vorst, hoezeer op zijne wijze, ruimen teugel viert, en regtmatigen onwil tegen alle tegenstanders van godsdienstige en burgerlijke orde aan den dag legt. Het is waar, dat de volgende regels, uit het Turksch:

‘Wat poogt ge, ô trotsche Menschenwaan, 
De pijlen van het lot te ontgaan? 
Gods hand heeft zelv den boog gericht; 
Geen schild van voorzorg weert den schicht.’ 

wat Turksch zijn; de Voorzienigheid wordt in de Christelijke taal anders beschreven; maar wie zal het daarentegen niet met Klockaart eens zijn?

‘God bestemt zich zelf. 
Vraag mij aardsche dingen; 
Bij Zijn raadsbesluit, 
Is voor stervelingen 
Alle wijsheid uit.’ 

Wie, die het egoïsmus der menschen gadeslaat, ook dat in de eigen borst, wordt niet met den Dichter er netelig over, en zegt bravo! op Het ik?

‘Ik zal, ik wil, ik moet! - Dat ik 
Verneemt men ieder oogenblik. 
De Duivel haal dat trotsche woord! 
Bij hem is 't dat het t' huis behoort.’ 

Zoo is het ook echt Christelijk:

‘Geen wenschen, geen verlangen meer! 
Geen wil, geen eigen zin! 
Geen wareldweelde, schat, of eer, 
In god is 't al wat ik begeer, 
Is al, wat ik bemin!’ 


{==126==} {>>pagina-aanduiding<<}

Ook:

‘.....Hij-alleen, die in zijns Heilands handen 
Zijn zucht, zijn gantsche ziel, zijn wil en adem stelt. 
Voor hem bestaat geen klip, waar op zijn hulk kan stranden; 
Voor hem heeft storm en meir slechts ijdel schijngeweld.’ 

Hoe gaarne zouden wij, wijders, met den Heer bilderdijk, in elken Vorst zien eenen

‘...heerscher onder God, verbonden door 't geweten, 
Die bijraad vordren mag, bezwaar en wensch verstaan, 
Maar handlen, vrij als God, en niemand onderdaan. 
Een Vader, wiens belang, wiens eerzucht en verlangen, 
Met heel zijn talrijk Kroost onscheidbaar samenhangen; 
Die Vaderlijk verzorgt en Vaderlijk gebiedt.’ 

wanneer slechts alle Vorsten geweten en vaderlijke liefde en zorg hadden en uitoefenden. Maar een filips II, napoleon en ferdinand VII, bij voorbeeld, waren en zijn toch Vaders van een geheel bijzonder slag, waartegen men het der Menschheid niet wel kwalijk kan nemen, dat zij een beetje op hare hoede is, en tracht daar te stellen, wat het geweten en de liefde dier Vaderen wel niet geven zouden; een weinigje veiligheid voor bezitting, leven, en vrijheid van geloof. - Voor het overige zijn wij zoo hevig, als bilderdijk denken durft, tegen ieder

‘Bedrieglijk Vrijheidsspook, uit Vrijheids moord geteeld,’ 

dat niets anders is dan een

‘Blanketselschoon gedrocht, maar naakt, afschuwlijk beeld,’ 

enz.
Wij zouden er van ijzen, wanneer wij dit spook ‘de deugd op het hart zagen trappen, Godsdienst en geweten in den ijzeren boezem toeschroeijen, in naam van Vrijheid de Helsche keten met de aan één gespannen Moord, Eedbreuk en Geweld en al 't afgrijsselijkste voortslepen, de onschuld van het hart doemen, plicht en zeden ontwortelen, des Heilands bloed voor Heidenen spoorloosheden verzaken,’ enz. enz. enz. - Ook moest het worden toegestemd:

{==127==} {>>pagina-aanduiding<<}


‘Wie ware grootheid aâmt en echten heldenmoed, 
Diens tijtel is zijn naam, diens rijkdom is zijn bloed;’ 

wanneer slechts de afstammelingen van waarachtig edele en verdienstelijke voorouders ook waarachtig edel en verdienstelijk waren. Maar de afstammelingen (naar den geest) van die Reuzen op der aarde, die daar waren de geweldige, die van oudts geweest waren mannen van name, de voornaamste daad van wier vaderen geweest was in te gaan tot de dochteren der menschen (zie I B. Mos. C. VI.) - deze afstammelingen, die den geest hunner voorgangeren niet verloochenen, en het despotismus voorstaan, en gewetensdwang en alles, omdat zij daarbij de Menschheid vrijelijk op den nek kunnen treden - in den naam van dezen vinden wij geenen (eervollen) titel, en hun bloed levert aan de Menschheid geenen rijkdom, maar wel armoede en ellende op.
De lezer van dit verslag zal, indien hij onpartijdig en bedaard, met deze Krekelzangen voor zich, heeft nagedacht, ons toestemmen, dat, onder al het heerlijke, hetgeen zij ons opleveren, veel is, dat van den onbehagelijken ouderdom getuigt, en denzelven moet ten goede gehouden worden; maar hij zou toch gaarne met ons in ‘een van die oogenblikken, waarin de winter een helderen hemel en kalm weder somwijlen mag genieten,’ en dus de onbehagelijkheid van den ouderdom eens niet medepraat, een klein, hartelijk onderhoud met den, door zijn humeur waarlijk beklagenswaardigen, Dichter hebben; en, daar de geest des menschen, die in hem is, het beste weet hetgene des menschen is, zou het inderdaad van belang zijn, eenen blik in de ziel van bilderdijk te mogen slaan, en van hem te vernemen, hoe het hem mogelijk zij, zich zoo in paradoxen te verliezen, gelijk hij doet. Hoe komt toch de man, wiens geleerdheid en schranderheid algemeen bekend zijn, aan eene godsdienstleer gelijk hij ons opdischt en voor Christendom uitvent, en waarin de Goddelijke wraak zoo zeer de hoofdrol speelt, dat de liefde, daarnevens genoemd, geene andere dan eene bespottelijke vertooning kan maken? Hoe kan hij het verantwoorden, de steile leer van voorbeschikking en volstrekte magteloosheid op eene, zoo zeer alle zedelijke krachtïnspanning verwoestende, wijze voor te dragen als hier het geval is, b.v. het ‘volgen van Gods stem en het vergen van Zijnen bijstand’ een ‘tergen van Zijn recht en van Zijne vrijmacht’ te noemen, bl. 90, en, bl. 94, te zeggen:

{==128==} {>>pagina-aanduiding<<}


‘Ja, Uw vonnis is rechtvaardig, 
En geen zelfzucht bidt het af. 
Wilt Gij redden en vergeven, 
't Is genaê uit vrije macht; 
Doch naar die genâ te streven, 
Hiertoe zelfs ontbreekt mij kracht.’ 

daar toch de Zaligmaker zelf gebiedt: ‘strijdt om in te gaan door de enge poorte!’ en de te laat komenden en werkers der ongeregtigheid de ‘niet kunnenden’ noemt? - ‘verlichting, vrijheid, menschenwaarde’ een ‘poespas, die niets beduidt,’ te noemen? - Wie zijn dat

‘Geboefte, met den paddestoel 
Uit vuile mest geteeld?’ 

Zijn dat, in ons Vaderland, de genen, die alles op het spel gezet hebben, om den vaderlandschen troon te herstellen? In Spanje en Pruissen de genen, die tot datzelfde einde goed en leven veil gehad hebben, en ginds en hier nog alles doen en lijden willen voor Vaderland en Vorst? hoewel niet in den geest der ultra-Antiliberalen, waartoe bilderdijk behoort, die eigenlijk zichzelven op het oog hebben, en, indien zij konden, de Vorsten wel tot beulen zouden willen maken. - Waar is toch het gevaar, waarvoor bilderdijk zoo zeer beducht is? - Is dat razen en tieren, dat uitslaan van de bitterste en vuilste taal de houding, welke den godsdienstig-beschaafden, (Phil. IV:8.) den door geleerdheid en kunst gevormden man betaamt en aankondigt? - Kan hij, die zoo hoog Bijbel en Evangelie waardeert, het stoken van burger- en religiehaat, waarmede hij zoo drok bezig is, uit dezelve verdedigen? Zal niet veeleer elke bladzijde hem zeggen, dat hij een verloochenaar van de liefde, een verwoester van den vrede is? - En zoo zouden de vragen wel tot in het oneindige loopen. Maar de antwoorden? -
Wij ontkennen niet, dat het ons bitter smart, zulke teederé punten ten aanzien van bilderdijk te moeten aanroeren; maar wij zouden vreezen, dat wij het beschaafde publiek een' slechten dienst bewezen, wanneer wij zoo maar alles, wat een' valschen stempel draagt, voor goede munt lieten doorgaan. Dit belet niet, hem in het vak van geleerdheid en dichtkunst, ook waar deze hem tot razernij

{==129==} {>>pagina-aanduiding<<}
vervoeren, als eenen Vorst aan te merken. Maar de Satan (wederpartijder) is ook een Vorst, hoewel der duisternis, en heeft, naar de Oostersche Mythologie, aan zijne heerlijke gaven, die hem tot hoogmoed en tegenwrijten tegen Gods wil verleidden, zijnen val te danken. - Hoe! wilt gij dit op bilderdijk toepassen? - In 't geheel niet; wij hebben geen plan, om ons, door vergrijp tegen eerbiedwekkende gaven, berispelijk te maken. Wanneer men intusschen bedenkt, welk een geest van tegenstreving bilderdijk openbaart, en dat in zijne schimpredenen wel gal, maar geen bewijs te vinden is, dan zou men hem den naam van wederpartijder tegen ‘verlichting, vrijheid en menschenwaarde,’ dien, naar zijn oordeel, ‘nietsbeduidenden poepas,’ met een ruim geweten kunnen toevoegen. Wij doen dit ondertusschen niet, en zijn verheugd, dat wij het niet mogen doen; dat wij, daarentegen, door des Dichters eigene belijdenis, een regt verkregen hebben, om zijne wijze van zien en uitdrukking aan den ‘onbehaaglijken ouderdom’ van den ‘ouden sukkel’ toe te schrijven. Dit doende, zullen wij ons aan geene tegenstrijdigheid schuldig maken, wanneer wij betuigen, meer vruchten van dien ouderdom (al is hij dan, indien het niet anders wezen kan, ook nog zoo onbehagelijk) met genoegen te zullen ontvangen; terwijl wij verzekerd zijn, altijd op veel heerlijks vergast te worden, en het buitensporige (bij een Genie als bilderdijk is alles groot) als eene, door deszelfs buitensporigheid zelve vermakelijke, toegift zullen ontvangen. Ondertusschen gaan wij voort, voor zoo verre ons zulks, bij zoo veel onbescheids, mogelijk is, ook den ouderdom te eeren, en deszelfs zwakheden te dragen; maar kunnen evenwel niet in gebreke blijven, aan denzelven, om ‘des ouden sukkels’ wil, die hem toch maar torschen moet,
wat meer rust en gemak toe te wenschen.

Nederlandsche Muzen-Almanak. 1823. Vijfde Jaar. Te Rotdam, bij J. Immerzeel, Jun. f 3-10-:

Wij hebben het denkbeeld der uitgave van eenen Nederlandschen Muzen-Almanak, van de eerste aankondiging af aan, als grootsch en loffelijk, maar ook als verbaasd moeijelijk, ja als schier harsenschimmig in de uitvoering beschouwd. Het kon zelfs alleen oprijzen in het brein van een' Dichter, die, inwendig verkeerende in eene denkbeeldige wereld, al

{==130==} {>>pagina-aanduiding<<}
ligt zijne idealen naar buiten tracht te verwezenlijken: de Heer Immerzeel wilde iets tot stand brengen, dat vóór hem niet beproefd was, waarschijnlijk omdat men de uitvoerbaarheid in twijfel getrokken had. Zoo hij, het spoor kiezende van vroegere uitgevers, zich bepaald hadde, om, in mengeling van dicht en proza, de geestvruchten van dezen en genen en van zichzelven op te nemen, de goede uitslag zou te waarborgen zijn geweest; maar te willen uitgeven een jaarboekje, alleen uit gedichten bestaande, en waarin de voornaamste vaderlandsche Dichters en Dichteressen de gaven hunner Muze zouden ten offer brengen, dit, wij herhalen het, was wel een grootsch, een loffelijk, maar ook een denkbeeld, dat in de uitvoering bijna zeker verongelukken moest. Zonder iemand persoonlijk te bedoelen, en gaarne toestemmende, dat ook in dezen uitzonderingen mogelijk, ja zeker zijn, mogen wij uit de volheid van onze ondervinding en overtuiging zeggen, dat, in het algemeen, de troetelkinderen van vader Apollo wat kregel van aard, wat kitteloorig omtrent bejegeningen en etiquette, wat zonderling in hunne begrippen, wat dichterlijk in hun doen en laten, en (winden wij er geen doekjes om!) wat hooggevoelig omtrent hunne eigene voortbrengselen vallen, en jegens elkander ook gansch niet vrij zijn van jaloezij. Deze massa van heterogene deelen, - deze allen nu moesten den uitgever behulpzaam zijn in het optrekken van het dichterlijk gebouw, dat de monstering tegen dergelijke bij onze naburen zou moeten kunnen doorstaan, niet slechts door de vastheid en orde van den bouw, maar ook door de versierselen, die teekenpen en graveernaald aan hetzelve zouden toevoegen. En zien wij nu, wat de arbeid van vijf jaren heeft voortgebragt!
Ten eerste hebben wij, niet zonder verbazing en teleurstelling in onze plat-prozaïsche berekening, gezien, dat inderdaad alle onze Dichters en Dichteressen van verdienste of naam, en van verdienste en naam, hunne offers, nu eens gezamenlijk, dan eens beurtelings, op het altaar der Nederlandsche Muzen hebben nedergelegd.
Ten tweede, dat ieder jaarboekje, als geheel beschouwd, rijk was in dichterlijk schoon, door meerder en minder gewijde en bekende handen aangebragt uit de werkplaatsen der verhevenheid, het gevoel en de luim; zoodat waarlijk de inhoud den toets der waardij heerlijk doorstaan kon tegen de beste Duitsche en Fransche jaarboekjes van dien aard.

{==131==} {>>pagina-aanduiding<<}

Ten derde, dat het plaatwerk van jaar tot jaar (een enkel schandvlekje uitgezonderd) is verbeterd, en zeker in dezen laatsten jaargang eene hoogte bereikt heeft, die, naar het gevoelen van bevoegde kunstregters, de loef afsteekt aan hetgeen Frankrijk en Duitschland in hunne jaarboekjes voor 1823 vermogten te leveren.
Ondertusschen ontbrak het ook nog geen der vijf jaarboekjes aan dat middelmatige, hetwelk door den Franschen wetgever van den Helikon zoo zwaar veroordeeld wordt; maar het is toch ook waar, dat het denkbeeld van middelmatig ook hier zijne betrekkelijke zijde heeft, en dat door de kunstjuweelen, die in den jaarlijks vernieuwden hairband der Nederlandsche Muzen schitteren, al vele op zichzelve niet verwerpelijke gesteenten overschenen worden, die, elders aangebragt, het oog behagelijk trekken en streelen zouden.
Ook dit vijfde jaarboekje heeft, in dien zin, zijne zwakkere zijde. Het geheel, echter, behoeft, in waarachtige dichterlijke waarde, voor de vorige jaargangen niet aanmerkelijk te wijken. Dit jaar, zeker, bleven wij verstoken van de altijd aangename zangtoonen van eenen loots, van eenen tollens, die wij te voren maar zelden misten; nog enkelen onzer beroemde Zangers zwegen ditmaal; doch daar deze laatsten in het vijfjarig tijdsverloop slechts een- of tweemalen ons door hun liefelijk gezang streelden, durfden wij ook jaar op jaar niet gezet op de herhaling van hunne citerklanken hopen. Maar dit jaar vergastten ons weder op hunne uitstekende dichtgeregten de Heer en Mevrouw bilderdijk, de Heeren den beer, boxman, feith, immerzeel, lulofs, Mejufvr. moens, de Heeren rietberg, schenk, schouten, spandaw, staring, van walré, warnsinck, wiselius, en zoo vele anderen.
Onder de jongere Dichters, die of door eenige, niet onverdienstelijke, dichtproeven reeds blijk van gelukkigen aanleg en vordering gaven, en de hoop van den Zangberg uitmaken, of die ons minder bekend waren, troffen wij niet aan de Heeren da costa, messchert en nierstrasz; wél de Heeren withuis, van harderwijk, themmen, arns. en arie de jong, kisselius, van bell, robidé van der aa enz., die allen, zonder onderscheid, dichtstukjes van meerdere en mindere uitgebreidheid offerden, welke, verre van het jaarboekje te ontsieren, de meesterzangen van hunne in jaren of oefening grijzer kunstbroederen, bij beurten, bevallig afwisselen.
Het zou zeker, wij belijden het, wat al te veel gevergd zijn, als wij wilden, dat er ieder jaar van alle bekwame Dichters bijdragen in den Nederlandschen Muzen-Almanak voorkwamen. In allen gevalle hangt zulks van eens ieders bijzondere verkiezing telkens af, zonder dat een eenige hunner in verpligtende verbindtenis tot het Publiek, of ook, zoo veel ons bekend is, tot den uitgever, staat; terwijl, ook

{==132==} {>>pagina-aanduiding<<}
bij den besten wil, en den vurigsten ijver voor de kunst, en voor de instandhouding eener, den Lande vereerende onderneming, vele redenen aanleiding kunnen geven, dat deze of gene nu of dan niets ten offer brengt. Genoeg is het, als het geheel steeds lof en aanmoediging blijft verdienen. Hierdoor, echter, willen wij niet te kennen geven, dat het ons onverschillig wezen zou, of deze en gene al dan niet deel neme in de zamenstelling van het fraaije jaarboekje; integendeel durven wij den uitgever wel ten ernstigste op het hart drukken, om ten minste van zijne zijde alle aanleiding tot afnemenden lust ter medewerking zorgvuldig te vermijden. En waarom zou hij dit niet? Eerzucht en belang beide moeten hem daartoe prikkelen; en verstouten wij ons tevens, terwijl wij ook ons vaderlandsch Tijdschrift hunner gunste blijven aanbevelen, om onze dichterlijke kunstoefenaren aan te sporen en op te wekken, om niet, uit luim, onverschilligheid, of bloote verkiezing, de hand, weigerend, af te trekken van eene nationale onderneming, die zich reeds vijf jaren met glans heeft staande gehouden, en, blijkens de algemeene graagte naar het werkje, een troetelkind van het beschaafd Nederlandsch Publiek geworden is.

De Medeminnaars. Uit het Hoogduitsch van Carolina Pichler, geb. Von Greiner. In II Deelen. Te Amsterdam, bij C.L. Schleijer. 1822. In gr. 8vo. Te zamen 446 Bl. f 4-16-:

Eene Hertogin-weduwe, jong, schoon, schrander en beminnelijk, die den grootsten invloed heeft op het lot van den minnaar, en daarenboven hem altijd bij zich in huis en onder haar oog heeft, - deze is de eene medeminnares. De andere is een nederig, eenvoudig, schoon en braaf burgermeisje, verre van den minnaar verwijderd; terwijl haar vader daarenboven hare liefde afkeurt, en met meer dan één ander aanzoek gedurig haar kwelt. Zij is echter de eerste geliefde. De jongeling is edel, voortreffelijk en getrouw. Het kon wel niet anders, of de Hertogin maakte in den beginne op hem eenigen indruk; maar hij hervatte zich spoedig, en scheurde zich mannelijk los. De trouwe liefde vond dan ook eindelijk haar loon. Het lijden der gelieven, de vele kunstenarijen der Hertoginne, het vervalschen en onderscheppen der brieven, de gedurige teleurstelling, en hoe toch eindelijk alles zoo kwam en werd als het wezen moest, vermeldt dit bock, dat ieder, die in deze soort van romantische verhalen smaak vindt, daar alles zeer goed geschreven is, met genoegen lezen zal. - De Medeminnaressen, ware gepaster titel geweest.





{==133==} {>>pagina-aanduiding<<}

Boekbeschouwing.

Bijbel. IVde Stuk, bevattende de Profetiën van Jesaia, Jeremia, de Klaagliederen van Jeremia, Ezechiël, Daniël, Hoséa, Joel, Amos, Obadja, Jona, Micha, Nahum, Habakuk, Zefanja, Haggai, Zacharia en Malcachi, uitgegeven door J.H. van der Palm. Te Leiden, bij D. du Mortier en Zoon. 1822. In gr. 4to. 400 Bl. Bij Inteekening f 7-13-:

Recensent wenscht het geëerd Publiek, den Hoogleeraar van der palm en zichzelven hartelijk geluk met deze voltooijing van zijnen hooggewaardeerden arbeid aan de gezamenlijke boeken des Ouden Verbonds. Wij bezitten alzoo thans dit gedeelte onzer gewijde schriften, door zijne hand bewerkt, in deszelfs geheel. Het behage God, zijn leven te sparen, en hem gezondheid, lust en krachten te schenken, om ons nu ook de schriften des Nieuwen Verbonds, op dezelfde wijze, te leveren! Alsdan zullen ons alle volken mogen benijden, wegens het bezit van eenen Bijbel, zoo als geen hunner hem bezit, zoo wèl vertaald, en zoo duidelijk verklaard in aanteekeningen, die, onder het voorkomen van eenvoudigheid, een' schat van geleerdheid en wijsheid bezitten, en de Nederlandsche Letterkunde hoogst vereeren. Wat den Heer van der palm betreft: als hij dezen arbeid volbragt heeft, zou hij mogen rusten. Hij heeft zichzelven verdienstelijk genoeg gemaakt, en zijnen naam genoeg vereeuwigd; en wij vreezen schier onbillijk te worden, door meer van hem te vergen. Want wien toch zal men het regt mogen toekennen, om den naderenden of reeds aanwezigen ouderdom, vrij van slaafschen arbeid, alleen in zulke werkzaamheid door te brengen, als den aan nuttige bezigheid gewonen man, tot verkwikking en onontbeerlijke behoefte, noodig is, indien men dat regt aan hem betwisten, of hem, door

{==134==} {>>pagina-aanduiding<<}
onbehoorlijken aandrang, persen wil, om daarvan afstand te doen? En echter kunnen wij den wensch niet onderdrukken, dat wij ook de zoogenoemde Apocryfe Bocken, zoo, als de gewijde, door zijne hand bewerkt, bezitten mogten. Hoezeer wij toch de eersten, te regt, van de laatsten afgezonderd achten, en ze alle aanspraak op het gezag van dezen ontzeggen, zij behelzen echter te veel goeds, dan dat wij derzelver lezing, behoorlijk toegelicht, niet algemeener wenschten, dan zij dadelijk is. En hoe weinigen kunnen ze lezen, daar derzelver uitgaven in onze tale zoo schaarsch en in zoo weiniger handen zijn! Mogten zij derhalve bij dezen Bijbel gevoegd worden! Dit zou deszelfs waarde veel vergrooten, en het nut van deszelfs gebruik veel vermeerderen kunnen. Doch wij moeten het bij dezen wensch laten.
Van den tegenwoordigen bundel, bevattende de zoogenoemde groote en kleine Profeten des O.V., verslag zullende doen, ontslaan wij echter onszelven van de moeite, om het geheele boekdeel daartoe te doorlezen. Dezen moeijelijken arbeid doet gewis niemand, dan die, deze schriften nog nimmer gelezen hebbende, zich nu met derzelver inhoud bekend wil maken, en daartoe derzelver laatste en beste vertaling verkiest, of die, op nieuw, den geheelen tekst bestuderen wil; maar van hem, die slechts deze vertaling wil aankondigen, kan men dit niet vergen. Indien wij het van de vorige stukken gedaan hebben, zij lieten zich veel gemakkelijker en deels aangenamer lezen dan dit, en het mogt, vooral van het eerste, noodig zijn, om deszelfs waarde naar eisch te beoordeelen; doch hiertoe behoeven wij het nu niet. De wijze van behandeling des Heeren van der palm is thans genoeg bekend. De lof, aan de vorige gedeelten gegeven, en het welgevestigd vertrouwen, dat wij in den Hooggeleerden Schrijver stellen, kan ons nu mede niets, dan hetgeen voortreffelijk is, doen verwachten. En wie weet daarenboven niet, dat, daar de schriften der Profeten meestal dichtmatig zijn, de Heer van der

{==135==} {>>pagina-aanduiding<<}
palm hier in dat vak verkeert, hetwelk regt eigenlijk het zijne genoemd kan worden, dat hem het meest gemeenzaam is, en waarin hij het meest uitmunt? Voor wien, derhalve, zou een breed verslag noodig zijn? Niet voor hen, voor welken hetzelve van het meeste belang zou zijn: want, bij zulk een voorbeeldeloos vertier, als dit werk gehad heeft, moet men onderstellen, dat de meeste zoodanigen het bezitten. Zij kunnen zich alzoo zelf veel beter en algemeener van deszelfs voortreffelijkheid overtuigen, dan door ons uitgebreidst verslag ooit geschieden kon. Wat hen betreft, die zich het werk nog niet hebben aangeschast, ook dezen zouden aan zulk een verslag niet veel hebben; en indien, hetgeen wij voorheen tot lof van het werk gezegd hebben, hen niet heeft kunnen nopen om het zich te verkrijgen, zullen zij, hetgeen wij daar thans mogten bijvoegen, daartoe ook niet behoeven. - Men versta ons ondertusschen zoo niet, alsof wij dit geheele stuk niet ingezien hadden, en het, alleen op goed geloof, loffelijk aankondigden. Neen: wij lazen het voor een aanzienlijk gedeelte, en sloegen het, voor het overige, hier en daar op; en overal vonden wij ons evenzeer voldaan, als bij het doorbladeren der vorige stukken. Dit zegt nu van zelf, dat wij juist niet alle vertaling of uitlegging van den Heer van der palm beamen, maar, even als voorheen, hier en daar, onze bedenking hebben. En wien zal dit niet zeer natuurlijk dunken, die in aanmerking neemt, dat het hier te doen is om de uitlegging van schriften, welke, boven alle anderen, hunne duisterheden hebben; duisterheden, somtijds zoo groot, dat men ze, met van der palm, voor dik en bijkans ondoordringbaar houden, en met hem verklaren moet, dat zij, die er minst over beslissen, en het gereedst zijn om hunne onkunde te belijden, den veiligsten weg bewandelen? Zijn het dan geene
voorzeggingen, waarvan wij hier spreken, die dikwijls, oorspronkelijk en uit haren aard, in een donker kleed gewikkeld zijn, en voorzeggingen, voor vier- of vijfentwintighonderd jaren geschreven? Zijn het geene voorzeggingen van

{==136==} {>>pagina-aanduiding<<}
nabijzijnde of verre verwijderde gebeurtenissen, welke aan onderscheidene volken zouden bejegenen, en voorzeggingen, niet door den Profeet zelv', die ze voortijds sprak, in die orde, waarin hij ze uitte, achter elkander te boek gezet, zoodat men den zamenhang, dien zij onderling mogen gehad hebben, doorzien kan; maar, op verschillende tijden, afzonderlijk beschreven, en naderhand, door den een' of anderen, als zoo vele afzonderlijke stukken van denzelfden Schrijver, zoo als zij zich voordeden, zonder rang of orde, zonder doorgaande melding van de gelegenheid, waarbij elk stuk gesproken of geschreven werd, ja zonder eenige aanwijzing, waar de brokstukken aanvangen of eindigen, zamengevoegd? En heeft de geschiedenis altijd de gevallen, waarin wij de vervulling van het voorzegde zouden vinden, tot onze kennis gebragt? Hoe kan het dan anders zijn, dan dat hier de uitleggingen moeten verschillen, dan dat men naar den zin en de bedoeling dikwijls gissen en raden moet, en de een dezelve natuurlijk hier, de ander daar meent te vinden? En wat zegt het dan, dat men zich, nu of dan, met den Heer van der palm niet kan vereenigen? Wat anders, dan dat elk zijne meening heeft, gelijk van der palm de zijne, zonder dat iemand de zijne, tot genoegzame overtuiging des anderen, staven kan? Er is derhalve niets overig, dan dat elk, met bescheidenheid, zijn gevoelen zegge, zonder meesterachtig over dat eens anderen te beslissen. Dit doet nu ook de Heer van der palm niet; schoon hij hier of daar, naar ons oordeel, nog wel eens wat te stellig spreekt, en zich voor deze of gene uitlegging verklaart, waar ons de zaak voor het minst onzeker dunkt, en de gegevene uitlegging niet natuurlijk, niet onwillekeurig, noch oordeelkundig voorkomt. Beter ware het, meenen wij, al het zoodanige te laten en te verklaren voor hetgeen het is, van onzekere uitlegging namelijk, dan zich eenigzins te wringen, om er den zin in te vinden, dien
er anderen doorgaans in gevonden hebben: want men zal er toch niemand, die uit eigene oogen ziet, door bewegen, om er dien ook in te vinden, en

{==137==} {>>pagina-aanduiding<<}
voor het geloof in de voorzeggingen in 't gemeen wint men er niets mede; integendeel, men verliest er door, dewijl men het vooroordeel stijft, dat er in het geheel geene voorzeggingen zijn, dan waar men ze met geweld vinden wil, en dat ze allen onzeker zijn, enz. Doch wij weten het: de tijd is nog niet daar, dat men openlijk, en zonder nadeel, al wat hier zou moeten worden uitgemonsterd, verwerpen kan; maar, ten zij ons goed gevoelen ons bedriege, ook die tijd zal eenmaal komen.
De Heer van der palm is van oordeel, dat sommige voorzeggingen wel, in de eerste plaats, op de tijden en omstandigheden van der Profeten eigen' leeftijd doelen, maar ook naar latere gebeurtenissen heenwijzen, en dat eenige niet alleen tot den tegenwoordigen, maar ook tot den nog te volgen toestand der Joden, en tot zaken, welke de toekomst nog verwezenlijken moet, betrekking kunnen hebben. Het is ons echter voorgekomen, dat zijn Ed., in sommiger uitlegging of toepassing, niet afkeerig is van alle zoogenoemde accommodatie; doch dit zal, bij de uitgaaf zijner aanteekeningen over het N.V., nader blijken. - Mogt alles hem ten goede medewerken, om spoedig aan ons verlangen naar dezelven te voldoen!




Pars Theologiae Christianae theoretica. In compendium redegit Hermannus Muntinghe. Editio secunda, priore correctior. Tomus II, comprehendens conspectum historicum et criticum praecipuarum de religionis doctrina controversiarum. Groningae, apud J. Oomkens. 1822. 8vo. maj. XIV, 333 pag. f 2-16-:

Nadat de Hoogleeraar muntinghe in den jare 1818 de Christelijke Godsdienstleer zelve ten tweedemale had uitgegeven, zoo als in de Letteroeff. van 1819 door ons berigt is, maakte hij in het afgeloopene jaar dit zeer geacht werk volledig, door eene geschied- en oordeelkundige beschouwing der voornaamste geschillen over die leer;

{==138==} {>>pagina-aanduiding<<}
waarachter gevoegd is eene opgave van den inhoud der beide deelen. In dit deel heeft de Schrijver, zoo als hij zelf betuigt in deszelfs voorrede, veel meer veranderd, dan in het eerste. Behalve dat, gelijk hij met eene zedigheid bekent, die den waren Geleerde eer aandoet, hij zijne vorige bearbeiding dezer stoffe als al te oppervlakkig beschouwde, wilde hij, vooral, zich thans, met gepaste uitvoerigheid, uitlaten over de gevoelens der Neologen en Rationalisten onzer dagen, welker pogingen meestal voor den ganschen Christelijken Godsdienst zeer gevaarlijk zijn. Voorts verklaart hij, zich op de liberaliteit en op de Christelijke liefde toegelegd te hebben in het behandelen der geschillen over de gewijde leer, ja zelfs, waar hij oordeelde het te kunnen doen, de geschillen der Christenen onder zich niet alleen te hebben willen verminderen, maar ook bijleggen.
In het behandelen dezer geschillen heeft de Heer muntinghe de orde zelve gevolgd der verschillende hoofdstukken van de Christelijke leer. Hij had dezelve ook kunnen rangschikken naar de verschillende sekten, waarin de Christenen verdeeld zijn; dan, gelijk hij zeer wel opmerkt, bl. 1 van het werk zelve, de eerste wijze van behandelen is geschikter, korter, en overeenkomstiger met de Christelijke liefde, die geen behagen schept in de optelling van sekten.
Eer de Schrijver tot de geschillen der Christenen onder elkander overgaat, en nadat hij kortelijk de gevoelens behandeld had der genen, die van de Christenen in het algemeen verschillen, geeft hij eene voorloopige historische beschouwing der geschillen, bij de Christenen over de Godsdienstleer ontstaan, en wel vooreerst van het begin des Christendoms tot aan den leeftijd van Karel den Grooten, ten 2de tot aan de eeuw der Reformatie, ten 3de tot even na het midden der 18de eeuw, en eindelijk tot onzen leeftijd. Dit geheele gedeelte is met zeer veel geleerdheid en onpartijdigheid bewerkt. Zoo merkt de oordeelkundige Schrijver onder anderen bij het derde tijdperk op, hoe door de Remonstranten en derzelver partij

{==139==} {>>pagina-aanduiding<<}
van wederzijden gezondigd is, doordien men heeft willen bepalen, hetgeen door het menschelijk verstand niet te bepalen was, en dat het beter geweest ware, zich niet te verdiepen in verregaande nasporingen over de predestinatie en de werkingen van Gods genade. Bijzonder heeft ons ook zeer bevallen, hetgeen in het laatste tijdperk wordt voorgedragen, over den oorsprong en voortgang van het Neologisme; en wij bewonderden 's mans kunde, oordeel en Christelijke zachtzinnigheid, gepaard met den grootsten eerbied voor de Goddelijkheid van het Christendom. Hierop volgt nu de bijzondere behandeling der geschillen, naar de orde der Christelijke leerstukken zelve: dit maakt, natuurlijk, het grootste gedeelte uit. Overal ziet men den naauwkeurigen en kundigen, maar ook tevens den onpartijdigen en met Christelijke liefde bezielden Godgeleerde. - In één woord, de beroemde Hoogleeraar heeft, vooral door dit tweede deel in de nieuwe uitgaaf, zich bij allen, die zich op eene grondige Godgeleerdheid toeleggen, en met echt-Christelijke gevoelens bezield willen zijn, uitstekend verdienstelijk gemaakt.




De weg der zaligheid, naar het beloop des Bijbels, door L. Egeling, Evangeliedienaar der. Hervormde Gemeente te Leyden. Een Leesboek voor mijne tegenwoordige en voormalige Leerlingen. Ook voor anderen, die de kennis der waarheid liefhebben. IIde Deel. Te Amsterdam, bij C. Covens. 1822. In gr. 8vo. 654 Bl. f 4-4-:

Wij wenschen den Eerw. egeling met deze zijne welvolbragte taak, zijne leerlingen, en ieder, die naar zijn bekend en te regt geacht vraagboekje onderwijst of onderwezen wordt, hartelijk geluk, en twijfelen geenszins, of in menig hervormd huisgezin zal dit werk, mede als leesboek, met groot genoegen en stichting gebruikt worden. Dit deel behandelt nu het leerstellig

{==140==} {>>pagina-aanduiding<<}
en zedekundig gedeelte, op dezelfde voortreffelijke wijze, als het vroegere het geschiedkundige, en laat, onzes inziens, weinig te wenschen overig aan den Hervormden, wien het doen is, om zijne geloofsbelijdenis, en de Bijbelsche gronden voor dezelve, te kennen, en, zonder bijzondere aanmerking op de gevoelens van andersdenkenden, zich bij het leerstellig onderrigt tesfens aangemoedigd en opgewekt verlangd ter dadelijke beoefening. - Moge het Leerboek van den waardigen man den hellenbroer en soortgelijke dorre en onvruchtbare vraagboekjes spoedig overal verdringen, en zijn Leesboek de verouderde geschriften van een' brakel, smijtegeld en anderen, in de huisgezinnen der wezenlijk vromen in dat Kerkgenootschap, allengskens doen ter zijde schuiven! Menig verstandelijk en gemoedelijk Predidiker zou alsdan minder verdenking en tegenstand, meer, der bijval en welverdiende hoogachting genieten, en alzoo zijn moeijelijk werk met meerder lust en tot meerder nut verrigten.
De regt eerwaardige en verstandige egeling is, in ons oog, juist de man, die hiertoe werken kan door zijne geschriften. Gemoedelijkheid en uitgebreide Bijbelkennis is vooral zijne sterkte. Hij heeft door dit zijn werk het Kerkgenootschap, tot hetwelk hij behoort, bij uitnemendheid aan zich verpligt; en het jammert ons slechts, dat de uitgebreidheid, en het daardoor nog al kostbare van deze vrij lijvige boekdeelen, veroorzaken zal, dat zijn arbeid niet in handen van iederen leerling, ja zelfs niet eens in die van iederen Prediker of Godsdienstönderwijzer, komen zal. En echter, bij eene te zeer verkorte uitgave, zou het werk te veel verliezen.
Wij zijn verpligt, iederen godsdienstigen Schrijver naar zijn eigen systema te beoordeelen, en geven daarom aan dit werk gaarne hoogen lof, erkennende, dat de Schrijver echt Gereformeerd regtzinnig is, waarvoor ons tevens de Kerkelijke goedkeuring waarborgt. Maar ook hij, die in het leerstellige hier of daar van eene andere meening is, zal niet alleen hier veel, dat hij volkomen

{==141==} {>>pagina-aanduiding<<}
toestemt en voortreffelijk bearbeid vindt, aantreffen, maar overal en doorgaande het echt beoefenende van de voordragt en den toon van opregte en gemoedelijke godsvrucht opmerken en bij zijn onderwijs overnemen, ook daar, waar hij de zaak zelve welligt uit een eenigzins ander oogpunt beschouwt.
Hetgeen de Kerkelijke Geschiedenis, en in het bijzonder die der Hervorming, betreft, is hier uitmuntend bearbeid, en het laatste Hoofdstuk, hetwelk over den Bijbel, of de verzameling der H. Schriften, handelt, volkomen voldoende, naar de vatbaarheid van iederen leek, voor hem verstaanbaar, en overtuigend. Ook het zedekundig onderwijs, in vroegen tijd maar al te zeer bij de gewone katechisatiën veronachtzaamd, beveelt zich hier bijzonder aan. In één woord, dit werk beantwoordt volkomen aan hetgeen men van eenen egeling verwachten kon; en wij wenschen den waardigen man, dat hij nog lange door mond en pen onderwijzen en stichten zal.




Laatste Leerredenen over verschillende Onderwerpen van Ewaldus Kist, in leven Predikant te Dordrecht; met eene Voorrede van deszelfs oudsten Zoon, eenige voorname bijzonderheden van het leven en overlijden des Schrijvers vermeldende, en eene op nieuw vervaardigde, treffend gelijkende Afbeelding van den Overleledene. Te Dordrecht, bij Blussé en van Braam. 1822. In gr. 8vo. 367 Bl. f 3-12-:

Nu wijlen de Eerw. kist heeft zich vooral ook als Kanselredenaar grooten roem verworven in de Hervormde Kerk; een aantal Leerredenen van hem zagen het licht, en vele derzelven hebben dien roem, als bij uitnemendheid welgegrond, bevestigd. Alle verdienen voor het minst den lof van ware eenvoudigheid, duidelijkheid en hartelijkheid. Wij hebben den waardigen man gekend, die met warme overtuiging en groote ingenomenheid voor het

{==142==} {>>pagina-aanduiding<<}
Christendom sprak, en door zijne Lerredenen geene eer uit menschen zocht. Van de 13 Leerredenen, die wij nu na zijnen dood nog ontvingen, waren vier bij zijn overlijden reeds afgedrukt; de overige heeft hij op zijn doodbed aangewezen. Het is niet noodig, dat wij de onderscheidene onderwerpen hier aanwijzen; als een zesde deel zijner Leerredenen over verschillende Onderwerpen, zal ieder bezitter van dezelve gaarne die verzameling daarmede volledig maken; en den velen vrienden van den waardigen man, in zijne onderscheidene Gemeenten, moet in allen gevalle dit laatste aandenken welkom zijn. Wij lazen deze opstellen met genoegen en met stichting; alhoewel wij, dit ontveinzen wij niet, ons verblijden, dat er ook andere Leerredenen van dezen voortreffelijken Prediker het licht zien. - Het Voorberigt van 's mans oudsten Zoon is eenvoudig, maar voldoende, en voor 's mans vrienden een aangename voorlooper van de uitvoerige Lijk- of Lofrede, in het Gezelschap diversa, sed una, door den Eerw. tydeman uitgesproken, welke wij meenen, dat mede reeds het licht ziet. - 's Mans aandenken blijft voorzeker gezegend; en mogen zijne geschriften nu ook nog na zijnen dood veel nut stichten!




Geneeskundig Handboek voor praktische Artsen, door C.W. Consbruch. Naar het Hoogduitsch, door N.C. Meppen. IIde Deel. Te Amsterdam, bij R.J. Berntrop. 1821. In gr. 12mo. XVI, 816 en 36 Bl. f 5-5-:

De verdienstelijke vertaler van dit nuttig werk heeft zijne taak op eene zijns waardige wijze ten einde gebragt, en velen zijner kunstgenooten daardoor ten hoogste aan zich verpligt. Dit tweede deel is door den kundigen schrijver met geene mindere zorge behandeld dan het eerste, en levert een beknopt overzigt van verre de meeste en voornaamste langdurige ziekten, benevens eene afzon-
{==143==} {>>pagina-aanduiding<<}
derlijke verhandeling over de ziekten der kinderen, en eene over gevaarlijke toevallen, welke eene bijzondere oplettendheid en spoedige hulp vorderen. Na eene korte inleiding over de langdurige of slepende ziekten in 't algemeen, waarin dezelve nader omschreven, derzelver aard bepaald, en de gronden voor derzelver rangschikking ontwikkeld worden, gaat consbruch tot de afzonderlijke behandeling dier ziekten over, en verdeelt dezelve daartoe in tien klassen, waarin de ziekten, naar de organen, welke in dezelve voornamelijk zijn aangedaan, en meest heerschende toevallen, gerangschikt worden. Deze afdeelingen zijn de volgende: 1o. gebrekkige verrigtingen van het zenuwgestel; 2o. - van het bloedstelsel; 3o. - van het stelsel der watervaten; 4o. - van de slijmäfscheidende organen; 5o. - van de huidörganen; 6o. - van de borstörganen; 7o. - van de werktuigen ter spijsvertering en voeding; 8o. - van de galwerktuigen; 9o. gebrekkige werking der urinwerktuigen; 10o. gebrekkige verrigtingen der teeldeelen. In den eersten opslag heeft deze verdeeling zeker veel voor zich. De werktuigen, welke tot eene bijzondere verrigting of werking bestemd zijn, hebben
in hun zamenstel en geheelen aard en manier van zijn iets eigendommelijks; en men mag dus met grond vooronderstellen, dat dit ook met hunne ziekten het geval zal zijn. De longen hebben een geheel ander leven, dan de maag; wij mogen daaruit verwachten, dat zij, aan andere ziekteöorzaken blootgesteld, en door dezelfde, wegens haar bijzonder zamenstel, op eene andere wijze aangedaan wordende, ook andere ziekten, dan de maag, zullen hebben. Daarenboven heeft deze manier van behandeling eene zekere gemakkelijkheid voor minkundigen, voor welke dit boek mede voornamelijk geschreven is. Immers, de piswegen ziende lijden, of eenig gebrek in de verrigting dier deelen bemerkende, weten zij aanstonds, waar zij nader onderrigt kunnen vinden, en vinden het zonder veel zoekens. Bij nader inzien doet zich echter eene en andere zwarigheid op. Vooreerst is deze verdeeling, zoo als consbruch dezelve voordraagt, niet

{==144==} {>>pagina-aanduiding<<}
volledig; zij sluit b.v. de ziekten van het beengestel buiten. Zij is, ten tweede, eenvoudig noch juist, en geeft daardoor aanleiding tot herhalingen. De meeste onzer organen zijn uit eenvoudiger organen zamengesteld; wij vinden in de eersten de ziekten der laatsten weder. Ten derde, het praktisch nut is slechts schijnbaar; immers de eigenlijke aard van de ziekten der zamengestelde organen, waardoor dezelver behandeling bepaald wordt, hangt vooral af van de gesteldheid der eenvoudige organen, waaruit zij zijn zamengesteld. De schrijver heeft dit ook zelf ingezien, en zoo b.v. alle krampachtige aandoeningen onder de ziekten van het zenuwgestel gesteld, hoewel vele gebrekkige verrigtingen der spijsverterings- of van andere werktuigen inderdaad krampachtig zijn. Zoo komt de verkoudheid onder de gebrekkige verrigtingen der slijmäfscheidende organen; daaronder vinden wij den druiper en witten vloed, en niet den slijmigen buikloop. Wij kunnen ons van de plaatsing van sommige ziekten, zelfs in den geest van de rangschikking des schrijvers, geene voldoende reden geven. Zoo vinden wij het vreemd, wanneer wij, om de pijn, rheumatismus en jicht onder de ziekten van het algemeen gevoel gerangschikt vinden, of de uitteringen onder die van de werktuigen ter spijsvertering en voeding. Hier toch verlaat de schrijver zijn aangenomen beginsel, en volgt alleen het voornaamste toeval der ziekte.
Deze gebreken der rangschikking verminderen echter, in ons oog, de waarde van dit werk weinig, of liever niet. Het is toch niet zoo zeer tot een leerboek bestemd, maar meer tot eene praktische handleiding van zulken, die reeds werkelijk de kunst uitoefenen; en voor dezen kan het geheel onverschillig zijn, onder welke afdeeling of onderäfdeeling de ziekte beschreven sta, wanneer die beschrijving slechts voldoende en doelmatig is. En hierin zal hij zich bij onzen schrijver zelden teleurgesteld vinden, die zich vooral beijvert, om het karakter der ziekte duidelijk te teekenen, hare bijzondere oorzaken naauwkeurig aan te wijzen, de verschillende manier van behan-
{==145==} {>>pagina-aanduiding<<}
deling tot eenige weinige, eenvoudige en door de ondervinding gestaafde aanwijzingen terug te brengen. Hij vermijdt, zoo doende, een gebrek, waartoe verre de meeste geneeskundige schrijvers, zelfs de beste, vervallen zijn. Lees de schriften der zulken, die zich niet bloot bepalen bij eigene waarnemingen, en gij zult bij elke ziekte van eenige beduidenis bijna alle toevallen opeengestapeld, bijna alle mogelijke oorzaken, waaruit ziekten ontstaan kunnen, opgeteld, en derhalve ook allerlei geneesmiddelen, naar de rij af, vinden aangeprezen. Het is onmogelijk, dat op deze wijze een duidelijk beeld der ziekte in den geest des lezers opkome, of dat hij in de moeijelijke keuze der hulpmiddelen een' gids vinde, welken hij, met eenig vertrouwen, volgen kan. Consbruch vermijdt evenzeer al te groote beknoptheid; en, zonder zich door het nieuwe te laten medeslepen, maakt hij er een verstandig gebruik van, hetwelk vooral in den tijd, waarin hij schreef, eene groote verdienste was. Wij mogen onzen landgenooten dus geluk wenschen, dat zij dit belangrijk werk nu in zijn geheel bezitten, en wenschen, dat de vertaler zich tot meer even nuttige ondernemingen moge aangemoedigd vinden.

Reis op de Perzische Golf, en verder over land, van Indië naar Engeland, in 1817, behelzende berigten omtrent gelukkig en woest Arabië, Perzië, Mesopotamië, den Hof van Eden, Babylon, Bagdad, Kurdistan, Armenië, klein-Azië, enz. Door W. Heude, Luitenant bij het Militaire Etablissement van Madras. Uit het Engelsch. Met Platen. Te Amsterdam, bij G.J.A. Beijerinck. In gr. 8vo. XVI, 426 Bl. f 4-16-:

De titel dezer Reize moest eigenlijk zijn: Reize van Indië naar Konstantinopel, (de verdere reis wordt niet vermeld) en zelfs dan worden het begin en het einde van den weg slechts kortelijk, doch het midden, van Basra (Bussora) tot Diarbekir (of het oude Assyrië en Me-
{==146==} {>>pagina-aanduiding<<}
sopotamië), de tegenwoordige Pachaliks van Bagdad, Kurdistan en Mosul des te uitvoeriger beschreven, en vullen inderdaad eene belangrijke gaping in onze kennis van Turksch-Azië. Het is waar, reeds had de beroemde niebuhr (in het tweede Deel zijner Reize), de kundige en naauwkeurige macdonald kinneir, een dier talrijke Engelsche Reizigers, welke thans uit of naar hunne Indische bezittingen den landweg verkiezen, (om nu van de oudere Reizigers, p. della valle, thevenot, tavernier enz., niet te spreken) Bagdad, Babylon en Assyrië bezocht en beschreven, de Engelsche Dr. rich zelfs gewigtige ontdekkingen wegens de puinhoopen van Babylon gedaan, d'arvieux vooral de zeden der woestijnbewoners uitmuntend beschreven; en toch zal men deze Reis door het weleer zoo uitstekend vruchtbare, thans in eene woestijn veranderde, Assyrië en Babylon met genoegen lezen. De Schrijver vermeldt niet droogweg de namen der landen en volken, maar weet het tafereel der zeden van deze door hem bezochte Natiën, vooral der zwervende Arabieren en Kurden, zoo aangenaam met zijne eigene reisgevallen te verbinden, dat het een tafereel vol leven en werking wordt. Zelfs de geleerde kenner der
Oostersche Volken zal hier met genoegen eene schets der lotgevallen van het Pachalik van Bagdad sedert het begin der achttiende Eeuw lezen, die wij niet weten, dat men elders aantreft, ten minste niet na het jaar 1764, tot welken tijd de berigten van niebuhr loopen. Na vijftien jaren in Indië te hebben doorgebragt, verkoos de Luitenant heude de land- boven de zeereis uit Indië naar Engeland. Men weet, dat zich daartoe verscheidene wegen aanbieden: tot Basra, en vandaar tot Aleppo en Alexandrette; over gelukkig Arabië en Egypte, zoo als Lt. fitzclarence reisde; of eindelijk door Assyrië, Mesopotamië, Armenië en klein-Azië, naar Konstantinopel. De laatste, die het verst over land gaat, was diegene, welken onze Reiziger koos. Na eenige voorafgaande aanmerkingen over den tegenwoordigen staat der inboorlingen van Indië onder het Britsche bestuur, (waaromtrent heude

{==147==} {>>pagina-aanduiding<<}
verre is van onbepaald in den lof van het burgerlijke beheer der Engelschen, door sommigen aangeheven, in te stemmen, en, als Militair, aan de krijgsinrigtingen aldaar de voorkeur geeft) vermeldt hij zijne reis ter zee van Bombay door het Duivelsgat naar Maskat in gelukkig Arabië, waar de Schrijver een onaangenaam togtje in de binnenlanden deed. Op de reis vandaar naar Bassora liep men gevaar van schipbreuk, muiterij aan boord, en zeeroovers, in de Perzische golf; doch alles liep goed en gemakkelijk af, hoewel de laatsten een zeer gevaarlijk en wreed gespuis zijn. Men zag ook het bekende Busheer (Busjire, het Abuschāhr van niebuhr), zeilde te Karak (een voormalig Portugeesch eiland) den Sjat al Arab, of de vereeniging van den Tiger en Euphraat, in, en kwam te Bassora. Deze stad is meermalen beschreven, en thans nog de zetel van eenen aanmerkelijken handel met de Engelsche bezittingen in Indië. Onze Militair geeft den raad, om zich sans façon meester te maken van de eilanden Karak en Ormus, en zoo doende aan de Mogendheden der Perzische golf de wet voor te schrijven, volgens den regel: Oderint dum metuant. Zoo wil hij ook, beneden, Bagdad zonder eenige aanleiding innemen, als een middel om zekere oogmerken te bereiken. Geldt misschien het Regt der Volken buiten Europa niet meer? - Te Basra vernam heude wel, dat er een burgeröorlog in het Pachalik van Bagdad plaats had, maar liet zich
echter daardoor niet afschrikken, om met een' Turkschen bode, of Chious, deels te water, deels te land, de reis te aanvaarden tot Bagdad. Hier leest men met belangstelling des Schrijvers lotgevallen bij de Beduïnen, vooral die van den beroemden stam der Montifieks. Het is eene nieuwe bijdrage tot de kennis van dat hoogstmerkwaardige Volk, dat zoo wèl de voorzegging, aan deszelfs stamvader ismaël gedaan, zijne hand tegen allen en de hand van allen tegen hem, bewaarheidt, en waarvan de veroveraars van half Azië, Noord-Afrika en het Zuiden van Europa zijn uitgegaan; terwijl het Volk zich, in weerwil dier veroveringen, thans omtrent in denzelfden toestand be-
{==148==} {>>pagina-aanduiding<<}
vindt, als ten tijde van mohammed. Men vindt hier nieuwe tressende bewijzen van de uitstekende herbergzaamheid en wreede roofzucht van dit Volk. Er zwerven ook echter armoediger en haveloozer stammen rond, die weinig van de groothartigheid der eigenlijke, echte Beduïnen hebben; onder een van dezen verviel heude, ontving echter geen leed, misschien door het ontzag voor eenen Seïd, of afstammeling van mohammed, dien heude veiligheidshalve had medegenomen. Daarbij vermaakt men zich onder het lezen met de gedurige kibbelingen tusschen den trotschen Turkschen geleider van heude en de Arabieren. Voorbij Hella zag men de puinhoopen van Babylon, die echter heude den tijd niet had te onderzoeken, maar de berigten daarover te Bagdad inwon, vooral bij den Heer rich. Er bevinden zich drie onderscheidene groote puinhoopen, waaronder men
echter niet één voornaam gebouw kan onderscheiden; baksteenen, keijen, jodenlijm, potten, enz. bedekken het onkenbare puin; bij het graven heeft men eene lijkbus met menschenbeenderen en eenen kolossalen leeuw gevonden. Een gedeelte heet bij de landlieden Kasr of het paleis, een ander Meylib of verwoesting; dit laatste wordt door den beroemden Majoor rennell voor den toren van belus (door herodotus beschreven) aangezien. Heude doet ook opmerken, dat men de verbazende uitgebreidheid van Babylon bij sommige oude Schrijvers verstaan moet van 368 stadiën (13 uren) van deszelfs buitensten omtrek, die tevens tot den land- en tuinbouw der inwoners gebezigd werd; de binnenste ruimte bedroeg (volgens curtius) slechts 90 stadiën, of ruim 3 uren. Hoezeer onze Schrijver hier goede berigten mededeelt, blijkt het echter, dat hij zelf weinig oudheidkennis, althans weinig kritiek, heeft; immers hij spreekt van het koninklijke kanaal tusschen den Euphraat en den Tiger, als het werk van semiramis, die eene vloot van drieduizend galeijen zou hebben gehad, en rekent van zedekia tot op nebukadnezar honderdtwintig jaren. Tusschen Babylon en Bagdad zag men de puinhoopen van Seleucia en Kte-
{==149==} {>>pagina-aanduiding<<}
siphon. De verdere beschrijving van den reistogt wordt aangenaam afgewisseld door eene beschrijving van het gezigt der woestijn, de zeden en gewoonten der Arabische woestijnbewoners, en hunne getrouwe makkers, de kameel en het paard. Omtrent het laatste komen verscheidene nieuwe bijzonderheden voor. Heude
beschouwt hetzelve als krijgsman, en onderzoekt, in hoeverre het voor de Britsche ruiterij in Indië zou kunnen dienen. Hij meent, dat de last, dien de kameel kan torschen, niet hooger dan op 4 à 500 pond kan geschat worden, en dat hij zijne hebbelijkheid om dorst te lijden bij de verwijdering uit de woestijn verliest. Op deze natuurkundige bijzonderheden laat de Schrijver de reeds boven gemelde Geschiedenis van Bagdad in de laatstverloopene Eeuw, en tot nu toe, volgen. Dezelve is eene reeks van omwentelingen, waarin de Grooten dier stad zich de af- en aanzetting der onderscheidene Pacha's aanmatigen, en dan doorgaans uit Konstantinopel de bevestiging dier Stedehouders verkrijgen, tot dat het een' of anderen mededinger, veelal door kuiperijen, gelukt, een' firman tot hunne afzetting te bekomen. Deze wordt echter zelden gehoorzaamd. De Pacha's moken zich, hetzij door sluipmoord, hetzij door een of ander schijnbaar toeval, zoo als achmed-Pacha bij het Dsjered-spel, hetzij met openbaar geweld, van den lastigen boodschapper af. Dit veroorzaakt dan wel eens binnenlandsche oorlogen, gelijk die was, welke het land omstreeks de komst van heude te Bagdad onveilig maakte. De regerende Pacha behaalde wel in het eerst, door de hulp der Arabieren, (die elken tegenstander der Turken schijnen te begunstigen) de overhand; doch werd daarna door zijnen uit Konstantinopel komenden vijand, daoed-Effendi, den slaaf zijns vaders, en zijnen schoonbroeder, (zie daar de Turksche gelijkheid!) met behulp eener partij in Bagdad zelv' overwonnen, naar het kasteel gedreven, tot overgave uitgelokt, en tegen het gegevene woord, met de gewone Turksche trouw,
onthoofd (*). Dit hoofd, en

{==150==} {>>pagina-aanduiding<<}
die van eenige andere aanhangers van den Pacha, op gelijke wijze door de verfoeijelijkste ontrouw afgeslagen, moesten naar Konstantinopel verzonden worden; en van deze gewenschte gelegenheid maakte onze Engelschman gebruik, om die Hoofdstad te bereiken. Zijne berigten over Bag dad zijn kort, maar niet onbelangrijk. Hij schat de bevolking (volgens een oud-Resident in die plaats) op 200,000 zielen, en verschilt dus geweldig van tavernier, die haar niet meer dan 15,000 inwoners toekende. De Turksche Regering is nogtans niet van dien aard, dat men sedert de zeventiende Eeuw aan vermeerdering van bevolking, laat staan aan zulk eene vermeerdering, zou kunnen denken. Wij hellen meer over tot de nieuwste opgave, daar ook niebuhr de stad zeer volkrijk vond. De onderscheiding tusschen de oude stad aan de westzijde, en de nieuwe, meest aan de oostzijde des Tigers, die wij bij niebuhr vinden, vermeldt heude niet. De reis naar Konstantinopel, 2000 Engelsche mijlen of 600 uren bedragende, leide heude voor den goedkoopen prijs van 600 Turksche piasters (thans slechts 20 p. st. beloopende) en nog 10 p. st. voor drinkgelden af, in gezelschap van den Tartaar met zijne menschenhoofden. Hij week gedeeltelijk van het gewone pad af, door Kurdistan heen; en hier bezoeken wij met hem een geheel onbekend oord, op alle Kaarten wit gelaten. Terstond komen wij in hooge bergen van den Zagrius, de natuurlijke grensscheiding tusschen Assyrië (of tegenwoordig Turksch-Azië) en Perzië. Wij dachten eerst, dat dit het gebergte was, waarover
xenophon met de tienduizenden moest heentrekken, toen zij den Tiger verlieten; maar uit de voortreffelijke Kaart van macdonald kinneir zien wij, dat dit aanmerkelijk verre ten Noorden plaats had van de intrede in Kurdistan, welke heude beschrijft (*). Het

{==151==} {>>pagina-aanduiding<<}
gebergte, van eene aanmerkelijke hoogte, gaat steil op, en nog steiler af, waarvan wij hier eene levendige beschrijving en eene plaat hebben. Ook de beschrijving der schoone vallei, of liever bergvlakte, van Sulimaney op eene hoogte, door nog hoogere bergen omgeven, is belangrijk, alsmede het tafereel van de ontmoetingen met de Kurden, een zwervend Volk, hetwelk zeer van de Arabieren verschilt, en waarschijnlijk van de Kardoechen van xenophon afstamt. Hoezeer ook de Tartaar op dezen en den verderen togt alles door de zweep dwong, en op die wijze van de inwoners alles afperste, (op de wijze van xerxes, volgens herodotus) zoo voorziet toch onze Schrijver, juist door de getergde woede der onderdanen, ‘dat het gebied der Ottomannen, reeds aan het dalen in Oud-Griekenland, en even krachteloos in de overige uiterste deelen, waarschijnlijk eerlang omschreven zal worden tusschen het Taurische gebergte, de Zwarte Zee en de woestijn.’ (Bl. 331.) Het is merkwaardig, dat de naam van alexander (iskander) nog bij de Volken van Kurdistan beroemd is, welke naauwelijks iets van Europa weten, en ook dien Macedoniër nog voor eenen Romeinschen oorlogsheld houden, verwarrende dus zijnen naam met dien der Romeinen, van wier heerschappij zij ook wel iets zullen gehoord hebben. Te Erbil, (het oude Arbeles) waar de Reiziger na het nederdalen in de vlakte aankwam, had hij een treffend blijk van de ongevoeligheid der Turken voor muzijk, en verhaalt bij die gelegenheid, dat een Indisch Vorst (de Nizam) met zijn geheele Hof eens eene schoone symphonie
met verveling aangehoord, doch van het wantoonige stemmen der speeltuigen een da capo gevraagd had! - Tegenover Mosul ontwaarden zij aan den Tiger de waarschijnlijke puinhoopen van Nineve. Mosul's bevolking wordt door hem op 45,000 zielen geschat, waaronder 12,000 Christenen. Over het diep vervallen Nisibin, het oude beroemde Nisibis, en Merdin (met 20,000 inwoners) kwam men aan de welgebouwde, maar geheel van zwarte, gedeeltelijk marmer - steenen aangelegde stad

{==152==} {>>pagina-aanduiding<<}
Diarbekir. Tusschenbeiden worden ons de leerstellingen der Zezidees, of Duiveläanbidders, medegedeeld; een naam, die echter slechts ten halve gepast is, daar deze lieden den Duivel slechts uit vrees en als een ondergeschikt wezen hunne hulde betoonen. Niebuhr noemt hen Jesidi. Hun wreede en verraderlijke aard strookt wel met hun geloof. Achter Diarbekir, waar men den Tiger verliet, ging het land naar de hoogte. De Reiziger stak het gebergte Taurus te Arguna over, en kwam dus in klein-Armenië en vandaar in klein-Azië, 't welk hij echter slechts doorvloog, en ons van de belangrijke steden Siwas, Tokat (60,000 inwoners) en Amasia bijkans slechts de namen vermeldt. Op den Taurus werd hij door zijnen Tartaar verlaten, doch bekwam kort daarna het gezelschap van eenen Turkschen Effendi, die uit Bagdad gevlugt was, om misschien te Konstantinopel de rol van aanklager en plaatsvervanger des nieuwen Pacha's te spelen, doch die altijd het beste op weg voor zich nam, weshalve onze Brit hem gaarne zou hebben geloosd. De huisvesting was somtijds zoo rampzalig, dat hij den zak vol menschenhoofden tot eene peluw moest gebruiken. En na zoo vele bewijzen van het non plus ultra der slechtheid van de Turksche Regering, na het doorreizen van een aantal paradijzen, in woestijnen verkeerd, maakt heude eene allerzonderlingste aanmerking, die inderdaad den geheelen inhoud van zijn boek omverwerpt; dat, namelijk, ‘de ongemakken eener despotieke Regering voornamelijk gevoeld worden in den omtrek van hare eigene duistere
verblijven,’ en dat ‘de boerenstand het in Turkijë zoo kwaad niet heeft.’ Weet heude dan niet, dat in Turkijë geheele landstreken door de knevelarijen der Pacha's ongebouwd liggen; der Pacha's, die verlof hebben om zoo veel te rooven als zij willen, mits zij de schatkist des Grooten Heers wèl voorzien? En is hij daarenboven reeds de zweepslagen van zijnen Tartaar op de ligchamen dier gelukkige boeren vergeten? - Na den Olympus te zijn overgestoken, kwam men aan den Bosforus, en stak dien over naar Konstantinopel.

{==153==} {>>pagina-aanduiding<<}

Zoo eindigt deze Reis, die haren maker kenmerkt als een' man van moed, doorgaans goed oordeel, en gaaf van opmerking, - doch op verre na zóó niet met kundigheden toegerust als kinneir, die den Oudheidkenner veel meer zal voldoen, terwijl heude de aandacht des gewonen Lezers meer boeit.
Men heeft aangemerkt, dat de stijl stroef en zelfs duister was, en dit wel voornamelijk den Vertaler geweten. Ten aanzien van het laatste verwondert het ons toch, dat men geheel geene melding gemaakt heeft van 's mans eigene verklaring daaromtrent, in de Voorrede; en wat de zaak zelve betreft, de schuld ligge dan bij wien zij wille, het is niet te ontkennen, dat de eerste bladzijden wat ongemakkelijk lezen, maar het wordt al gaandeweg beter, en wie zal dan, om een weinig meer inspanning, eene aangename en teffens nuttige lectuur versmaden? - Bijna op gelijke wijze denken wij over de aanmerking, dat er noten onder het werk hadden behooren geplaatst te worden. Zij mogten hier of daar nuttig, ja eenigzins noodzakelijk voor den minkundigen zijn geweest, over het geheel ontsieren en bezwaren dezelve, en maken, wat uitgebreid zijnde, het gebruik van een werk inzonderheid moeijelijk. Men nemen het reeds vrij dikke boek dan slechts zoodanig, als het is; en het zal ons verwonderen, zoo zich iemand der lezinge, ja des aankoops beklaagt.
Uit eene ruime keus van stalen, willen wij het volgende, een' maaltijd bij een' voornamen Schaik, met eenige weinige bekorting, laten volgen: ‘Drie of vier zaamgenaaide buffelshuiden werden over den grond gespreid. Aan het vet en de vuiligheid, waarmede het was bezet, kon men gemakkelijk bespeuren, dat dit aanlokkelijk tafelkleed als een erfstuk in de familie was afgedaald, langs verscheidene opvolgende geslachten: de gasten, echter, naderden deszelfs ruimen omtrek met den eetlust van jagers, die zich voor den togt gereed maken. Nu verscheen eene lange reeks van slaven en bedienden, zich uitstrekkende van de bijzondere tenten tot in de tegen-
{==154==} {>>pagina-aanduiding<<}
woordigheid van het Opperhoofd, en dragende elk in zijne hand een ontzaggelijk presenteerblad, beladen met gemeene, zwarte rijst, en de schenkels, koppen en rompen van eene menigte geslagte schapen, welke ik een uur of twee te voren in volkomene gerustheid had zien grazen. Ik had spoedig gelegenheid om op te merken, dat hunne bedrevenheid en zorg in de kookkunst meer dan gelijk stond met de eenvoudigheid hunner wijze van voordienen. Groote brokken van de huid, die verzuimd waren af te halen, hingen in losse vouwen of lappen aan menig eene lekkere bout; en het geheel zag er inderdaad uit, alsof het dier aan stukken gescheurd was door de hongerige honden, die thans naderden, verbeidende, op eenen eerbiedigen afstand, hunne gehoopte nalezingen op het feest. - Alles spoedig geschikt zijnde, werd de “Bisin Allah, Irrachman, Irrachim,” of dankzegging, met eene hoorbare stemme uitgesproken; en het Opperhoofd, zijne bruine vuisten in den naasten hoop stekende, stelde ons een voorbeeld, dat wij, uit loutere beleefdheid, en om aanstoot te vermijden, gedwongen waren te volgen. Ik was dit oogenblik zoo ongelukkig van zijne aandacht te trekken; wanneer hij, mij in eene pauze ziende, daar mijne maag, door alles, waarvan ik getuige was geweest, in eenen
zeer bedenkelijken en onrustigen toestand was, een' overschietenden kop met een deel van den nek en schouder daaraan opvatte, en, zijne vingers in de holligheden der oogen vastzettende, den brok in tweeën verdeelde, en mij wenkte om te eten. Hierin gevoelde ik den voldingenden stoot voor die ziekelijke gewaarwording, welke alle mijne levensgeesten vermeesterde; ik deed nog wel eene poging, maar ik moest mijne plaats verlaten; en, de overige gasten allen op hunne beurt opstaande, werden hunne plaatsen vervuld door een min aanzienlijk gezelschap, dat maar alleen regt had bij het slot des feestes te verschijnen. Terwijl dezen insgelijks heengingen, boden de bedienden water rond, even als vóór den eten, om onze handen te wasschen; en de hongerige rekels, die met moeite teruggehouden waren,

{==155==} {>>pagina-aanduiding<<}
stormden thans met hondenwoede in, vallende op de beenen, de bouten en de huid zelve aan. In een oogenblik was alles schoon; en, aan al de gasten kofsij zijnde toegediend, (terwijl de jongeling, zoon des Opperhoofds, gelijk onder het gansche onthaal, eerbiedig achter zijnen vader stond en hem den kop aanbood) rookten wij de pijp van afscheid,’ enz.




Napoleon in ballingschap; of Stem uit St. Helena. De gevoelens en gedachten van Napoleon, over de gewigtigste voorvallen van zijn leven en bestuur, in deszelfs eigene woorden. Naar het Engelsch van Barry E. o'Meara, Esq. zijn gewezen Wondarts. In twee Deelen. Iste Deel. Te Dordrecht, bij Blussé en van Braam. 1822. In gr. 8vo. XXXII en 302 Bl. f 2-8-:

Naar mate men meer overtuigd is, dat het volledig oordeel over napoleon moeijelijk - neen, onmogelijk is, en dat er weinig staat kan gemaakt worden op hetgeen ons bij opvolging aangaande hem gemeld is, in die zelfde evenredigheid moet men met belangstelling een werk ontvangen, hetgeen, die bewijzen van waarheid, welke men in het geschiedkundige redelijkerwijze vorderen kan, dragende, ons, door de eigene woorden van het, hoe ook genomen, merkwaardig verschijnsel in de menschenwereld, in deszelfs binnenste doet zien.
De steller van dit verslag gevoelt ook het moeijelijke en kiesche, dat er in het geven van hetzelve ligt opgesloten. Immers, zijn pligt vordert niet alleen, om het werk te doen kennen, maar ook eenige tauxatie (om het zoo te noemen) van de gevoelens, welke napoleon aangaande zichzelven en zijne handelwijs, blijkens zijne, alhier ter nedergestelde, eigene bewoordingen, gekoesterd heeft. Het zou zeer vermetel zijn, het oordeel van het publiek in dit opzigt te willen besturen, daar, bijna ieder voor zich, lang genoeg in het denken over dien man geoefend is, en ons vaderland nog steeds blijft volhouden, met de waarde van den mensch aan Bijbel en Evangelieleer te toetsen; en desniettegenstaande wil de steller niet ontveinzen, eenige verpligting te gevoelen, om ook zijne meening, naar zijn beste weten, door veel,

{==156==} {>>pagina-aanduiding<<}
en soms zich geheel onafhankelijk houdend, nadenken, over napoleon verkregen, min of meer bij gezegde tauxatie ten grond te leggen.
Wij zenden de opgave van den hoofdzakelijken inhoud, bij voorraad van het eerste deel, vooraf.
De Schrijver noemt, in de Voorrede, napoleon met regt den zonderlingsten mensch, welken de wereld, welligt in eenige eeuw, heeft opgeleverd; en de beschouwing van napoleon, uit dit oogpunt alleen, is reeds genoeg, om het oordeel over hem buiten den invloed der hartstogten te houden, die door de onderdrukking, welke hij uitgeoefend heeft, opgewekt zijn. Geen wonder derhalve ook, dat de Schrijver, door geheel bijzondere, meerendeels uit zijn beroep voortgevloeide, omstandigheden, bij en omtrent den persoon van napoleon, en wel in het hagchelijkste, rampspoedigste tijdperk van deszelfs leven, geplaatst, besloot, van de, tot het voldoen van zijnen weetlust zich aanbiedende, gelegenheden, in zoo verre met zijne eer bestaanbaar was, gebruik te maken; uit welke omstandigheid dan de inhoud dezer bladen ontstond. - Hij bevond zich op St. Helena in eene gevaarlijke stelling; want hij moest of eenen gevallenen noodeloos helpen kwellen, of onbehagelijke vermoedens op zich laden. Zijne uniform en de roem zijns vaderlands verboden hem het eerste; [mogt de Engelsche natie toch altijd roem in die menschelijkheid en eerlijkheid, die zulks niet voor den regterstoel der bedorvene staatkunde, maar voor dien van godsdienst en zedelijkheid zijn, gezocht hebben en zoeken!] en zijn gedrag is door sommigen als misdadig beschouwd.
De geringe verzachting, welke de Schrijver in het lot van napoleon kon aanbrengen, werd door dezen met eene vriendelijke gemeenzaamheid vergolden, en de verkeering met hem, die uit des Schrijvers beroep voortvloeide, wies spoedig tot hartelijke, vertrouwelijke vriendschap aan, zoodat napoleon, onbewimpeld, met hem over zijn vervlogen leven sprak. - Het is voor het publiek van het uiterste belang, van de echtheid en waarheid des inhouds dezer bladen overtuigd te zijn. De bewijzen hiervoor geeft de Schrijver, in de, daardoor allerbelangrijkste, en voor geen uittreksel vatbare, Voorrede, in die mate en kracht, dat het dwaasheid zijn zou, in dit opzigt meer te vergen. Het geloof, 't welk wij daarom aan deze berigten moeten hechten, maakt dezelve tot onschatbare documenten voor die beoefening der Geschie-
{==157==} {>>pagina-aanduiding<<}
denis inzonderheid, welke, niet tevreden met de beschouwing en beoordeeling (zoogenaamd) der uitwendige verschijning, en lof of berisping, zaligspreking of verdoemenis uit te deelen, naar mate de geest des groven belangs (altijd een zeer onheilige) den geest des Schrijvers bestuurt, iets voor de kennis van het menschelijk hart wenscht op te doen en te geven; daarom den mensch, niet alleen gelijk hij uiterlijk handelde, maar ook gelijk hij inwendig was, begeert te beschouwen, en dus niet slechts op de wijzerplaat kijkt, om belangshalve te weten hoe laat het is, maar ook het uurwerk met een kunstkeurig oog onderzoekt. - Deze Voorrede klinkt al zeer ongunstig voor de Engelsche Ministers, over welke de Schrijver zich met waarheidlievende vrijmoedigheid uitlaat.
De Vertaler geeft in zijn Voorberigt kennis van eenige bekortingen, welke hij gemeend heeft het werk te moeten doen ondergaan, en de beweegredenen daartoe. Wij moeten dezelve over het geheel wel toestemmen; de weglating, nogtans, van zulke dingen, die door warden (wiens Brieven enz. door de uitgevers dezes, in het jaar 1817, in het Nederduitsch vertaald, uitgegeven zijn) reeds gemeld zijn, komt ons voor, meer de strekking te hebben, om de koopers van dit werk (die telkens naar warden worden heengewezen) te nopen, om zich ook dat werk aan te schaffen. En, naardien wij in dit klassieke werk gaarne alles bij elkander gehad hadden, dus ook de kleine bijzonderheden van napoleon's dagelijksche levensmanier, (zijnde dit werk bijzonder geschikt om dezen man te bestuderen) komt het ons toch voor, dat de Vertaler beter gedaan had met hetzelve, gelijk het was, in onze taal over te brengen.
Het besluit, om napoleon naar St. Helena te zenden, wordt ‘het besluit der Britsche Ministers’ genoemd. Eer de ballingen den Bellerophon verlieten, om op den Northumberland, die hen naar de plaats hunner bestemming zou brengen, over te gaan, werd hun alle eigendom, welken zij, ook aan geld of geldswaarde, bij zich hadden, door de daartoe van wege het Britsche Gouvernement gemagtigden, ontnomen. De Schrijver raakt, op het dek, met napoleon in kennis, behaagt hem, en wordt, zelfs op aanraden van den Admiraal, Lord keith, deszelfs wondarts.
Uit beleefdheid voor den Admiraal, hield napoleon het op de reis een vol uur aan tafel uit; bragt een groot

{==158==} {>>pagina-aanduiding<<}
deel van den dag met lezen en schrijven door, daar bertrand veertien- of vijftienhonderd boekdeelen, voor napoleon's gebruik, uit Engeland had aangeschaft.
Napoleon wordt op St. Helena zonder de onderscheiding, welke aan voorname passagiers te beurt valt en ook te zijnen aanzien verwacht werd, ontvangen, aan de gapende menigte blootgesteld, begeeft zich, na drie dagen, naar Longwood, en geeft aan dit verblijf de voorkeur boven dat in de stad; dan, het was er nog niet voor geschikt, en napoleon logeert, volgens zijn verzoek, tot dat Longwood gereed zou zijn, op een romanesk buitentje, the Briars genaamd, alwaar hij zich behelpt, om aan het gastvrije gezin geene ongelegenheden te veroorzaken. Met de twee dochters des huizes speelt napoleon soms een partijtje whisk, (zij spraken het Fransch zeer vlug) of hield eene kleine conversatione, ja speelde zelfs eens blindemannetje met haar, tot niet weinig vermaak en schaterend gejuich der jonge meisjes. De Franschen genoten thans veel vrijheid; de Schout-bij-nacht, george cockburn, gas verscheidene welbestuurde bals, op welke zij genoodigd werden, en ook, alleen napoleon uitgezonderd, meestal verschenen. Hun verblijf zou dragelijk geweest zijn, hadde het eiland zelf niet zoo veel plaatselijk gebrek en ellende opgeleverd. Cockburn bespoedigde de voltooijing van Longwood naar vermogen, en napoleon neemt er zijnen intrek, hoewel hij er bekrompen genoeg gehuisvest was. - Op the Briars had hij zijnen meesten tijd doorgebragt, met aan las cases en diens Zoon, of aan de Graven bertrand, montholon en gourgaud, een gedeelte van zijne levensgeschiedenis in de pen te geven, en wandelde uren lang in de lommerlijke dreven.
Longwood was sterk met wachten bezet, en na negen ure had napoleon geene vrijheid meer om het huis te verlaten, dan in het gezelschap van eenen Engelschen Officier; iedere landingsplaats op het eiland, of elke, die slechts daarnaar geleek, was met een piket voorzien, en ieder paadje van eene klipgeit, hetwelk naar den zeekant kon geleiden, met eene schildwacht. Ook rondom het eiland, in zee, was alle voorzorg gedragen. - Napoleon hoorde het berigt van den dood van murat, en de wijze, waarop hij gestorven was, zonder verandering in houding of gelaat aan. - Hij ontkende, dat hij ooit geharnarnast enz. is geweest. Hij sliep

{==159==} {>>pagina-aanduiding<<}
weinig, at hartig, maar schielijk en kort, en verdeelde zijnen tijd tusschen uitrijden, lezen, met de dames en de overigen van zijn gevolg praten, dicteren, schaakspelen en bezoek ontvangen, en leefde matig en geregeld.
De nieuwe Gouverneur, Sir hudson lowe, komt op St. Helena aan. Napoleon laat verdenking ten aanzien van cockburn blijken, die deze toch niet verdiend had. Lowe zendt een papier in, hetgeen de bedienden van napoleon, zoo velen van hen op het eiland wilden blijven, zouden moeten onderteekenen. Zij doen het allen, hoewel men hun wil doen gelooven, dat zij, geteekend hebbende, hetzelve nooit zouden mogen verlaten. Napoleon is rijk in klagten over de onregtvaardigheid, hem door het Engelsche Gouvernement aangedaan, en in andere berispingen van hetzelve.
Sir hudson lowe snijdt bijna allen omgang tusschen de Franschen en de inwoners en Officiers af, en bewijst een onmatig wantrouwen en haat tegen napoleon. Deze eischt van den Schrijver, hem opregtelijk te zeggen, of hij verordend is, om hem als wondarts te dienen, of te bespieden. Lowe begeert van napoleon, hem weg te zenden, en zijnen eigen wondheler in de plaats aan te nemen, hetgeen napoleon stellig heeft geweigerd. ‘Nooit - zegt napoleon aangaande lowe - zag ik een zoo afschuwelijk gelaat. Zijne phisionomie maakte zulk eenen ongunstigen indruk op mij, dat ik mij verbeeldde, dat zijne blikken hetzelve [een kop koffij, dat er stond] vergiftigd hadden, en ik marchand bevel gaf, hetzelve uit het venster te werpen; voor de geheele wereld hadde ik het niet kunnen drinken.’ - Lowe verbiedt, brieven of mondelinge onderhandelingen aan te nemen van of te bezorgen voor den Generaal napoleon, of iemand, tot hem behoorende. Van nu af aan is het werk doorzaaid met uitvallen van napoleon op, en klagten over den Gouverneur. - Napoleon verklaart, dat de ongelukken en tegenspoeden te ontvlieden lafheid is, en dat hij, al zou 't alleen zijn om zijnen vijanden dat vermaak niet te gunnen, nooit tot zelfmoord zou overgaan. De Kommissarissen der Mogendheden komen aan, en napoleon lacht over den zotten maatregel dezer zending. Hij krijgt vele boeken, leest veel, en is sedert de aankomst van nieuwe boeken dagelijks eenige uren bezig, ook met de dagteekeningen en andere bouwstoffen voor de beschrijving van zijn

{==160==} {>>pagina-aanduiding<<}
leven op te zamelen, die tot aan zijne terugkomst uit Egypte in Frankrijk (1 Julij 1816) voltooid was. - De levensmiddelen op Longwood gebrekkig, zoo wel ten aanzien der hoeveelheid, als der deugdelijkheid. Napoleon klaagt jammerlijk over zijn verblijf op Longwood, waar 't altijd stormt en geen lommer is, en wijst de aanbiedingen des Gouverneurs, om aan dat huis iets te verbeteren, van de hand; maar wil wel een nieuw huis op Rosemary Hall hebben. Hij is van tijd tot tijd mismoedig en ongesteld. Hij blijft hoop koesteren, dat men hem, wanneer de zaken in Frankrijk geschikt zullen zijn, toelaten zal in Engeland te wonen. Op napoleon's verjaardag hadden de bedienden van den tweeden rang, zoo Franschen als Engelschen, een' grooten maaltijd. Geen der Engelschen ging zich in den drank te buiten, tot groote verwondering der Franschen. Napoleon zegt aan lowe hevig de waarheid. Deze, zich met den Schrijver over dit gesprek onderhoudende, zegt: ‘Ik beschouw ali Pacha als een veel achtingwaardiger deugniet dan bonaparte.’
‘*** heeft mij verzekerd - zegt napoleon - de Lords liverpool en castlereagh te hebben hooren zeggen, dat eene der voorname redenen tot mijne verbanning alhier in de vrees bestond, dat ik met de Opposietiepartij zoude zamenspannen; en, inderdaad, het is waarschijnlijk genoeg, dat zij maar al te zeer beducht waren, dat ik, hen aangaande, gewigtige waarheden zoude bekend maken, en zaken voor het licht brengen, aan welker geheimhouding hen boven alles gelegen ligt; daar zij zeer wel begrepen, dat, indien ik in Engeland eene wijkplaats had gevonden, zij mij onmogelijk van de bezoeken van hooge personaadjen konden verstoken houden.’
De maatregelen ter insluiting van napoleon worden vermeerderd. - ‘De bourbons - zegt napoleon - hebben niets geleerd en zijn niets vergeten. Het Fransche volk wil hen niet; zij zijn teruggekomen om eene nieuwe omwenteling voor te bereiden,’ enz. Hij voorspelde den val van dat geslacht binnen den tijd van zes à tien jaren. - De Engelschen denken op vermindering der uitgaven van het etablissement. Napoleon zou, indien hij zich aan de maatregelen, tot dat einde genomen, niet mogt willen onderwerpen, in alle, de bepaalde som van 1000 p. st. maandelijks te boven gaande, onkosten zelfmoeten voorzien. De Graaf mon-
{==161==} {>>pagina-aanduiding<<}
tholon antwoordde hierop, dat de Keizer, indien men hem vergunde van zijn vermogen gebruik te maken, het gansche bedrag der uitgaven betalen wilde; doch, daar zulks het geval niet was, hem tot vinding der maandelijksche toelagen niets overbleef, dan een gedeelte van zijn zilveren vaatwerk te doen breken en verkoopen. (Dit is dan van nu af aan ook van tijd tot tijd gebeurd.) Napoleon vindt deze zuinigheid der Ministers strijdig met het zenden van 60 à 70,000 p. huisraad, timmerhout en bouwstoffen voor zijn gebruik. ‘Het moet zeker zijn - zegt hij - om het Engelsche volk te blinddoeken.’ Napoleon is van tijd tot tijd ongesteld. Klagten over slechten wijn en den slechten staat der koperen sauspannen op Longwood. Het geld, van den verkoop des zilvers komende, zal, ten dienste van napoleon, in handen van den proviandmeester gesteld, maar niet aan napoleon uitbetaald worden. Hoop, aan napoleon gegeven, dat, indien hij zich eenige jaren wèl gedroeg, de Ministers aan zijne opregtheid zouden
beginnen geloof te slaan, en hem vergunnen naar Engeland terug te keeren. Hij verklaart aan den Schrijver, dat, indien hij thans in Engeland was, en er eene bezending uit Frankrijk tot hem kwam, om hem den troon weder aan te bieden, hij denzelven niet zoude aannemen, ten zij hij overtuigd ware, dat zulks overeenkomstig den wensch der natie was, dewijl hij anders voor bourreau zou moeten spelen, en duizenden het hoofd afslaan, om zich op denzelven staande te houden; dat hij nu oud werd en naar rust verlangde; dat hij altijd den zelfmoord verfoeid, en eene gelofte gedaan had, om den beker tot den laatsten drup te ledigen, maar zich zeer verheugen zou, indien zij hem ter dood bragten. - De Franschen, die bij napoleon wenschen te blijven, moeten eene verklaring van onderwerping teekenen, of zullen anders oogenblikkelijk naar de Kaap de goede Hoop gezonden worden, alwaar men hun geene middelen tot terugkeering in Europa zoude verschaffen. Evenwel zou het etablissement eene vermindering van vier personen ondergaan. - De Schrijver doet telkens zijn best, om het tusschen napoleon en lowe op eenen dragelijken voet te houden; maar napoleon is geheel tegen dezen verbitterd. ‘Mijn geest is vrij - zegt napoleon - en ik gevoel mij even onafhankelijk, als toen ik mij aan de spits van zeshonderd duizend man bevond.’ Lowe begeert, dat de Schrijver hem alles zal overbrengen,

{==162==} {>>pagina-aanduiding<<}
wat tusschen hem en napoleon gesproken werd, en is zeer verontrust, te hooren, dat dezelve berigten naar Engeland had gezonden, welke aan sommigen der Ministers vertoond waren. De Schrijver biedt aan, zijnen post neder te leggen, en aan boord van een schip te gaan; lowe begrijpt, dat daar geene redenen voor waren. Napoleon wordt, zelfs in de uitgestrektheid zijner wandelingen, ontzettend bekort. Hij verklaart schriftelijk, dat, indien men zijne tegenwoordige wreede ballingschap wil doen ophouden, hij willens was, wat er in de wereld ook gebeure, aan de staatkunde geheel vreemd te blijven. Lowe is verwonderd, en zegt, dat dit eene hoogstgewigtige mededeeling was, die verdiende overwogen te worden; dat hij dezelve, zonder verzuim, aan het Britsch Gouvernement zal opzenden; maar wenscht, dat napoleon dit onderteekene, waaromtrent onderhandelingen plaats grijpen. Napoleon voorziet, dat hij, onder de tegenwoordige omstandigheden, inzonderheid door bekorting in zijne bewegingen, niet lang meer zal kunnen leven. Lowe verkiest, niettegenstaande alle tegenbedenkingen, eenen bediende, die bij napoleon's rijtuig, bijgevolg te zijner beweging, onontbeerlijk was, onder de vier te tellen, die hem verlaten moeten.
Aangaande de Algerijnen geeft napoleon op, hoe te handelen tot derzelver bedwang; doch - zegt hij - zij zullen aan geen verdrag getrouw zijn. ‘Te Amiens deed ik aan uw (des Schrijvers) Gouvernement het voorstel, om zich met mij te vereenigen, hetzij om deze nesten van zeeschuimers ten eenemale uit te delgen, of, ten minste, om alle hunne schepen en forten te verwoesten; doch uwe Ministers wilden hunne medewerking niet geven, uit een laaghartig beginsel van ijverzucht jegens de Amerikanen, die met de barbaarsche Mogendheden in oorlog waren.’ Hij geloost niet, dat het Engelsche volk het ongehoord drukkende der belastingen, de duurte der levensmiddelen, en het buitensporige van een slecht bestuur konde blijven verduren. Oordeel van napoleon over Engelands staat en belang, en den slag van Waterloo. Hij spreekt met uitdrukkingen der warmste liefde van Keizerin josephine, en verhaalt de aanleiding van zijn huwelijk met haar. Gedurige ongesteldheid van napoleon, en herhaalde verkoop van zilvergoed. Hij voert een belangrijk gesprek met den Schrijver, over de oogmerken, welke hij ten aanzien van het godsdienstige, ook

{==163==} {>>pagina-aanduiding<<}
ten opzigte van de Joden, gehad had; over de Vrijmetselaar en Jezuiten, welke laatste, maar ook geene andere monniken, hij in Frankrijk gedoogd zou hebben. Hij geeft eene beschrijving van carnot. De Schrijver betuigt aan lowe, dat napoleon, op St. Helena blijvende, niet langer dan een of twee jaren meer zou kunnen leven. Sir hudson lowe begeert van den Schrijver een schriftelijk verslag aangaande napoleon's gezondheid, maar - geeft hem er eenige wenken aangaande de inrigting van den inhoud bij. Napoleon spreekt over zijnen togt naar Rusland, zijne oogmerken, en de oorzaken der mislukking; beschrijft den brand van Moskow, welken hij niet verwacht had. Hij schildert, echter, de gezindheden der inwoners jegens de Franschen zeer gunstig af. In een gesprek over den Godsdienst zegt hij, dat de vele wijzigingen, die er van zijn, de keus moeijelijk maakt, en dat, ingevalle er één Godsdienst, van het begin der wereld tot op den huidigen dag, bestaan had, hij dien voor den waren zou gehouden hebben. [Welnu! die is ligt te vinden.] Hij redekavelt zeer wijsgeerig over de opklimming, die onder de schepselen, tot den mensch, in zijn oog het volmaaktste dier, bestaat, en verklaart altijd een voorstander van de leer aangaande het Noodlot geweest te zijn. - Zijn gevoelen over blucher, en de vergelijkende krijgsverdienste der Russen, Pruisen en Oostenrijkers. De Napolitanen noemt hij ‘het laaghartigste canaglie van de wereld,’ en zegt, dat murat, (die imbecile) door met hen de Oostenrijkers tegen te trekken, hem in het verderf gestort had. Hij merkt aan, dat hij
altijd willens was geweest, vrede met Engeland te maken; die ook, tijdens het overlijden van fox, tot stand zou gekomen zijn, indien Lord lauderdale opregt geweest ware. Over Sir sidney smith; over Spanje, en napoleon's oogmerken met dat land. [Die zeker zeer mooi klinken, en, ten aanzien van het godsdienstige, neêrkomen op hetgeen later aldaar gebeurd is.] Talleyrand is de laagste der wisselhandelaars (agioteurs), een krnipende vleijer, een bedorven mensch, die alle partijen en personen verraden heeft, de bourbons haat, en napoleon, bij deszelfs terugkomst uit Elba, aanbood, om dezelve te verraden, indien hij hem weder wilde aannemen. Over zijne wonden en behoudenis in veldslagen. Hij zou, naar zijn zeggen, wanneer hij den slag van Waterloo gewonnen had, het verdrag van Parijs, dat nu

{==164==} {>>pagina-aanduiding<<}
toch eenmaal bestond, gehouden hebben, omdat Europa rust noodig had.(!)
Er vertrekt een bediende van Longwood, die dagelijks slechts één pond vleesch genoten had, en daarvoor worden twee ponden gekort. Oordeel over reggio. Nieuwe vermindering van mondbehoeften en wijn. Over den slag van Austerlitz en het gedrag van Pruissen. Las cases is in hechtenis genomen. Oordeel over joseph, moreau, massena, pichegru en anderen. Napoleon verhaalt eenige gedeelten van zijn vroeger leven. ‘Het zonderlingste, en zonder voorbeeld in de geschiedenis - zegt hij - is, dat ik uit den geringen burgerstand tot het verbazendste toppunt van magt en glorie ben opgeklommen, zonder eene enkele misdaad begaan te hebben, om hetzelve te bereiken.’(!) Over de expeditie tegen Koppenhagen. De Smugglers hebben aan napoleon berigten uit Engeland, gedurende den oorlog, medegedeeld, en hem aangeboden, om, voor eene groote som, hem de bourbons te leveren. Zijn gevoelen over eenige hoofdpersonaadjen der Omwenteling. Zotheid (naar zijn oordeel) van het gedrag der Engelsche Ministers. Hij voorspelt, dat, eer twintig jaren verloopen, als Frankrijk zich hersteld zal hebben, de Hollanders zich met de Franschen vereenigen zullen, om Engeland te vernederen. Lowe geeft te kennen, scherpere instructiën te hebben, dan hij ten uitvoer bragt. Aanhoudend gehaspel tusschen hem en napoleon. Geschiedenis van moreau's kwetfuur. Napoleon wenscht, na zijnen dood, verbrand te worden, omdat de opstanding toch een wonder, en zulks voor de Almagt niet hinderlijk is. Las cases en deszelfs Zoon vertrekken naar de Kaap. Ongesteldheden van
napoleon moeten geheim gehouden worden; maar de berigten daaromtrent waren - zegt lowe - goed, om naar zijn Hof opgezonden te worden. Napoleon verklaart den inhoud van de geheime Minnarijen van napoleon voot leugen, en vindt het monsterachtig dom, dat zij hem er niet eens als ondeugend in hadden voorgesteld. Hij tracht zijnen moord aan de krijgsgevangene Turken in Egypte te verdedigen, en zich van de beschuldiging der vergiftiging zijner gewonde soldaten vrij te pleiten. Reden, waarom geen aanslag op zijn leven gelukken kon. Opgaaf van eenige zoodanige. Plan der landing, welke napoleon voornemens geweest was in Engeland te doen. Over den moord van Keizer paul

{==165==} {>>pagina-aanduiding<<}
van Rusland. ‘De bourbons - zegt napoleon - moeten zich aan het volk wenden; anders zult gij eene verschrikkelijke uitbarsting in Frankrijk zien.’ Hij ontkent, den Mahomedaanschen Godsdienst te hebben aangenomen; maar heeft zich in Egypte toch wat naar de denkwijs geschikt. Hij heeft tegen de besnijdenis en het verbod van den wijn gehad. Napoleon verdedigt zijne scheiding van josephine, die hij zegt teederlijk bemind te hebben.




C. Musonii Rufi, Philosophi Stoïci, Reliquiae et Apoph, thegmata; cum Annotatione edidit J. Venhuizen Peerlkamp, Conrector Gymnasii Harlemensis. Harlemi, apud Viduam A. Loosjes, P.F. 1822. 8vo. f. maj. f 4-18-:

Toen het Romeinsche rijk, in het tijdvak, dat na den dood van augustus begint, met de willekeurigste tirannij geregeerd werd, en er vrijheid van persoon noch veiligheid van bezittingen bestond, ontving de geest der tijden eene rigting, die haren oorsprong moest nemen uit den aard der omstandigheden. Twee sekten van wijsbegeerte, die reeds vroeger uit Griekenland naar Rome overgebragt waren, vonden meer en meer aanhangers onder de voornaamste burgers, omdat zij daarin troost tegen den druk der tijden zochten. Aan sommigen behaagde de leer van epicurus, wiens stelling, dat het hoogste goed in het vermaak bestond, zij naar hunne wijze van inzien uitlegden. Waar het onzeker was, of men morgen zijne goederen nog zou bezitten, daar werd het noodzakelijk, ze ten minste heden volop te genieten; waar het onzeker was, of men morgen nog onder de levenden zou verkeeren, daar stelde men zich vooruit schadeloos, door het heden met wellust en vermaak te veraangenamen. De leer van zeno leverde troost op, uit een gansch tegenovergesteld beginsel. Daar zij al het aardsche bejag beneden zich rekende, leerde zij ook haren aanhangelingen de willekeurige dwingelandij verachten: de ziel zocht in zichzelve, wat haar van buiten niet vergund werd; en de vrijheid van denken, ja veeltijds van spreken, vergoedde het gemis van al het andere. Vandaar heeft dat tijdvak eene reeks van brave en groote mannen opgeleverd, die of de Stoïcijnsche leer alleen tot hunnen leefregel maakten, of ze door hunne geschriften of mondelijk onderwijs voortplante-
{==166==} {>>pagina-aanduiding<<}
den. Onder deze laatsten bevond zich c. musonius rufus. Hij werd waarschijnlijk onder het bewind van augustus geboren, en was een Etruriër van afkomst. Ten tijde van nero gaf hij onderwijs in de Stoïcijnsche wijsbegeerte, en moest in de
vervolging deelen, die alle mannen van verdiensten onder de regering van dien Keizer leden. Hij werd verbannen, en hield op het eiland Gyarus zijn verblijf, waarschijnlijk tot dat Rome van haren tiran bevrijd was. Men vindt hem weder te Rome, onder de regering van vespasianus; maar dan verdwijnt zijn spoor, en men weet niets meer van zijnen ouderdom of van zijnen dood.
Voor zoo verre oordeel en vernuft over duistere zaken licht kunnen verspreiden, heeft nieuwland het leven van dezen wijsgeer opgemaakt. Het werk van onzen beroemden Hollander, dat gedenkstuk van helder verstand en aangename geleerdheid, begon steeds zeldzamer te worden, en velen kenden het slechts van hooren zeggen. Wij rekenen het dus eenen gewigtigen dienst aan de letteren en aan de nagedachtenis van nieuwland bewezen, dat de Heer venhuizen peerlkamp in zijn boek, waarover wij zoo gaarne onze gunstige uitspraak mededeelen, ook de petri nieuwlandi Dissertatio de musonio rufo Philosopho Stoïco herdrukt heeft. Wij hadden evenwel gewenscht, dat de Heer peerlkamp onder die Dissertatie, een' enkelen keer, aangetoond had, wat, sedert nieuwland, de kritiek op het leven van musonius gevorderd is. Onder anderen heeft de Hoogl. hamaker, in zijne Lect. Philostr. p. 112 sqq., eene stelling en gissing van nieuwland, zoo wij meenen, voldingend wederlegd. Voorts zegt nieuwland, Cap. I. § 1. Musonius has disputationis virtutes Socratica plane elegantia et Xenophontea suavitate temperavit. Dit laatste kon geen lof zijn, die aan musonius toekwam; dewijl nieuwland zelf, Cap. II. Sect. 1, in het midden laat, of musonius boeken geschreven heeft. Alleen op het zwakke gezag van suidas, zou men moeten gelooven, dat er oudtijds λόγοι διάϕοροι van musonius in omloop waren; maar het staat te bezien, of dit niet slaat op de Gedenkwaardigheden, die over onzen wijsgeer geschreven
zijn. Deze waren (zoo als nagenoeg bewezen is door nieuwland, en door wyttenbach, Phil. L. II. p. 21) door claudius pollio, eenen vriend van plinius den jongeren, geschreven. Zij ademen den geest

{==167==} {>>pagina-aanduiding<<}
der Socratische Gedenkwaardigheden van xenophon: en dezelfde reden, die xenophon tot het schrijven van zijn boek aanzettede, mag ook bij pollio gegolden hebben; zoodat het ons hoogstwaarschijnlijk voorkomt, dat musonius zijn onderwijs bij gesprekken bepaald, en niets te boek gesteld hebbe.
Wat hier ook van zij, het werk van pollio is verloren; maar johannes stobaeus schijnt daaruit de geheele of gedeeltelijke Dissertatiunculae ontleend te hebben, die door hem opgenomen, en aan musonius toegeschreven zijn. In het werk van den genoemden verzamelaar lagen de fragmenten van musonius verspreid: vier korte verhandelingen zijn door ruhnkenius ontdekt in een' Florentijnschen Codex der Sacra Parallela van joannes damascenus, en later door wyttenbach, in het 1ste en 2de deel zijner Philomathie, aan het licht gebragt. Kleinere fragmenten bevonden zich in plutarchus, epictetus, philostratus en anderen; maar, tot nu toe, was niemand gevonden, die ze tot één ligchaam verzamelde, en ze, met eene grondige kennis van taal en Stoïcijnsche wijsbegeerte, ophelderde. Evenwel gaf nieuwland ergens in zijne Diss. te kennen, dat hij voornemens was, dit te doen. Wyttenbach getuigde, dat alleen zijne andere bezigheden hem verhinderd hadden, een dergelijk plan tot stand te brengen: en het blijkt uit de Voorrede van den IIeer peerlkamp, dat hij reeds de handen aan het werk geslagen had, toen zijn vriend, de Heer geel, hem verhaalde, dat ook hij musonius wilde uitgeven: de laatste trok zich terug, en deelde den Heere peerlkamp eenige weinige aanmerkingen mede, waarvan deze, als ook van sommige bijdragen des Hoogl. ten brink, in zijne noten, gebruik gemaakt heeft.
De weinige hulpmiddelen, die, tot zuivering van den dikwijls bedorven tekst, voorhanden waren, heeft peerlkamp vlijtig aangewend. Zij bestonden, 1o. in de uitgaaf van stobaeus, door Prof. nic. schow bezorgd, Lips. 1797. Deze Geleerde had verscheidene handschriften vergeleken; doch een hevige brand vernietigde al zijne boeken en manuscripten: en het eerste deel zijner uitgave, bevattende de 27 eerste Sermones van stobaeus, is alles, wat de geleerde wereld bij zijne zorg en moeite voor dezen Schrijver gewonnen heeft. 2o. De uitgaaf van denzelfden sto-
{==168==} {>>pagina-aanduiding<<}
baeus door heeren, van wiens lezingen en verbeteringen van den tekst peerlkamp slechts hier en daar, doch meest in een aanhangsel op zijne noten, melding gemaakt heeft. 3o. Heeft hij, met veel oordeel, clemens alexandrinus gebruikt. Dezen met de kennis der Ouden doorzulten Kerkvader gebeurde het somtijds, dat hij, onder zijne duizende aanhalingen, iets overnam, zonder zijne bron aan te wijzen. Wij zouden hem daarom niet aanstonds met peerlkamp (Voorr. p. 10.) eenen letterdief noemen. Het zou in clemens de grootste onbeschaamdheid geweest zijn, die zelf, in het 6de boek der Stromata, p. 618 sq., zoo veel letterdieverijen der Grieken aanwijst.
Behalve het bovengenoemde, heeft peerlkamp ook eene plaats ingeruimd aan de noten van jacobs op twee Dissertatiën van musonius, die de geleerde Duitscher in zijne Selecta ex variis auctt. Gr. overgenomen heeft. Jammer is het, dat ook deze noten niet in den Commentaar van peerlkamp hebben kunnen opgenomen worden. Zij staan nu achter de Voorrede; en het is wel eenigzins onaangenaam, dat al de homogene stoffe, die dit geleerde boek bevat, een weinig verstrooid ligt. - Voorts staan, in volgorde op hare regte plaats, de noten van wyttenbach op de hooger vermelde vier verhandelingen van musonius, en die van wolf, upton en schweighäuser op de fragmenten, voor zoo verre die uit epictetus verzameld zijn.
Zie hier dus den inhoud van het boek: de Voorrede, en Noten van jacobs, p. I-XXIV. De Dissertatie van nieuwland, p. 1-137. De Grieksche tekst, p. 138-275. De Commentaar, p. 279-422.
Het zal misschien aan sommigen onzer lezeren niet ongevallig zijn, in weinig woorden te vernemen, welke de geest was der wijsbegeerte van musonius:
‘De wijsbegeerte is de beoefening van deugd en braafheid, en de kennis dier dingen, welke tot het gemeene leven behooren. Het is door haar alleen, dat men deugd en geluk kan verkrijgen: zij leert het ware van het valsche schiften; moeite en verdriet, ja den dood, geduldig ondergaan: door haar wordt het menschengeslacht, aan de hand der natuur, opgeleid. - Zulk eene wijsbegeerte is, uit haren aard, algemeen: zij is evenzeer voor het vrouwelijke geslacht, als voor het mannelijke, verkrijgbaar; maar zij

{==169==} {>>pagina-aanduiding<<}
moet, van de jeugd af aan, onder het geleide van een echt wijsgeer, beoefend worden.
De redeneerkunde moet aan het verstand de noodige hulpmiddelen opleveren, om het ware van het valsche te onderscheiden. Zij is dus een hoofdvereischte; maar behoort vooral niet in spitsvindigheid of drogredenarij te ontaarden.
De natuurkunde handelt over de Goden, en over het geschapendom. - Er is een God, en zijne deugden zijn van denzelfden aard, als die der volkomenste menschen. Hij is de Schepper en Vader van alwat bestaat, ook van de mindere Goden.’
Over de wereld en het noodlot is er geen bijzonder gevoelen van musonius bekend. Nieuwland heeft deze gaping wel aangevuld, door eene vermelding van het algemeene stelsel der Stoïcijnen omtrent dit punt; maar het blijft onzeker, welke wijziging musonius zelf daaraan mag gegeven hebben.
‘De mensch is het beeld van God: hij bestaat uit ziel en ligchaam, wier onderling verband allernaauwst is. In de ziel huisvest de rede, volkomen vrij, en hare eigene meesteresse. In alle zielen zijn de zaden der deugden ingeschapen; maar zij brengen, bij hare geboorte, geenerlei grondslag tot andere wetenschappen mede.’
Men kan bezwaarlijk, uit de overgeblevene schriften over musonius, opmaken, wat hij dacht van den staat der ziel na dit leven. Het is bekend, dat de meeste Stoïcijnen haar geene eeuwige duurzaamheid toeschreven, en dat sommigen zelfs hare onsterfelijkheid volstrekt loochenden. Nieuwland laat de denkwijze van musonius, over dit punt, in het midden; voornamelijk, omdat onze wijsgeer, ter plaatse, waar hij over het verachten van den dood redeneert, (stob. Serm. CXVI. p. 596.) geen enkel argument uit de onsterfelijkheid der ziel ontleent. Wij weten niet, of dit belangrijk onderwerp, met die weinige woorden, zoo volkomen afgehandeld is, en of de Heer peerlkamp er geheelenal van had moeten zwijgen. De plaats, door nieuwland aangehaald, doet weinig af. Musonius geeft aldaar troostgronden tegen de onaangenaamheden van den ouderdom, en raakt de vrees voor den dood slechts zijdelings aan. Indien musonius (om slechts dit ééne bij te brengen) geloofde, dat de ziel te gelijk met het ligchaam vernietigd wordt, hoe kon hij dan, in zijn gesprek over de le-
{==170==} {>>pagina-aanduiding<<}
niging der smarten, (stob. Serm. I. p. 18.) socrates ten voorbeeld stellen, aan wien drie dragen uitstel vergund waren, en die den giftbeker vrijwillig op den eersten ledigde? Stelt niet musonius dit argument op het einde, als het krachtigste; verheft zich daar niet zijne taal, en ontleent hij niet eene gedachte uit den Phaedon van plato? Kon musonius zoo spreken, en geheel vergeten, met welk eene verhevene hoop de Atheensche wijsgeer het leven gelaten verliet?
‘Het ligchaam, hoezeer aan de ziel ondergeschikt, vereischt zorg en hoede, als het werktuig, waarmede wij den wil der ziel volvoeren.’
Over de zedekunde leveren de fragmenten van musonius zeer vele bijdragen. Van de fijne onderscheiding en verdeeling der pligten, van de diepe redeneringen over derzelver bronnen, waarin de Stoïcijnen zich gewoonlijk begaven, vindt men bij hem niets; alles is geheel Socratisch, voor het gedrag van het dagelijksche leven bestemd, en begrijpelijk voor een gewoon verstand. - ‘De mensch is met den aanleg tot deugdzaamheid geboren, en de deugd is dus, bij hem, een ingeschapen denkbeeld. Het zondigen ontstaat alleen uit onkunde of dwaling: - eene tweede bron der deugd is de wet, die God de Schepper aan zijne schepselen gegeven heeft. - Voorzigtigheid en verstand dienen, om de onwaarheid te wederleggen, en de waarheid te bevestigen. - De gematigdheid leert ons den wellust bedwingen,’ enz. Verder handelt musonius over de pligten van de Vorsten jegens hunne onderdanen, van de burgers jegens het vaderland, van de gehuwden onderling, van de kinderen jegens hunne ouders, enz.
‘De deugd nu wordt door onderwijs en oefening opgescherpt en aangekweekt. Zij staat dus, in dit opzigt, met andere wetenschappen gelijk.’ - Het was eene groote vraag onder de oude wijsgeeren, of de deugd kon onderwezen worden? Een geheel hoofdstuk van musonius is tot ons gekomen, waarin hij vermaningen geeft tot het beoefenen der deugd. Het komt ons voor, dat de Heer peerlkamp, in zijne noot op p. 309, hiervan te weinig gezegd heeft. Het is gevaarlijk, hier, zoo als hij gedaan heeft, den Protagoras van plato blootelijk aan te halen. Het is nog niet volkomen uitgemaakt, wat socrates, of liever plato, over dit onderwerp eigenlijk dacht. In den Protagoras schijnt

{==171==} {>>pagina-aanduiding<<}
het, ten minste, alleen gemunt te zijn op die groote menigte leermeesters, die van de deugd eene dorre, beredeneerde kunst maakten, en er den geest en het gevoel uit wegredeneerden. Peerlkamp had wel eenige partij kunnen trekken van de XXXIIste Dissertatie van max. tyrius, welken Schrijver hij, over het algemeen, een weinig verzuimd heeft.
En zoo wordt het dan nu tijd, dat wij onze gedachten mededeelen over den eigenlijken arbeid van den Heer peerlkamp, over zijnen Commentaar. Wij hebben hier boven reeds een- en andermaal gelegenheid gehad, om ons verschil van meening aan te toonen, en dit zal nog een' enkelen keer verder plaats hebben, met die vrijmoedigheid, welke hij niet ten kwade zal duiden.
In de noten vinden wij eene grondige en fijne kennis der Grieksche taal, uit welke, gepaard met een juist oordeel en veel vernuft, een groot getal goede uitleggingen, en hoogstwaarschijnlijke gissingen, ter zuivering van den tekst, voortgesproten zijn; eene uitgebreide belezenheid in de Schrijvers, die de voornaamste bronnen voor de leer van zeno zijn; eene juiste aanwijzing van alle die plaatsen van plato en anderen, welke musonius schijnt nagevolgd of op het oog gehad te hebben; en eindelijk veel geleerdheid, waar de tekst door geschied- of oudheidkunde moest opgehelderd worden.
Het zal moeijelijk zijn, in dit opzigt, de verdiensten van peerlkamp goed te doen opmerken; en de aard van dit Tijdschrift laat niet wel toe, dat wij in het breede uitweiden. Wij zullen het echter wagen, en alleen sommigen onzer veelsoortige lezers verzoeken, over het volgende gedeelte, misschien wel over deze gansche censuur, heen te stappen.

(Het vervolg en slot hierna.)




Aan Serena. Kleine Bijdragen, tot opscherping van het zedelijk en godsdienstig gevoel. Door J.G. Muller, Professor te Schafhauzen. Naar het Hoogduitsch. Te Groningen, bij W. Zuidema. 1822. In gr. 8vo. 320 Bl. f 3-:-:

Vertaald door den Eerw. corstius, zoodat vertaler zoo wel als schrijver ons voor de waarde dezer Bijdragen waar-
{==172==} {>>pagina-aanduiding<<}
borg zijn; en wij nemen deze gelegenheid gaarne waar, om nogmaals aan het voortreffelijk werk, Het Geloof der Christenen, van den schrijver, en de Euthanasia van den vertaler, te herinneren; werken, die wij vertrouwen, dat in vele handen, en de gedurige herlezing overwaardig zijn.
Deze Bijdragen - een godsdienstig, regt verstandig allerlei - hebben ons geroerd en gesticht. Het zijn niet zeer uitgebreide opstellen, vertoogen, verhalen, of wenken, 43 in getal, overgenomen uit muller's Unterhaltungen mit Serena; waarbij de vertaler maar weinig, hetgeen hij echter niet noodig hield aan te wijzen, heeft gevoegd. De vele serena's in ons Nederland (ja, Gode zij dank! zij zijn vele onder ons) zullen deze opstellen gedurig in handen nemen, en zich de aangename, opwekkende, tot echten Godsdienst en zedelijkheid stemmende lezing niet beklagen. En ook wij voor ons betuigen schrijver en vertaler hartelijk dank voor uitnemende stichting.

Ridder Golo, of Onschuld en Misdaad. Eene Overlevering uit de Middeleeuwen. II Deelen. Uit het Hoogduitsch. Te 's Gravenhage, bij W.K. Mandemaker. 1821. In gr. 8vo. Te zamen 571 Bl. f 5-6-:

Eene geschiedkundige daadzaak is de grondslag van dit verhaal, zegt het voorberigt; trouwens, wie kent de geschiedenis van de H. Genoveva niet? Zeker is het intusschen, dat hetgeen de geschiedenis van haar meldt geene twee boekdeelen beslaat; maar even zeker is het, dat men daarbij zeer veel versieren en dichten kan, ter vervaardiging van eenen fraaijen roman; en wij aarzelen niet, te verklaren, dat dit den schrijver, naar ons gevoel, bijzonder gelukt is. De heldin komt overal op het voordeeligst uit, en behoudt haar beminnelijk en eerbiedwaardig karakter; en Golo, de wreede en wellustige slotvoogd, is in deze teekening ook vooral niet mislukt. Deze en gene wat al te groote onwaarschijnlijkheid, waarop wij stuitten, en hier en daar eene te groote uitvoerigheid bij gebeden, alleenspraken en wat meer van dien aard is, vergunnen wij den schrijver gaarne, daar de laatstgenoemde geen der minst voortreffelijke stukken zijn van het werk, en het zuiverst gevoel voor deugd, Godsdienst en Christendom ademen; terwijl de eerste hier voorkomen als

{==173==} {>>pagina-aanduiding<<}
zoo vele proeven eener voor de onschuld werk- en waakzame hooge voorzienigheid Gods. Hoezeer ons de afloop bekend was, en wij alzoo nu het genot der verrassing misten, werden wij echter bij de lezing, en bij de ontknooping vooral ook, meer dan eens tot tranen bewogen, en durven alzoo dit werk, als eene onderhoudende en opwekkende lecture, voordeelig aanprijzen.

Heliodora de Grieksche Luitspeelster, of Hartstogt en Vergelding. II Deelen. Te Rotterdam, bij M.J. Lelijvelt. 1821. In gr. 8vo. Te zamen 398 Bl. f 4-16-:

Er staat noch op den titel, noch in het voorberigt, uit welke taal deze roman is overgebragt. Heeft de uitgever dit misschien bewerkt, ten einde te doen gelooven, dat Italië, het tooneel der geschiedenis, ook het vaderland van derzelver beschrijving is? Hoe dit zij, de Duitsche oorsprong is uit het gansche stuk niet moeijelijk te raden. Deze landaard bezoekt, trouwens, vele vreemde landen, en spreekt ook niet zelden van dingen, die hij niet kent of weet. Italië in het bijzonder, deze klassieke bodem van oude letteren en nieuwe kunst, van dweepende liefde en schitterend bijgeloof, van roovers en kloosters, van schoone en ijzingbarende gezigten, en wat niet al, is veelal de geliefde wandelplaats, waar dikwijls de blinde den blinden rondvoert en hem allerlei wonders voorspiegelt. Ondertusschen is er nog een heiliger bodem, die onlangs ook weêr, als tooneel van nieuwe, gewigtige voorvallen, is ter sprake gekomen, die van Griekenland namelijk. En onze schrijver, die den volkomen sprong naar die nieuwe, hem ligt al te weinig bekende, of, tot hiertoe, aanlokkelijke wereld niet durfde wagen, heeft er ten minste eenige partij van zoeken te trekken. De Grieksche Luitspeelster, welk een titel! Wie stelt zich niet terstond eene Bevalligheid in dit meisje voor? En dan nog hartstogt, en... nu ja, ten laatste een deel vergelding er bij; ziedaar een mengsel, dat niet kan nalaten elk aardig meisje en aankomenden knaap wat bijzonder aangenaams te beloven. Alleen wilden wij, om des boekverkoopers wil, wel, dat zij het titelplaatje niet inzagen; want dan mogt hun de lust tot nadere kennismaking met de Nimf en het landschap beide eens vergaan. Foei, dat men onze ele-
{==174==} {>>pagina-aanduiding<<}
gante wereld voor zoo smakeloos kan houden! Neen, lelijvelt! zulke leliën of rozen, en hoe de bloemen
verder heeten mogen, versieren of recommanderen niet.
Er is hier en daar wel wat goeds en fraais in de vreemde, hoogst onwaarschijnlijke en treurige geschiedenis; maar het beduidt toch niet heel veel. En het komt ons voor, dat de vertaler, de Heer h.m., van Rotterdam, te knap een man is, om zich op zulke onrijpe Duitsche hersenvruchten eenige moeite te mogen geven. Moeten er toch middelmatige nieuwe romans wezen, terwijl de uitmuntende oude in vrede rusten, dat men ze dan liever zelf make! Dit oefent ten minste nog.




De Bogchels mijner Luimen, of Overleveringen uit het geheimzinnige Kabinet. Behelzende: Romantische Tafereelen, episodieke Volksvertelsels en periodieke Schetsen. Door Anton Cramer. Met Platen. Iste Deel. Te Amsterdam, bij J.C. van Kesteren. 1822. In gr. 8vo. 280 Bl. f 2-18-:

De keuze van het uithangbord is, gelooven wij, niet onverschillig bij een boek. Of het tegenwoordige echter niet eene wat al te sterke proeve is op den smaak van het lezend publiek, kunnen wij naauwelijks betwijfelen. Het publiek, 't welk deze titel zal uitlokken, houden wij voor een beuzelachtig publiek, en voor zoodanig is dan ook het boek welligt goed genoeg. De titel is zoo snaaksch en luimig gekozen, dat wij voor ons al aanstonds vreesden, zoodanige snakerijen en luimen te zullen aantreffen, die ons maar zeer weinig zouden behagen. Dit viel ons echter nog al mede; alhoewel wij, tegen onze gewoonte anders, niet gezind zijn, om het goede en dragelijke, dat wij onverwacht dan toch vonden, hier op te zoeken en aan te wijzen. Twee voorname redenen houden ons daarvan terug. De eerste is, dat de schrijver, die het dan, en dit staat hem natuurlijk volkomen vrij, (hoewel hij het wel met wat meerdere geestigheid behoorde te doen voor het publiek) verschrikkelijk op de Recensenten heeft geladen, immers zoo wij wèl zagen, onze Letteroefeningen wat meer dan wel andere Tijdschriften ontziet. Nu zouden wij ongaarne zien, dat hij in den waan kwam, dat wij hem eenigen lof gaven, op hoop dat wij dan minder onder den geesel van zijn luimig vernuft zouden bloe-
{==175==} {>>pagina-aanduiding<<}
den, wanneer hij den gebogchelden Recensent, gelijk hij denzelven reeds aanmeldde, in het tweede deel zijner Bogchels zal doen optreden. Eene tweede reden is, dat wij opregtelijk vreezen, dat de lof, in hoe geringe mate ook toegedeeld, bij den schrijver eene verkeerde werking zou doen, en dit excentriek vernuft tot meer geëxtendeerde ondernemingen en zoodanige gewaagde sprongen aanmoedigen, waarbij het gemakkelijk volkomen den nek breken kon.
Het titelvignet stelt een aardig, ontwakend meisje voor, hetwelk zich voor behekst hield, en zich daar ook wel voor houden moest, blijkens het verhaal van het met haar gebeurde, hetwelk hier vrij uitvoerig geboekt is. Eene plaat vertoont een zevental gebogchelde menschen; want ook het nichtje zal wel een bogcheltje hebben, hoewel dit, daar zij een spionnetje uit het raam hangt, zoo niet zigtbaar is. Deze zeven gebogchelden moeten den schrijver ieder een verhaal geven; drie voldeden in dit deel, en de anderen zeker in het volgende, aan deze taak. Die verhalen, zoo als zij hier voorkomen, en waaruit wij tot de volgende mogen besluiten, staan met hunne personen of bogchels in geen noodzakelijk verband, en zijn alle van dien aard, dat zij wel door een' gebogchelden mensch kunnen zijn uitgedacht. Met aardigheden, boerterijen en toespelingen willen nu deze verhalen gekruid zijn; b.v. nopens een kwikstaart, als eene Fransche kamenier vermomd, en eene dame, die hare beleedigde deugd wist te bewaren, zonder juist een' gil te geven, die de buren bijeenriep; meiden, die er in de keuken de Weegschaal op nahouden; wollennaaisters, die Penelopé lezen, en meer vernuftigs van dezen zelfden stempel. Het akelig verhaal van den zeldzamen booswicht Rudolf Hofner (hier aangegeven als op waarheid gegrond) zal zeker de lezer in deze Bogchels wel het minst verwacht hebben. Voor het overige zullen deze bogchels dezen en genen nog al eens doen lagchen. Bij de lezing behoeft men waarlijk weinig, of liever in het geheel niet, te denken. Men leest dus de verhalen vrij spoedig ten einde; en die zich bij die lezing dan vermaakt heeft, zal met ons toestemmen, dat het een nog al kostbaar, tevens toch ook maar een regt beuzelachtig (haast hadden wij geschreven bogchelachtig) en alzoo een naar vermaak was.





{==176==} {>>pagina-aanduiding<<}

Jona en Esther. Twee Voorlezingen, gedaan in de Departementen Hoorn en Wognum, der Maatschappij Tot Nut van 't Algemeen; door Joh. Sam. Swaan, Rector der Latijnsche Scholen te Hoorn. Te Amsterdam, bij A. Vink. 1822. In gr. 8vo. 75 Bl. f :-16-:

De Heer swaan is als voortreffelijk schrijver in den geest der Maatschappij Tot Nut van 't Algemeen genoegzaam bekend, en deze voorlezingen toonen beide, dat hij ook als geschikt redenaar in de Departementen van gezegde Maatschappij optreden kan. Hij koos, voor deze zijne voorlezingen, belangwekkende en eenigermate moeijelijke en donkere Bijbelsche geschiedenissen ten onderwerp; hij behandelt dezelve schriftmatig, met zaakkennis en welsprekendheid. De korte aanteekeningen, die hij er achter voegt, geven redenen voor zijne geschied- en tijdrekenkundige gissingen, van welke hij zich niet onthouden kon, en verdienen nadenken. Het zedelijk doel van beide de voorlezingen is, het vertrouwen op de Voorzienigheid te bevorderen. Moge de uitgave daaraan dienstbaar zijn!




Aan den Redacteur der Vaderlandsche Letteroefeningen.

Mijn Heer!

De volgende teregtwijzing aan den Recensent mijner Beknopte Geschiedenis der Nederlandsche Letteren en Wetenschappen in uw Maandwerk ben ik aan mijne eer verschuldigd.
Zoo die Beoordeelaar de Voorrede tot het eerste Deel had ingezien, zou hij weten, dat het gansche plan tot dit werk niet uit het hoofd van den Boekverkooper, maar van Prof. eichhorn, te Göttingen, voornamelijk is voortgekomen; dat ik naderhand eene vertaling daarvan in het Hollandsch aan den Uitgever geweigerd, maar op deszelfs aandrang eene omwerking heb op mij genomen. De onaardige trek, alsof ik de levende Schrijvers alleen behandeld had om den Uitgever te bevoordeelen, (en daardoor, gelijk de Recensent zekerlijk bedoelt, ook mijzelven) vervalt van zelve, wanneer men slechts het oorspronkelijke Hoogduitsche opstel inziet: men zal zien, dat ook daarin reeds de levende Schrijvers voorkomen.
Ik heb de eer met achting te zijn

Uw dienstw. Dienaar
n.g. van kampen.





{==177==} {>>pagina-aanduiding<<}

Boekbeschouwing.

Leerredenen, door J.J. Scholten, in leven Predikant te Haarlem. Te Amsterdam, bij W. Brave. 1822. In gr. 8vo. 251 Bl. f 2-:-:

Met diepen weemoed ontvingen wij deze leerredenen, daar wij den waardigen scholten gekend hebben in zijne groote waarde, en weten, hoezeer hij beantwoord heeft aan de hooge verwachting, die men al aanstonds bij het eindigen van zijne akademische studiën van hem had opgevat, en welk een sieraad hij was in de Christelijke Kerk, die hij door mond en pen verdedigde, en door leer en wandel stichtte. Onze aandoening werd bij het lezen dezer redevoeringen gedurig vernieuwd, door onze levendige overtuiging, dat hij eenen uitstekenden rang verdiende onder die Leeraren, welke bijzonder werken kunnen op eenen beschaafden kring, en die het ware, echte, heiligende Evangelie kennen, en voor verstand en hart op eene eenvoudige, welsprekende en treffende wijze weten voor te dragen. Slechts enkele zoogenoemde gelegenheidsleerredenen van hem zagen bij 's mans leven het licht; zij behaalden den verdienden lof, alhoewel men eene, in sommiger oog, te groote eenvormigheid, en het ontbreken van genoegzame schriftuitlegging, in dezelve opmerkte. Wij zelve, hem meer dan eenmaal hebbende hooren prediken, meenden ook, dat hij misschien wat al te dikwerf den tekst als enkel motto nam, en, hoe voortreffelijk dat model ook zij, zich misschien wat al te veel in zijne predikwijze naar den beroemden reinhard vormde. De waardige man, wien ook zoodanige aanmerkingen ter oore kwamen, was met ernst bedacht, een' bundel leerredenen, bij voorkeur in zijne nu laatste gemeente gehouden, in het licht te geven; en op zijn sterfbed beval hij eenen zijner waardste vrienden de uitvoering van dit zijn voornemen aan, hem eenige

{==178==} {>>pagina-aanduiding<<}
zijner leerredenen ter hand stellende; nu niet meer om rekenschap te geven van zijnen prediktrant, maar eeniglijk om daarmede nog na zijnen dood nut te doen. Deze vriend, de Heer e.m. dorper, zocht een voortreffelijk tiental uit voor het publiek, waarvan wij de onderwerpen willen opgeven: 1) Blijde hoop op gunstige wending bij duistere vooruitzigten. Ps. LXXVI:5, 6. 2) De Messias in zijn' nederigen oorsprong, edele gaven en verhevene heerschappij voorgesteld. Jes. XI:1-5. 3) De vestiging van het Godsrijk op aarde. Matth. XXVIII. 16-20. 4) De zekerheid van ons geloof aan de leer des Christendoms. Jo. XVII:7-10. 5) De kracht der Goddelijke genade in de bekeering van Saulus. Hand. IX:1-9. 6) De grootheid der Goddelijke liefde in de bevestiging van Saulus, door eene nieuwe verschijning verheerlijkt. Hand. IX:10-16. 7) De inwijding van Saulus in de Apostolische bediening. Hand. IX:17-22. 8) Het groote en verhevene van Jezus in de beschouwing van zijnen dood. Jo. XIV:18-24. 9) De gelijkheid des doods met den slaap eene troostvolle en leerzame waarheid. Luk. VIII:52b. 10) Hoe weldadig en vertroostend het licht is, hetwelk des Heeren Nachtmaal over onzen dood verspreidt. Openb. I:18a. Hoezeer ons de teruggehoudene opstellen niet bekend zijn, had de uitgever niet wel gelukkiger keuze kunnen doen; daar, door de nu gegevene, 's mans predikwijze niet alleen genoegzaam gehandhaafd is tegen bovengemelde berisping, maar ook nagenoeg alles hier te aandoenlijker treffen zal, naarmate men telkens voelt, dat de
Leeraar aanhoudend met de gedach te aan den dood werkzaam was.
Wij danken den uitgever voor dit voortreffelijk aandenken aan den waardigen man, ons geschonken, en voor de korte, maar waardige herinneringen aan 's mans waarde en zijnen te vroegen dood. Wij bevelen deze leerredenen, die de man van kunde en smaak onder de uitmuntendste zal rangschikken, ter lezing en herlezing, en vooral ter beoefening aan. Moge de Nederlandsche Hervormde Kerk de nagedachtenis van den voortreffelij-
{==179==} {>>pagina-aanduiding<<}
ken scholten bewaren, vele zoodanige Leeraren zien vormen en optreden, en zich dan ook langer in derzelver bezit kunnen verblijden!




Hulde aan Chrysostomus, door Assuerus Doijer, A.L.M., Phil. Dr. en Leeraar bij de Doopsgezinden te Zwolle. IIde Stukje. Te Zwolle, bij H.A. Doijer. In gr. 8vo. XII en 205 Bl. f 1-16-:

Nadat de Eerw. doijer zijnen lezer, in het eerste stukje, met chrysostomus, met deszelfs geest, manier van welsprekendheid, en eenigzins ook met zijne godsdienstige denkwijze had bekend gemaakt, deelt hij ons, in dit tweede, nog vier Homiliën mede, benevens eene bloemlezing uit dien Kerkvader en eene Leerrede in deszelfs manier. Wij betuigen hem daarvoor onzen dank. De litteratuur der Kerkvaders wordt, over 't algemeen, bij de Protestanten, in 't bijzonder in ons vaderland, te veel verzuimd. Hoeveel daaruit te halen zij, zie men uit de Noten op fenelon's Gesprekken over de Welsprekendheid van den doorkundigen schrant. De Grieksche Kerkvaders munten daaromtrent echter verre uit boven de Latijnsche (augustinus misschien uitgezonderd.) Geleerdheid, vernuft, welsprekendheid brengt hem nader bij de groote Modellen; hoewel die eenvoudige, verhevene smaak, welke de Grieksche Redenaars uit de Eeuwen van perikles en demosthenes kenschetst, hun ontbreekt. De Aziatische, weelderige trant is meer doorgedrongen. Men vergelijke slechts de beelden, met eene zoo spaarzame hand in demosthenes gezaaid, met den ruimen overvloed daarvan in chrysostomus. Nogtans kan men wel zien, dat laatstgemelde Kerkvader den Vorst der Grieksche Redenaren heeft gelezen en bestudeerd. Er heerscht eene zekere overeenkomst tusschen beiden (misschien gedeeltelijk ook wel aan overeenkomst van karakter toe te schrijven;) zekere gemoedelijke ernst, vuur, kracht, en onbewimpelde aan-
{==180==} {>>pagina-aanduiding<<}
drang, bij de toehoorders gebezigd. Althans de Homiliën van chrysostomus verschillen zeer van onze gewone kerkelijke leerredenen. Bij hem is noch de bij ons gewone
inleiding; noch die verdeeling zijner stoffe, welke wijlen de beroemde kist zoo allernuttigst keurde in elke redevoering, en zelfs ongaarne miste in de oude Modellen; noch, eindelijk, de toepassing, welke de groote borger, die chrysostomus, de overige Kerkvaders en de klassische Redenaars zoo goed kende, mede als overtollig afkeurde, daar zij in de redevoering moest worden gevlochten. Gelijk de Vertaler te regt aanmerkt, duidt ook het woord Homiliën reeds eene meerdere gemeenzaamheid aan, dan de redevoeringen der Volksredenaars, die meer betoog zijn; terwijl de Kerkvaders als 't ware met hunne toehoorders in gesprek treden, hun vragen doen, en die zelve beantwoorden. Deze gemeenzaamheid gaat wel eens zoo verre, dat zij ons een' glimlach afdwingt, b.v. op bl. 20 van dit stukje: ‘Maar ik bidde u, toch opmerkzaam te willen zijn, en geene onoplettende Toehoorders. Waarom zeggen wij dat? Terwijl wij de Heilige Schrift voor u verklaren, wendt gijlieden uwe oogen van ons af, en vestigt die op de lichten, en op hem, die dezelve ontsteekt. Welk een bewijs van traagheid en onoplettendheid, dat gij ons uwe opmerzaamheid onttrekt, en op hem alleen acht geeft! Ook ik ontsteke een licht voor u, een licht, geschept uit de Heilige Schrift, en op onze tonge brandt de lampe der leering. Dat licht is toch beter en heerlijker dan het aardsche,’ enz. Deze plaats hebben wij te liever overgenomen, omdat zij ons den aard van sommige beelden onzes Kerkvaders zal doen kennen. Zulke als deze kunnen, naar ons gevoel, den toets van den goeden smaak moeijelijk doorstaan, ten zij er in de inrigting of denkwijze der Gemeente eene bijzondere aanleiding toe wierd gevonden. Nog eene geheele poos redeneert de Kerkvader over dit heenwenden van het gelaat zijner hoorders naar den
lampöntsteker. Te meermalen verzoekt hij hun, hunne oplettendheid te ver-
{==181==} {>>pagina-aanduiding<<}
dubbelen, b.v. op bl. 76 met de volgende gelijkenis: ‘Het zoude toch onbetamelijk zijn, terwijl ik de aarde opdelve en zoo veel arbeids alleen doe, dat gijlieden, terwijl gij het goud zonder moeite ziet liggen, nogtans al die winst achteloos zoudt voorbijloopen.’ Ook de geestelijke Redenaar werd destijds met handgeklap toegejuicht; en zelfs de gestrenge, ootmoedige chrysostomus keurde dit bewijs van goedkeuring geenszins af. Doch slaan wij kortelijk het oog op de vier Redevoeringen, elk in 't bijzonder.
De eerste Homilie loopt over de onderscheidene soorten van dienstbaarheid, die door de zonde in de wereld gekomen is; die de vrouw onder den man, den man onder zijnen broeder, de volken onder Heerschappijen, de kinderen onder hunne ouders heeft gebragt.
De tweede Homilie, een vervolg der eerste, regtvaardigt de Godheid wegens het straffen der menschen voor de zonde onzer eerste Ouderen. Geen zweem hier van het kunstige Systema der lateren, over werkverbond, val van het geheele menschdom, als in adam begrepen, erfschuld, toerekening, enz. De zaak is deze: De nakomelingen lijden eensdeels door de natuurlijke gevolgen der zonde, dewijl zij zelve gezondigd hebben, zoo wel als hunne ouders, en anderdeels, indien zij tot de deugd zijn teruggekeerd, bevrijden zij zich van de dienstbaarheid. Dit toont hij in dezelfde voorbeelden, die wij zoo even hebben opgenoemd. Hierbij ontmoeten wij de vreemde verklaring van 1 Cor. VII:21. Indien gij vrij kunt worden, gebruik dat liever; d.i. blijf liever in de dienstbaarheid, om des te meer de voortresselijkheid der vrij heid, zelfs in de magt van anderen, te leeren kennen. Ten bewijze, dat ook de Overheden op den deugdzamen geene magt hebben, haalt hij de drie jongelingen in den vurigen oven ten bewijze aan, en, als een staal, dat godsvrucht ook de vrees voor de dieren overwinnen kan, daniël in den leeuwenkuil. Ten derde: christus heeft ons, in plaats van de verlorene goederen, veel grootere beloofd, namelijk de hemelsche heerlijkheid.

{==182==} {>>pagina-aanduiding<<}
Plotselijk geeft hier chrysostomus aan zijne rede eene andere wending: ‘Zullen wij ook eens die zalige stemme hooren? Dat durf ik u geenszins verzekeren. Want men ziet onder ons eene al te groote verachting der Armen.’ En daarop hangt hij een tafereel op van den toestand der Armoede in het toenmalige Antiochiē, waarvan men zich naauwelijks een denkbeeld kan maken, zelfs al herinneren wij ons het hongerjaar 1817. ‘De armen overvielen de lieden des avonds met geweld, vloekten, weeklaagden, en riepen en jammerden des avonds in de dikste duisternis; terwijl de welgestelden daarbinnen zoo onverschillig bleven, alsof zij niet de stemme van een' mensch, maar het gehuil van een' razenden hond hoorden.’ Deze plaats bewijst niet veel voor de Christelijke milddadigheid der Antiochiërs, noch voor de armenïnrigtingen in het latere Romeinsche Rijk.
De derde Homilie, over Gal. II:11, zoekt op eene zinrijke wijze, zonder nadeel voor petrus of paulus, het geschil tusschen beiden daardoor te vereffenen, dat paulus, volgens afspraak en in overeenstemming met petrus, dezen zou hebben berispt, en daardoor eene sterkere drangreden aan de Joodschgezinde Christenen zou hebben aan de hand gedaan, dat zij, door het gezag van paulus en het stilzwijgen van petrus, van de wettigheid hunner Evangelische vrijheid zouden overtuigd worden. Si non è vero, è ben trovato. Wij voor ons hechten nog al aan de natuurlijkste opvatting, dat petrus een oogenblik van menschenvrees gehad hebbe, waarvan hem paulus teruggebragt heeft. In de vierde Eeuw beschouwde men de Apostelen reeds te zeer als onzondige, onfeilbare menschen, ook dáár, waar hen de Geest der waarheid niet bepaaldelijk leidde.
De vierde Homilie, op eutropius, over Pred. I:2, is ook door den Heer en Mr. willem bilderdijk vertaald in de Mnemosyne, VIIIste D. bl. 229-244. Het komt ons voor, dat de laatste, over 't algemeen, letterlijker en dus naauwkeuriger, die van den Eerw. doijer daarentegen vrijer, losser en vloeijender

{==183==} {>>pagina-aanduiding<<}
is. Men vergelijke, in zoo verre zulks gaan kan zonder het oorspronkelijke. Doijer: ‘Maagden, vrouwen, mannen, gij hebt uwe woningen en uwe bezigheden verlaten, en zijt allen herwaarts gekomen, om de ellende der menschelijke natuur en de plotselijke verandering van alle aardsche grootheid in hare naaktheid te aanschouwen. Hoe blonk niet vóór weinige dagen dit geblankette aangezigt! Maar zoo is alle heerlijkheid, welke op gierigheid en onregt gebouwd is. Haast verkrijgt zij rimpels, en wordt afschuwelijk. Het ongeluk, aan eene spons gelijk, neemt al dat vergankelijk blanketsel, alle die valsche aanlokkelijkheden weg.’ - Bilderdijk: ‘De maagden zijn uit hare kameren, de vrouwen uit hare huishoudens, en de mannen uit de ledig gewordene markten en straten bijeengevloeid, om de menschelijke natuur ten toets te zien brengen, de wisselvalligheid der wareldsche zaken ontbloten, en het valsch geblankette gelaat van den welvaart, dat nog gisteren en eergisteren zoo aanlokkelijk zag (want dus is de welvaart, die uit de begeerlijkheden spruit, afschuwelijker dan eenige verrimpelde best) zich als met een spons de besmeersels en verwen te zien afwisschen.’
De bloemlezing, door doijer uit chrysostomus vergaderd, heeft zekerlijk vele schoone, treffende plaatsen, inzonderheid over de heilzame strekking van het Geweten, waarop de Vertaler dan ook in zijne Aanmerkingen bijzonder oplettend gemaakt heeft. Doch ook in andere plaatsen wordt de beeldentaal tot ongepaste vergelijkingen misbruikt, gelijk is de lange plaats, tot in bijzonderheden uitgewerkt, (bl. 129) waar de Kerk onder het beeld van een groot Gasthuis wordt voorgesteld. Daarop volgen de genoemde Aanmerkingen des Overzetters, even als die achter het eerste stukje grootendeels over leerstellige punten loopende. Zoo spreekt hij over de Oorbiccht, welke blijkbaar ten tijde van chrysostomus nog niet aanwezig was; en daarna over de Verdiensten van christus. De Eerw. doijer laat zich over dit, in de Christelijke Kerk zoo algemeen aan-
{==184==} {>>pagina-aanduiding<<}
genomen, leerstuk op eene wijze uit, die wij geenszins billijken kunnen. Hadde hij onbewimpeld verklaard, die leer niet te kunnen aannemen, (niet omdat dezelve niet in chrysostomus staat, want dat bewijst hieromtrent niets, maar omdat hij dezelve voor onbijbelsch hield) men zou hem dit niet ten kwade kunnen duiden, schoon men misschien de gelegenheid minder gepast zou kunnen vinden. Doch hij bestraft, op eene meer of min onverdraagzame wijze, die Leeraars, welke dit gevoelen voorstaan, en verwondert zich, ‘hoe Leeraars in christus Kerk het durven wagen, die leer in de harten der goede gemeente zoo gedurig en met zoo veel ernst en nadruk uit te storten,’ (bl. 184.) Hij vindt die leer gevaarlijk.’ De algemeene aanneming derzelve, nogtans, in Protestantsche landen, waar zij slechts door een klein
getal Dissenters ontkend wordt, bewijst, dat dit gevaar zoo dringend niet is. De vrijheid van denken, die wij ons zelve gunnen, moeten wij ook onbekrompen en zonder terughouding aan anderen laten genieten. - Ten slotte wordt, als proeve eener navolging des Kerkvaders, eene korte Leerrede (over Luc. XX:35, 36.) in den smaak van chrysostomus medegedeeld.




Aanmerkingen voor Ongeleerden over de Prosetische Boeken des Ouden Verbonds, door A. Brink, in leven Predikant te Leeuwarden; na deszelfs dood uitgegeven door P.K. Brouwer, Predikant te Joure. Iste Stuk. Joël, Obadja, Nahum, Habakuk, Jona, Amos, Hozea en Jesaia. Te Leeuwarden, bij J.W. Brouwer. 1821. In gr. 8vo. XV en 365 Bl. f 3-:-:

Ofschoon, in het voorberigt van het eerste stukje der Aanmerkingen van wijlen den zeer kundigen Leeraar a. brink over het O.V., aangekondigd was, dat dezelve langzaam zouden uitkomen, hadden wij echter niet verwacht, dat die langzaamheid zoo groot zou zijn, dat er tusschen het eerste stukje; in 1815 uitgekomen, en het

{==185==} {>>pagina-aanduiding<<}
onderhavige stuk zes jaren verloopen zouden. Het tweede stukje kwam in hetzellde jaar uit; het derde, of laatste over de dichtkundige boeken des O.V., twee jaren later, in 1817; en sedert verliepen er vier jaren, eer dit werk vervolgd werd. Hoe lang zal het wel duren, eer het geheele werk uitkome? Er blijven nog vele Profeten en al de geschiedkundige boeken over, waarmede ook nog wel zes jaren bij de uitgaaf zouden kunnen verloopen. Wij zijn in geenen deele voor overhaasting. Dan, het werk is, in geschrifte, geheel gereed, en het is van eenen overledenen. Daarenboven, de vereerders der groote verdiensten van den Eerw. brink verminderen intusschen door den dood. Veler hoogachting verslaauwt ook door den tijd, en er komen andere werken over den Bijbel uit, die dat werk, bij sommigen althans, verdringen kunnen. Wij raden dus, uit hoofde van het belang zelve, hetwelk wij in dat werk stellen, den Eerw. brouwer, om met het nog uit te gevene den noodigen spoed te maken.
Dan, ter zake! In dit stuk, hetwelk ons eerst laat is ter hand gesteld, hebben wij acht verschillende Profeten, in eene orde, van de gewone afgaande, voorgesteld, dewijl de verstandige man, zoo veel mogelijk, de tijdsorde volgen wilde. Vooraf gaat eene beknopte en zeer oordeelkundige inleiding, waarin, al hetgeen de profetische schriften des O.V. in het algemeen betreft, duidelijk en geleidelijk ontvouwd wordt. Dan volgen de aanmerkingen over de Profeten, op den titel vermeld, overeenkomstig de orde, waarin zij daar opgegeven staan; waaromtrent dient opgemerkt te worden, dat de Schrijver, volgens bl. 19, eerst die Profeten heeft willen behandelen, wier leeftijd minder bekend is, en waaromtrent men slechts eenige gissingen kan maken, en dan overgaan tot de zoodanigen, waarvan men, met meerdere of mindere zekerheid, den tijd, waarin zij geleefd hebben, in staat is te bepalen.
Bij de behandeling van iederen Profeet wordt begonnen met hetgeen over zijn' persoon, zijn' leeftijd en zijn ge-
{==186==} {>>pagina-aanduiding<<}
schrift is op te merken, en voorts al het hoofdzakelijke, dat tot opheldering van denzelven dienen kan, behandeld. Alles wordt in afzonderlijke afdeelingen voorgedragen, even als bij de poëtische schriften gedaan was; en dit bevordert uitnemend het gemakkelijk en nuttig gebruik van het werk. Bijzonder heeft ons, in dit opzigt, bevallen de behandeling van den Profeet Jesaia, welke, natuurlijk, de uitvoerigste zijn moest. Niets van hetgeen, tot regt verstand en eene nuttige lezing van denzelven, moet onder het oog gehouden worden, is overgeslagen, en alles wordt in de geschiktste orde voorgesteld. Daar door die wijze vele plaatsen bij gelegenheid worden bijgebragt en verklaard, heeft men dikwijls moeite, om dezelve te zoeken en te vinden: dan, dit onvermijdelijk ongemak zal, vertrouweu wij, door een register der plaatsen, bij de afwerking van al de Profeten, weggeruimd worden, even als bij het vorige stukje voor al de poëtische boeken geschied is.
Het lust ons, ter aanprijzing van dit gewigtig stuk, een gedeelte aan te halen uit het begin van de 115 §, alwaar eenige voorzeggingen, welke op de dagen van het N.V. worden toegepast, nader onderzocht worden: ‘Geen Profeet is zoo beroemd, wegens zijne voorspellingen aangaande den Messias en zijn rijk, als Jesaia. Met dat al is dit onderzoek moeijelijk; men vindt hier toch voorstellingen, die menigwerf zeer duister en zoo ingeweven in andere gebeurtenissen zijn, dat zij naauwelijks van elkander kunnen onderscheiden worden. Vanhier, dat sommigen de Messiaansche voorspellingen geheel wegverklaren en op andere tijden toepasselijk maken. Anderen, om bewijzen van hunne regtzinnigheid te geven, passen meest alle plaatsen op den Messias en zijne regering toe; ja zelfs gaat hun ijver wel eens zoo verre, dat zij anderen hiernaar afmeten, en de minste afwijking te dezen aanzien als ketterij veroordeelen. Dit laatste heeft vooral veel nadeel toegebragt, daar men niet zelden tot laffe overbrengingen de toevlugt nemen moest, en gewrongene verklaringen voor den dag brengen. Meer ge-
{==187==} {>>pagina-aanduiding<<}
schikt is het, onzes bedenkens, te stellen, dat in de profetische schriften somtijds uitstappen voorkomen, waarvan wij altijd het verband niet vatten; zoodat niet zelden, van hetgeen kort daarna aanstaande is, ongevoelig een overgang geschiedt tot hetgeen op verderen leeftijd betrekkelijk is.’ - Even zoo voorzigtig en gematigd spreekt de Schrijver van de aanhalingen in het N.V. uit het Oude. In het geheel straalt, ook in dit gedeelte, een opgeklaard verstand en welwikkend oordeel door; zoodat wij niet alleen voor ongeleerden, maar ook voor hen, die hun werk van de Bijbelstudie maken moeten, de Aanmerkingen van den waardigen brink als eene allerbelangrijkste bijdrage beschouwen ter uitlegging van de schriften des O.V.





Praktisch Tijdschrift voor de Geneeskunde, in al haren omvang, uit de nieuwste buitenlandsche Tijdschriften, uit oorspronkelijke Bijdragen van Nederlandsche Geneeskundigen en uit eigene Waarnemingen, inzonderheid ook ten dienste van jonge Artsen en van Heelmeesters ten platten lande verzameld door A. Moll, Doctor in de Geneeskunde, praktiserend Stadsgeneesheer te Nijmegen en Lid van de onderscheidene geleerde Genootschappen, en C. van Eldik, Doctor in de Geneesen Verloskunde, praktiserend Stadsgeneesheer te Nijmegen, Lid van het Amsterdamsch Genootschap ter bevordering der Heelkunde. Iste Stuk. Te Gorinchem, bij J. Noorduyn. 1821. In gr. 8vo. V en 88 Bl. f :-18-:

De breede titel van dit nieuw geneeskundig Tijdschrift toont genoegzaam aan, wat men van hetzelve te wachten hebbe, en wij mogen er met genoegen bijvoegen, de inhoud van dit eerste stuk voldoet allezins aan die verwachting. Na eene inleiding, waarin het nut en de strekking van geneeskundige tijdschriften, ln 't algemeen, wat nader wordt toegelicht, vinden wij eene reeks van negen

{==188==} {>>pagina-aanduiding<<}
min of meer uitgebreide verhandelingen, of waarnemingen, gedeeltelijk overgenomen, doch allen door de kundige Redacteurs bearbeid, welke allen lezenswaardig zijn, en velen bijzondere behartiging verdienen. Reeds het eerste stuk: over de witte, pijnlijke zwelling bij kraamvrouwen, van Dr. van eldik, levert ons eene zeer oordeelkundige beschouwing dier kwaal, waarvan de kenteekenen en de loop inzonderheid zeer duidelijk beschreven worden. De tweede verhandeling: over wormen en wormziekten, van Dr. moll, bevat menige scherpzinnige aanmerking over het wormslijm en het ontstaan der wormen. Wij kunnen 't den Schrijver echter niet toegeven, dat het zuur hier zulk eene bijzondere rol speelt; ook komt ons zijne voorstelling van de gisting niet zeer juist voor. De waarneming eener belangrijke en gelukkig herstelde opium-vergiftiging bevestigt het nut van den azijn in dergelijke gevallen. De aanmerkingen wegens het afzetten van ledematen, door den beroemden mursinna, betreffen vooral het al te roekeloos aanwenden dier kunstbewerking en de juiste beoordeeling harer noodzakelijkheid, welke even moeijelijk als belangrijk is. In hetgene beide de Redacteurs vervolgens over de bloedzuigers mededeelen, vonden wij vooral opmerkelijk de waarnemingen van künzmann omtrent de wijze, waarop zij zuigen. De verloskundige waarnemingen over de blindheid, als voorbode der hevigste stuipen, en over eene verlossing, welke tusschen den tweeden en derden dag na den dood der vrouw plaats had, zijn lezenswaardig. Het kind was dood en reeds tot verrotting overgegaan, en werd, op den gemelden tijd, bij de vrouw gevonden, zoodat de verlossing hier door de krachten der Natuur geschied was. Het verhaal eener
vergiftiging van vier menschen door tinctura cantharidum toont ons de gewone uitwerkselen en het nut eener doelmatige behandeling. Onder de korte berigten en uittreksels trof ons, onder anderen, dat over het blaauwzuur, waarvan wij insgelijks eene meer doelmatige bereiding wenschen. Ook wij hebben het tot eene zeer hooge dosis, zonder eenige uitwerking hoegenaamd,

{==189==} {>>pagina-aanduiding<<}
toegediend. - Het tweede stuk van dit belangrijk Tijdschrift is ons nog niet toegekomen.




Verhandelingen uit het gebied der Genees- en Heelkunde, verzameld en medegedeeld door H.S. Hijmans. Iste Deel. Te Rotterdam, bij J. Hendriksen. (Zonder jaartal.) In gr. 8vo. 363 Bl. f 3-12-:.

Te regt meent de verzamelaar dezer Verhandelingen onder de middelen tot bevordering van eene rationele Geneeskunst ook de verspreiding van monographiën te mogen tellen, waarom hij dan door verzameling en mededeeling der laatste geschriften van dien aard beproeven wilde, dezelve meer algemeen onder zijne landgenooten bekend te maken. Wij ontvangen hier het eerste deel dier verzameling, en schorten dus vooralsnog ons oordeel over deze onderneming op, alleenlijk aanmerkende, dat de keuze der stukken ons voorkomt niet altijd even gelukkig te zijn uitgevallen, vooral dan niet, als het den verzamelaar, gelijk hij zelf beweert, om de bevordering der zuivere praktische Geneeskunst te doen is. Wij voor ons zien ten minste niet, dat de therapie der ziekten van hart en milt iets bij de hier medegedeelde monographiën gewonnen hebbe; terwijl abercombrie's willekeurige verwerping der onderscheiding van apoplexia sanguinea en serosa, voor welke zoo wel de ervaring als het gezag van zoo vele groote mannen pleiten, en hetgeen hij, overeenkomstig dit zijn gevoelen, van de behandeling zelve zegt, ons voorkomt op eene dier gewaagde stellingen te berusten, welke, welverre van aan de kunst voordeelig te zijn, haar veeleer schaden en belemmeren moeten. Intusschen erkennen wij gaarne het vele goede en voortreffelijke dezer Verhandelingen, vooral als bijdragen tot de bijzondere pathologie. Wij wenschen den verzamelaar lust en tijd om zijnen arbeid voort te zetten, en twijfelen niet, of eene meerdere oefening zal hem, meer met het Nederlandsch taalëigen bekend, vreemde woordvoegingen en uitdrukkingen doen vermijden.


{==190==} {>>pagina-aanduiding<<}

Over den invloed van den door kunst voortgebragten Uitslag in zekere Ziekten, in eenen Brief van Edward Jenner aan C.H. Parry. Uit het Engelsch. Te Rotterdam, bij J. Hendriksen. 1822. In gr. 8vo. 76 Bl. f :-16-:

Eenige losse waarnemingen over den invloed van door braakwijnsteenzalf verwekten uitslag, zietdaar den inhoud van dit boeksken, hetwelk wij wenschten, dat niet in onze taal overgebragt ware. Geschriften toch als dit zijn alleen geschikt tot aanprijzing eener grove, verstandelooze empirie, van welke onze vaderlandsche Geneeskunst nog altijd is verwijderd gebleven. Vergeefs zochten wij overeenkomst in die bonte rij van ziekten, welke door dit middel, als door eene panacée, zouden verdreven zijn; vergeefs algemeene indicatiën, door welke de Geneesheer in 't gebruik van hetzelve konde bestuurd worden. Wij sloten het boekje, en dachten aan bacon's uitspraak: Vaga experientia mera palpatio est, et homines potius stupefacit, quam informat.




Geschiedkundig Overzigt der Staatsomwentelling van Spanje, van de eerste uitbarsting des opstands in den jare 1808 tot aan de ontbinding der Cortes. Uit de Hoogduitsche Vertaling van het Spaansch Oorspronkelijke van den Graaf Toreno, laatsten President der Cortes in 1820. Te Amsterdam, bij J.C. van Kesteren. 1821. In gr. 8vo. VI en 139 Bl. f 1-4-:

Wij moesten dit werk reeds vroeger aangekondigd hebben; echter komt ons geen tijdstip daartoe gunstiger voor, dan het tegenwoordige, nu aller oogen op Spanje gerigt zijn, hetwelk, als eene ster van de eerste grootte onder de Constitutionele Staten, door buitenlandsche, ten deele verafgelegene Hoven voor hunne Regtbank geroepen

{==191==} {>>pagina-aanduiding<<}
wordt, omdat het zich heeft durven verstouten, de vrijheid des volks te herstellen, de Inquisitie af te schaffen, de monniken te breidelen, de drukpers uit hare banden te ontslaan, en het koninklijk gezag binnen de palen der wet te omschrijven. In de negentiende Eeuw wordt dit eenen geheel onafhankelijken, door de Natuur zelve bijkans afgezonderden Staat tot eene misdaad gerekend; terwijl die zelfde Staat niemand anders zijne gevoelens opdringt, en zich alleen met inwendige verbeteringen bezig houdt. Doch die zelfde vreemde Ministers nemen, om hun anders onverklaarbaar, onverschoonlijk en bijkans bespottelijk gedrag goed te maken, tot de wapens van leugen en laster de toevlugt (*). Zij zeggen, dat eene factie, eene partij, eene Jacobijnen-Club het wettige gezag heeft verrast en verkracht; dat oproerige Soldaten daartoe hare middelen, en de handlangers waren, om zulks ten uitvoer te brengen; dat de Natie het oude Despotismus terugwenscht, en onderdrukt wordt; dat Regeringloosheid aan de orde van den dag is, enz. Ofschoon, dit alles eens toegestaan zijnde, een vreemde Minister daarom nog even min regt zou hebben, de Spaansche Omwenteling openlijk af te keuren en te bestraffen, als b.v. een Koning van Spanje zou gehad hebben, om de Russische Omwentelingen van 1689, 1727, 1730, 1740, 1741 en 1762 (gedeeltelijk ook door Soldaten bewerkt) als 't ware in den ban te doen; zoo is het toch van belang, van de valschheid dier aantijgingen te doen blijken, en te toonen, dat de Natie, niet het
leger als zoodanig, in 1820 even zoo wel de Constitutie van 1812 hersteld, als den tegenwoordig regerenden Constitutionelen Koning in 1808 op den troon gezet heeft. Dit nu wordt, met ongemeene kracht, bondigheid, zaakrijkheid en bedaardheid, gedaan in het voor ons liggende werkje. Het-

{==192==} {>>pagina-aanduiding<<}
zelve is (hoewel in het oorspronkelijke niet als zoodanig op den titel vermeld) van den Grave toreno, een uitstekend lid der Cortes, zoo wel van 1810 als van 1820, en eenmaal derzelver President; eenen man, die, volgens de nieuwspapieren, bekend staat als een aanhanger der gematigde liberale partij, en die bij menschen, die nog eenige waarde aan het zoogenaamde adellijke bloed hechten, althans als Graaf geene verdenking zal wekken, dat hij tot de Sansculottes, tot het janhagel, behoort.
De Graaf toreno begint met den staat van Spanje in 1808 af te schetsen. De schandelijke kuiperijen en listen van Frankrijk, de gevangenneming des Konings, en het voorschrift eener nieuwe Staatsregeling, hadden de gemoederen opgewonden. Ferdinand de VII had (gedwongen, maar toch schande boven gevaar kiezende) zijne Regten op de Spaansche Kroon afgestaan. De fiere volksgeest weigerde dit te bekrachtigen, en stond overal op. Toen vormden zich, in ieder gewest van Spanje, afzonderlijke Junta's, die Spanje, om zoo te spreken, in een Bondgenootschap veranderden. Doch deze, die elk voor zichzelve den vijand moesten tegenhouden, vereenigden zich, kort daarna, tot eene algemeene Junta; deze stelde een Regentschap in, en dit riep, in 1810, de Cortes des Koningrijks bij elkander. Het is waar, deze Cortes zijn geheel iets anders dan de oude Cortes van Spanje, die overal zeer verschilden, niet alleen in Arragon, in Castiliën, in Navarra, maar ook in die zelfde gewesten op onderscheidene tijdvakken, hier in drie, daar in vier Kamers (of Banken) verdeeld waren, waar nu het regt des opstands, dan een Justitia erkend werd, elders weder geen Adel of Geestelijkheid in de Cortes verschenen, (die te voren zitting en stem in dezelve hadden) maar wel de Steden, aristokratisch vertegenwoordigd. Doch, zoo dit een verwijt tegen het tegenwoordige Spanje en deszelfs Constitutie is, dan kunnen de Ministers van het Heilige Verbond het morgen ook ons als eene misdaad aanrekenen, dat wij in 1813, uit hoofde der groote gebreken van ons oude Staats-Stadhouderlijke
Be-
{==193==} {>>pagina-aanduiding<<}
stuur, aan eene gematigde Constitutionele Monarchij de voorkeur hebben gegeven. De gevallen staan, in dit opzigt, gelijk. De Franschen hadden bij ons, gelijk in Spanje, het land overheerd; het Vorstelijke Huis was buiten het land; het Volk stond op, en de vijand werd verdreven; in beide landen kwamen de Vorsten terug, en de oude Staatsregeling des lands werd, als onhoudbaar en gebrekkig, afgeschaft. Doch, welk een onderscheid tusschen onzen Koning en ferdinand! De eerste haast zich, om, op een hem aangeboden ontwerp, een' Constitutionelen troon te doen oprigten, en verklaart, dien niet onvoorwaardelijk te willen beklimmen. Ferdinand, daarentegen, doet hen, die voor hem gestreden, in zijn afzijn het land bevrijd en in goede orde hersteld hebben, en hem nu de voorwaarden zijner eigene herstelling, waarvoor hij niets gedaan heeft, aanbieden, in den kerker werpen of bannen. En omdat hij dit nu gedaan heeft, opgeruid door snoode Ministers, daarom is nu deze Constitutie onwettig? En blijft zij het nog, wanneer het geheele Volk haar eenparig heeft hersteld, slechts voorgegaan en aangemoedigd door de brave verdedigers des Vaderlands? Heeft dan het Volk in Europa nergens Regten, en de Koningen alleen alle? Is eene Natie, die de tegenovergestelde leer belijdt, misdadig, en moet zij buiten de gemeenschap der andere worden gesloten? Maar men kan toch niet vergen, dat alle Natiën den Regeringsvorm van het Hof der Czaars, of dien van de Kanselarij van Oostenrijk, als den hunnen zullen aannemen; en met even veel regt konden de Ministers der Heilige Bondgenooten van Engeland de herstelling van de grondbeginselen der stuarts en van het
willekeurige gezag eischen, - indien zij slechts durfden.
Het voor ons liggende werk bewijst, volledig en bondig, dat de Staatsregeling van 1812, thans in werking, door wettig gekozene Volksvertegenwoordigers vervaardigd, wettig aangenomen, afgekondigd, reeds in 1813 en 1814 algemeen aangenomen, en daarom (uit de ondervinding harer doelmatigheid voor Spanje) in 1820

{==194==} {>>pagina-aanduiding<<}
zoo zeer teruggewenscht is. - Doch, men vindt in die Staatsregeling zelve misschien regeringlooze, onrustbarende, den Vrede der andere Staten ondermijnende beginselen? Ook deze vraag onderzoekt toreno, en de slotsom is: dat de stelling van de Souvereiniteit des Volks zóó moet worden verstaan, dat het Volk geen eigendom van den Vorst is; dat het niet, als eene kudde schapen, van den eenen Beheerscher aan den anderen, voor een jaargeld of andere voordeelen, (zoo als ferdinand aan napoleon gedaan had) mag worden afgestaan; en in dien zin heerscht de Souvereiniteit des Volks ook in Engeland, in Nederland, in Zweden en Noorwegen, in alle niet despotieke Staten; - dat de oprigting eener eerste Kamer (der Pairs), hoe verkieslijk ook elders, in Spanje zulks minder is, uit hoofde van de onkunde, de trotschheid en de vooroordeelen der Spaansche Grandes. Minder klemmend is de verdediging, door toreno, van het uitsluiten der Ministers uit de Volksvertegenwoordiging, en het verbod der wederverkiezing van denzelfden Afgevaardigde in de Cortes. Tot het eerste gaf het wantrouwen, destijds tegen de Regering heerschende, aanleiding: doch dit kan wel gelegenheid geven tot eene speciale beschikking, maar mag nooit invloed hebben op de Grondwet, dle volmaakte verstandhouding tusschen de twee hooge Regeringsmagten moet vooronderstellen. Het tweede was een gevolg, het zij van onberadene zucht om belangeloosheid ten toon te spreiden, het zij van vrees voor miskenning; doch het is onbegrijpelijk, dat een dergelijke misstap der Fransche Constituérende. Vergadering (van 1789-1792) de Spaansche niet
wijzer gemaakt heeft. Ook deze hield het voor noodzakelijk, hare leden bij de vernieuwing der Vergadering te doen voorbijgaan. En wat was het gevolg? De heillooze Wetgevende Vergadering, en de omverrewerping van den troon en der maatschappelijke orde te gader. Wat was daarentegen het gevolg in Spanje? Onze Schrijver zegt het zelf. De verkiezing (door den invloed der Geestelijkheid en der weleer bevoorregte Standen) van een aantal vijanden der

{==195==} {>>pagina-aanduiding<<}
bestaande orde van zaken, die niet ophielden tegen dezelve te woelen, en eindelijk, met behulp van elio en andere onwaardige raadslieden van ferdinand, in Mei 1814 het Despotismus herstelden. Toreno zelf ziet dit beklagelijke gevolg dezer schijnbaar populaire, doch wezenlijk voor het Volk verderfelijke bepaling in (bl. 81, 82.) Het ware te wenschen, dat dezelve bij eene volgende herziening der Staatsregeling (maar vooral nu niet, op den last des vreemdelings) veranderd en verbeterd wierd. Een ander hoofdpunt geeft althans aan de vrome Ministers in Frankrijk, die der Constitutie den val gezworen hebben, geene reden tot klagen. Het is de uitsluitende handhaving van den Roomschen eerdienst. Wij mogen hopen, dat Spanje genoeg verlicht zal zijn, om die eens eenparig te herroepen. Solon gaf ook slechts de beste wetten, die de Atheners toen verdragen konden.
Maar, hoe vele schoone, menschlievende, waarlijk verrassende wetten hebben wij daarentegen niet aan die eerste Cortes te danken! De bepaling der vrijheid van drukpers; de afschaffing der leenregten (vooral in Spanje zoo drukkend); die der Inquisitie, waarvoor alléén de Cortes de plegtige dankzegging van geheel Europa hadden verdiend; de vermindering der monniken, die de beste sappen van den Staat uitzogen; de Regtbank door gezworenen (in ons land zekerlijk betwistbaar, maar niet bij eene zoo jammerlijke Regtspleging als te voren in Spanje plaats had); de onafhankelijkheid der Regters; de veiligheid der personen en eigendommen; de openlijke houding van de zittingen der Cortes, enz. zie daar de vruchten hunner beraadslagingen. Reeds was de Constutie, betuigt toreno, in het geheele land in werking, toen ferdinand, of zijne raadslieden, dezelve, in 1814, door militair geweld omverre wierp, waartegen zich in Europa niemand verzette. De toestand, waartoe Spanje door dien rampzaligen stap is vervallen, wordt door onzen Schrijver slechts even aangestipt, maar uitvoorig behandeld door venturini, in zijne onlangs

{==196==} {>>pagina-aanduiding<<}
door ons beoordeelde Geschiedenis van Spanje van 1812 tot 1820.
Wij wen chen van harte, dat toreno's klein, maar zaakrijk boekje vele lezers zal vinden, en hen, die nog op twee gedachten hinken, waar het de vrijheid en onafhankelijkheid van Europa geldt, van de regtvaardigheid der zaak van Spanje zal overtuigen. Immers, wij moeten ons niet met eene ijdele gerustheid vleijen. Zoo Spanje bezwijkt, dan is het met de onafhankelijkheid des vasten lands van Europa gedaan: een metternich, nesselrode en bernstorff zijn meesters over hetzelve; de Staten van den tweeden rang hangen enkel van hunne barmhartigheid af, en het heeft hun slechts éénen wenk, één woord te kosten, om de vrijheid van drukpers, de openbare behandeling van zaken in de Staatsvergaderingen enz. overal te doen vernietigen, gelijk zij het nu reeds in Beijeren en misschien in Wurtemberg beproefd hebben. Dan kruipt Europa allengs naar de Middeleeuwen terug, en wordt een vreedzaam, gerust China onder die groote Mandarijnen. Zegeviert, daarentegen, Spanje, zoo is onze vrijheid van spreken en schrijven, ja onze beschaving, misschien voor Eeuwen, gered. Welk Nederlander vooral zou dan niet hartelijke gebeden voor hunne zaak uitstorten - niet tot den god van den Heiligen lodewijk, dien wij niet kennen, maar tot dien van mozes, van gideon, van samuël, en van de Maccabeën!




Algemeene Geschiedenis, in vierentwintig Boeken, ontworpen door J. von Müller, na deszelfs dood uitgegeven door deszelfs Broeder J.G. Müller. Naar den derden druk uit het Hoogduitsch vertaald, met Bijvoegselen en Aanteekeningen, door N.G. van Kampen. IIde Deel. De Middeleeuwen. Te Haarlem, bij de Erven F. Bohn. 1821. In gr. 8vo. 634 Bl. f 4-18-:

Zoo zag dan ook het tweede deel van dit voortreffelijk

{==197==} {>>pagina-aanduiding<<}
werk reeds bij ons het licht, toen wij, in het begin des vorigen jaars, het eerste met zeer grooten en den meest verdienden lof hebben aangemeld; en welligt was ook het derde en laatste deel reeds ter perse, toen ons dit tweede ter hand kwam. Wij vertrouwen voor het minst, dat het werk op die wijze bij onze landgenooten zal ontvangen zijn, dat niets de spoedige uitgave konde vertragen. Het is naauwelijks noodig, te verzekeren, dat op dezelfde beknopte, onderhoudende, menschkundige en echt wijsgeerige wijze ook het dorre, donkere en verwarde tijdvak der middeleeuwen is bearbeid, als in het verige zoo zeer onze goedkeuring wegdroeg, en dat niemand, zonder het voortreffelijkst nut, ook hier dit handboek, ter herinnering aan de geschiedenis en het leiden zijner inzigten en opmerkzaamheid, zal gebruiken. De voortreffelijkheid van het oorspronkelijke voor den Duitscher wordt voor den Nederlandschen lezer nog vermeerderd door den arbeid van den Heer van kampen, wien wij voor meer dan ééne teregtwijzing en meer of min uitvoerige aanteekening grooten dank verschuldigd zijn. 's Mans vriend, de Hoogleeraar hamaker, heeft ons mede verpligt, door dat gedeelte, hetwelk de geschiedenis der Oostersche, vooral der Mohammedaansche volken betreft, te herzien, en het leveren van eene en andere gewigtige aanteekening ten dezen.
Van de belangrijke aanteekeningen des vertalers zij de volgende, Spanje, of liever de Mooren in dat rijk betreffende, ter proeve: ‘De beschaving en welvaart is in Mohammedaansche landen misschien nergens tot die hoogte gerezen, als in Spanje, gedurende en eenigen tijd na het bewind der Khalifen uit het huis van ommayah. Maar nergens was ook hunne verdraagzaamheid grooter. Zij achtten (gelijk ook hunne tijdgenooten uit den huize abbas) de Christenen, derzelver letterkundigen en geleerden, en onderhielden drukke handelsbetrekkingen met Konstantinopel. Vandaar ongemeene welvaart, vooral in het zuiden, langs den Guadalquivir, in het oude Betica. De landbouw bloeide daar zeer, en

{==198==} {>>pagina-aanduiding<<}
voedde rijkelijk de talrijke bewoners, die gedeeltelijk uit Afrika, gedeeltelijk uit het Oosten, tot Perzië toe, zich in dat schoone land kwamen neêrzetten. Men kweekte daar katoen, rijst, suiker, gember en bananen, en vond er paarlen, alle thans O. of W. Indische goederen; men vervaardigde wollen goederen en zijden stoffen, en had zeer goede mijnwerken, gelijk bij de Ouden. De weelde beantwoordde aan deze welvaart. De groote Moskee van Cordova rustte op 300 zuilen van albast, marmer of jaspis, had 24 vergulde of gebeeldhouwde deuren; men brandde daarin 's nachts 4700 lampen. In het paleis van adarrachman III te Zchra telde men 1200 zuilen en eene ongeloofdelijke verkwisting van goud, zilver en kostbaarheden; hij onderhield een' Harem van 6300 vrouwen, maar had ook een inkomen van meer dan 60 millioenen guldens. De geleerdheid was er zeer in eere, en het Arabische Spanje heeft verscheidene groote mannen in dat vak voortgebragt; zelfs Christen-vorsten lieten, in weerwil van het verschil in Godsdienst, hunne zonen dáár opvoeden, om kundigheden te bekomen, die men elders in Europa miste. De omgang met de Europeërs deed meerdere vrijheid van het vrouwelijk geslacht ontstaan, en vandaar een edele, onbekrompene Riddergeest, welke met die der Christenen wedijverde. Dezen hadden op het einde van dit tijdperk in Spanje hunnen grootsten, hunnen onvergelijkelijken held rodrigo diaz de bivar, bijgenaamd de Cid, het onderwerp van zoo vele heldenliederen en van een Spaansch en Fransch treurspel, waarvan het laatste door geheel Europa bekend is, en, gelijk de held zelf, eenmaal de eere genoot, dat alles, wat schoon was, naar hem genoemd werd. C'est beau
comme le Cid. Deze held, bij zijn' Monareh wegens zijne vrijmoedigheid in ongenade gevallen, verovert het Koningrijk Valencia met eenige vrijwilligers op de Muzelmannen, en - geeft het zijn' Koning ten geschenke.’
Van den Hoogleeraar hamaker deelen wij de volgende aanmerking mede, bij het gezegde van müller,

{==199==} {>>pagina-aanduiding<<}
dat de naam Barbar, zoon der woestijn, oorspronkelijk Oostersch was, en tot roem strekte, omdat zij de steden versmaadden: ‘Bar, zoon, en bar, vast land, (vandaar bar of woest land) zijn twee woorden, het cerste Syrisch, het tweede Arabisch; dus kan müller's denkbeeld geen steek houden; althans de Arabieren kunnen zich dien naam niet gegeven hebben. Nergens vindt men den naam van Barbaren bij de Oosterlingen, maar wel bij de Grieken in een' hoogen ouderdom, zelfs bij homerus. Barbar (Perzisch tegenover) kan beteekend hebben: de lieden van den overkant, aan de Grieken door de Klein-Aziaten, en aan dezen wederkeerig gegeven. De Perzische taal is toch overoud, en klimt waarschijnlijk tot de kindschheid der wereld op. - Berbers noemen de Arabieren tegenwoordig de bewoners der Noordkust van Afrika (de Barbaresken).’
Van den stijl en de schrijfwijze van het werk zelve gaven wij bij het eerste deel eene proeve; plaatsgebrek doet er ons thans ons van onthouden, hoewel wij het slot van het 18de boek, zijnde het slot van dit deel: De zonderlingste staatsinrigting was die van het Duitsche Rijk, enz. daartoe reeds hadden uitgekipt. Met moeite onthouden wij onzen lezer dit belangrijk overzigt; dan, het beslaat negen bladzijden, en geheel het werk is bijzonder belangrijk.




C. Musonii Rufi, Philosophi Stoïci, Reliquiae et Apophthegmata; cum Annotatione edidit J. Venhuizen Peerlkamp, Conrector Gymnasii Harlemensis.

(Vervolg en slot van bl. 171.)

Pag. 285. ἀληθινῶν ἐραςῶν Φιλοσοϕίας. Hier wordt door peerlkamp de kracht van ἀληθινὸς aangetoond, en door bewijsplaatsen uit plato, xenophon en anderen gestaafd. Hij had er bij kunnen voegen musonius zelven, p. 183. κτήσηται Φίλους ἀληθινοὺς (waar verkeerdelijk gedrukt is ἀκηθινοὺς), ook plato, de Rep. I. p. 347. Edit. Steph.

{==200==} {>>pagina-aanduiding<<}
ὁ τῷ ὄντι ἀληθινὸς ἄρχων, welke laatste plaats nog opmerkelijker wordt door het bijgevoegde τῷ ὄντι.
P. 289. ἐμπτύειν en προσπτύειν worden getoond woorden te zijn, die eene diepe verachting beteekenen. Misschien ware het gepaster geweest, aldaar wat minder over de woorden en iets over de daad zelve te spreken; in allen gevalle zijn ons de aangehaalde bewijsplaatsen welkom.
Ibid. Musonius had gezegd, dat sommige menschen voor smaad houden, wat geen smaad is voor de genen, die het ondergaan; zoo als gescholden, geslagen of bespogen te worden, waarvan toch het geslagen worden het ergste is; maar, gaat hij voort, ὡς δὲ οὔτε ἀισχρὸν, οὔτε ὑβριςικὸν ἔχουσιν, dit toonen de Lacedemonische kinderen. Peerlkamp wil hier voor ἔχουσιν lezen ἔχει, of de woorden αἱπληγαὶ invullen. Het laatste komt ons het waarschijnlijkste voor, en wij houden het voor eene gelukkige gissing.
P. 290. Hier stond, in eene bedorvene plaats, νὴ δία τοῦ δρῶντος αὐτὰ δεῖ enz. Op deze, in het verband onverstaanbare, woorden hadden jacobs, geel, en naderhand peerlkamp zelf, hunne krachten vergeefs beproefd; maar schow heeft, uit een zijner handschriften, eene lezing voortgehaald, die de eenige ware schijnt, namelijk νὴ Δία, ἀλλ᾽ ἡ διάνοια τοῦ δρῶντος αὐτὰ δεινὴ, τὸ enz.
In dit zelfde hoofdstuk zegt musonius, dat er in vroegere tijden veel mannen bestaan hadden, die allerlei beleediging verdroegen, terwijl sommigen van hen met de tong gelasterd, anderen aan hun ligchaam mishandeld werden. καὶ οὔτε ἀμυναμένους ϕανῆναι τοὺς πλημμελήσαντας, οὔτε ἄλλον τρόπον ἐξελθόντας. In margine Generiano staat ϕαίνοντας. Waarom peerlkamp deze lezing of gissing verzwegen heeft, begrijpen wij niet: de woorden οὔτε ἄλλον enz. toonen duidelijk, dat in het vorige eenige bepaalde soort van wraak bedoeld is, die men in het enkele ἀμυναμένους niet vindt; want ϕανῆναι is daar zonder eenige kracht en bijna lam. Wij voor ons nemen gemelde kantlezing gretiglijk aan, en zetten eene komma achter ἀμυναμένους, terwijl ϕαίνω dan hier beteekent bij den regter aanklagen. Voor ἐξελθόντας wordt ook nog gelezen ἐπεξελθόντας, dat misschien te verkiezen is boven het andere.
P. 303. Musonius redeneert over de ballingschap, en bewijst, dat zij geen onheil is: zoo veel mannen hadden ze geduldig ondergaan, en er zelss voordeel uit getrokken:

{==201==} {>>pagina-aanduiding<<}
themistocles, dio van Syracuse, clearchus, diogenes en anderen. Na deze optelling roept hij uit: καὶ τί δεῖ τὰ πολλὰ λέγειν. Gesner wilde voor πολλὰ lezen παλαιὰ, en peerlkamp gist τοιᾶυτα πολλὰ. Waarom hier eenige verandering noodig is, zien wij niet. Het is het Latijnsche verkorte quid multa? en men zou vele voorbeelden uit de Grieksche redenaars kunnen aanhalen, die de vulgata bij musonius bevestigen. Op dezelfde wijze, als hier, staat bij demosth. adv. Zenoth. τί ἂν τὰ πολλὰ λέγοι τις; p. 311. οἷς ἐλπίδες μικρὰι πόνων. Hier ontdekt peerlkamp het ongerijmde in de stelling, en herstelt gelukkig den zin, door μικραὶ in μακραὶ te veranderen.
P. 314. Ἀνωδύνῳ ὄντι ποιεῖν. Met dezen gebrekkigen volzin begint een nieuw hoofdstuk. Allervernuftigst dunkt ons de gissing van peerlkamp, dat deze woorden het opschrift bevatten, en dat er gelezen moet worden: ἀνωδυνόν τι ποιεῖ. Dit is regt in den geest der opschriften, en de verandering draagt, in hare eenvoudigheid, het kenmerk der waarheid.
P. 316. ἄτυϕοι γενόμενοι καὶ ἀιτῆσαι. In deze woorden schuilt, zonder twijfel, eenig bederf, en men zou lust tot gissen hebben, hadde niet peerlkamp, buitengemeen gelukkig, αἰτῆσαι in ἀιτηταὶ veranderd, en deze verbetering, door een kort, maar voldingend betoog, gestaafd.
P. 317. Peerlhamp toont door voorbeelden, dat εὗ ἔςι of καλῶς ἔχει verzwegen is. Hij heeft hierdoor te meer dienst gedaan, omdat schow deze plaats voor bedorven gehouden heeft.
P. 319. ἔμβα πορθμίδος ἔρυμα. Het is zonderling, dat vroe. gere Geleerden deze woorden nagenoeg ongemoeid gelaten hebben; en wie, die het verband inziet, twijfelt nog, of men met peerlkamp zou mogen lezen: ἔμβας πορθμίδι ἤρεμα?
P. 325. Musonius spreekt over het voedsel, en over het bekende voorschrift, dat men luchtige spijs moet nemen, zal de ziel helder blijven; daarna volgen de woorden καθάπερ Ἡρακλείτῳ δοκεῖ λέγοντι, οὕτως αὖ γῆ ξηρὴ ψυχὴ σοϕωτάτη καὶ ἀρίςη. Wesseling, heyne, wyttenbach en nieuwland hebben over deze plaats gehandeld, en hunne uitspraak kwam nagenoeg hierop neêr, dat men lezen moest: αὔη ψυχὴ σοϕωτάτη καὶ ἀρίςη. Doch peerlkamp haalt eene plaats van eusebius bij, waar, in de Praep. Evang. B. VIII. laatste Hoofdst., staat: διὸ καὶ Ἡράκλειτος

{==202==} {>>pagina-aanduiding<<}
οὐκ ἀπο σκοποῦ ϕησιν, οὗ γῆ ξηρὴ, ψυχὴ σοϕωτάτη καὶ ἀρίςη. Hij wil dus bij musonius alleen αὖ in οὗ veranderen. Het is waar, deze handelwijs is eenvoudig; maar, hoe vernuftig ook peerlkamp het denkbeeld van γῆ verdedigt, de zin is toch stram, en wij voor ons kunnen moeijelijk gelooven, dat dit de regte lezing is. Daarenboven is het bekend, uit hetgeen wessel. Oper. Crit. Tom. III. p. 42, heyn. Op. Acad. Vol. III. p. 97. en wyttenb. Bibl. Crit. part. VII. p. 140. zeggen, dat de spreuk van heraclitus, door de geheele oudheid heen, meestal aangeteekend staat: αὔη ψυχὴ σοϕωτάτη καὶ ἀρίςη; maar het woord αὔη, als minder bekend aan de kopisten, heeft de meeste verbastering ondergaan, en er is nu eens ἁύτη of ἀυγὴ van gemaakt; dan weder schijnt men, tot opheldering, op den kant geschreven te hebben ξηρὴ: geene plaats toont dit duidelijker, dan die van plutarchus, in Rom. p. 36. A. αὕτη γὰρ ψυχὴ ξηρὴ ἀρίςη, καθ᾽
Ἡράκλειτον. Wij vreezen dus, dat peerlkamp aan de woorden van eusebius, die ook aan wesseling niet onbekend waren, een' zwakken steun heeft, en dat het beter is, de vulgata ruiterlijk op te geven, dan ze te wringen, of door eene hoogst twijfelachtige plaats van eenen anderen Schrijver te schragen. In het voorbijgaan merken wij aan, dat peerlkamp uit de bovengemelde plaats van plutarchus, en uit porphyrius, wel het een en ander had kunnen bijbrengen, om het placitum zelf op te helderen, uit den geest der Stoïcijnsche leer.
P. 331. Musonius zegt hier, dat men, bij het gebruik van voedsel, op velerlei wijzen kan zondigen: καὶ γὰρ ὁ παραπλείων ἤθη ἐσθίων, ἁμαρτάνει: vervolgens kan men zich te veel haasten, enz. De aangehaalde Grieksche woorden zijn oogenschijnlijk bedorven. Gesner had, in de plaats van ἤθη, op den kant zijner uitgaaf geschreven ἢ δεῖ. Schow wilde, volgens eenen Codex, ἢ χρὴ, en peerlkamp gist: καὶ γὰρ ὁ ἄρα πλέιον ἐσθίων, ἤδη ἁμαρτάνει. Maar wij werpen hier tegen in, dat de plaatsing van ἄρα, op die wijze, wat vreemd is, en dat de kraeht, die in ἤδη zou liggen, hier ongepast schijnt: immers is het overmatig eten de grosste der opgenoemde zonden! en, zoo wij ons niet geheel bedriegen, zou ἤδη door eenen climax moeten gevolgd worden. Wij willen ook iets wagen. Zou men niet kunnen lezen: καὶ γάρ ὁ παραπληρούμενος ἐσθιων ἁμαρτάνει? Wanneer men nagaat, op welke wijzen de oude kopisten verkortten, zal men misschien

{==203==} {>>pagina-aanduiding<<}
bevinden, dat er aldus geen geweld gepleegd wordt: de twee participia maken eene sierlijkheid, die in het atticismus ligt, en het werkwoord παραπληροῦν drukt volkomen uit een eten boven de verzadiging.
P. 335. λειότητα - σαρκὸς. Peerlkamp verandert het eerste woord in λευκότητα, en wij stemmen geheel in met deze vernuftige en geleerde gisfing.
Maar wij slappen van dit gedeelte onzer kritiek af. Wat wij aan te merken hadden, is, op zijn hoogst, een verschil van gevoelen, en geene afkeuring; integendeel, hoezeer, ook voor ons, vele plaatsen van musonius overblijven, die wij voor duister of bedorven houden, maar die wij hier niet kunnen aanvoeren, erkennen wij de verdiensten van peerlkamp, en gelooven, dat hij over dit gedeelte zijner afgewerkte taak tevreden mag zijn.
Wat wij boven reeds zeiden, dat peerlkamp eene uitgebreide belezenheid toont in de Schrijvers, die de voornaamste bronnen zijn voor de leer van zeno, hiervan trekken wij ook nu geen enkel woord in; maar wij kunnen toch niet ontveinzen, dat hij, in dit opzigt, onzen wensch niet geheel voldaan heeft. Ongetwijfeld zijn er vele plaatsen, waar hij de gezegden van musonius behoorlijk met redenering toelicht: zoo heeft ons, onder anderen, buitengemeen bevallen de noot op p. 304 sq. over de Socratische voorbeelden; maar er zijn er daarentegen zeer vele, waarbij hij slechts eene menigte aanhalingen opgeeft, die in geen onderling verband gebragt worden. Wyttenbach zeide van de noten van ruhnkenius op timaeus (vita ruhnk. p. 56.) sed etiam ut collectum his facultatibus apparatum cum perspicuitate, ordine ac delectu explicaret, et insigni prorsus et ad rem accommodata orationis elegantia ac venustate ornaret et quasi laetificaret. En de noten van wyttenbach zelven, waarom hebben zij, buiten hare geleerdheid, zoo veel aangenaams? Het ligt niet alleen in dien zuiveren, vloeijenden stijl, maar in het volle en afgeslotene in de redenering, waardoor iedere noot van belang een klein vertoog wordt. Men mag niet eischen, dat de uitgever van eenigen ouden Schrijver dien grooten Geleerde op zijde streve; maar zijn voorbeeld mag en moet toch, al is het in de verte, nagevolgd worden. Ons komt het voor, dat peerlkamp zijne lezers al te veel naar upton. ad epict., gataker ad anton, en naar de Manuductio van lipsius

{==204==} {>>pagina-aanduiding<<}
verwezen heeft. Hierdoor kon de Stoïcijnsche leer, zoo als zij, in den geest van musonius, gewijzigd werd, niet opgehelderd worden. Wij hadden, b.v., bij het hoofdstuk over het scheren van het hoofdhaar en den baard, wel eenige ophelderende aanmerking verwacht, ten minste meer, dan de aanwijzing van eenige plaatsen uit epictetus en lucianus, die reeds nieuwland niet over het hoofd gezien had. Deze en andere door peerlkamp aangehaalde Schrijvers waren gelijktijdig met musonius, of schreven na hem. Zou men dus niet hebben kunnen toonen, hoe het kwam, dat de ijver van den wijsgeer zich tot een onderwerp uitstrekte, dat beneden zijne waardigheid scheen te zijn? Zou het uit den aard van zijne voorschriften niet blijken, dat hij een dergelijk gesprek te Rome gehouden hebbe, waar, omstreeks dien tijd, de misduide leer van epicurus het mannelijke karakter der Romeinen geheel verbasterde? Zou dus dit hoofdstuk van musonius, en andere, waarin hij over de levenswijs handelt, niet heimelijk tegen de Epicuristen gerigt zijn? (*) Zouden de Grieken eene gladde kin wel
voor zoo verachtelijk en verwijfd meer gehouden hebben, sedert dat alexander zijne Macedonische soldaten den baard deed afscheren, om den vijanden geen greep te geven? Dit zijn eenige vragen in het wilde, maar wier gedeeltelijke beantwoording niet overtollig zou geweest zijn.
Over de juiste aanwijzing van alle die plaatsen van plato en anderen, welke musonius schijnt nagevolgd te hebben, zwijgen wij; maar dit stilzwijgen is eene volkomene goedkeuring. Het zou ons te ver weg brengen, indien wij hiervoor bewijzen aanvoerden. Wij willen alleen dit aanmerken, dat de uitgever van eenig oud Schrijver dikwijls met vrucht anderen kan aanhalen, die van lateren ouderdom zijn, en dezen nagevolgd hebben: dit kan dikwijls tot opheldering dienstig zijn; (peerlkamp zelf heeft dit, op vele plaat-
{==205==} {>>pagina-aanduiding<<}
sen, met oordeel gedaan; alleen dunkt ons, dat hij zijn doel gemist hebbe in de noot op p. 282. Musonius had de aarde de moeder en voedster der menschen genoemd. Nieuwland had een paar plaatsen uit xenophon en aristoteles aangevoerd, die hetzelfde van den landbouw zeggen, en peerlkamp gebruikt verder eenige woorden van dio chrysostomus, die niet veel ter zake doen. Waarom geen gebruik gemaakt van dezen laatsten redenaar, Or. XII. p. 386 sq. Edit. reisk., waar dit geheele denkbeeld op eene fraaije wijze uitgewerkt wordt?) maar het kan ook volstrekt overtollig zijn, wanneer dit doel, door eene dergelijke opstapeling van geleerdheid, niet bereikt wordt. Wauneer ik, b.v., plato lees, dan is het mij, voor het oogenblik, onverschillig, of en hoe latere wijsgeeren en sofisten eenige plaatsen van hem overgenomen of nagevolgd hebben; maar het is mij van belang, te weten, uit welke dichters hij soms de poëtische kleur van zijnen geheelen stijl of van enkele gezegden ontleent. Hiermede doelen wij op eene menigte plaatsen uit clemens al. door peerlkamp aangehaald, maar die niet altijd de denkbeelden van musonius toelichten.
Eindelijk toont peerlkamp veel geleerdheid, waar de tekst door Geschied- of Oudheidkunde moest opgehelderd worden.
P. 283. Hier redeneert peerlkamp grondig over het werkwoord καθῆσθαι, van de sofisten gebezigd. Ter loops waarschuwen wij, dat te dezer plaatse, in den tekst, p. 146. reg. 8, verkeerdelijk gedrukt is ἔσω in plaats van ἔξω. Ibid. wordt getoond, wie myson was. P. 284 handelt over aglaus psophidius. P. 288. hier wordt de Socratische redeneertrant scherpzinnig ontdekt. P. 293 maakt ons met vele personen bekend, die door musonius bedoeld worden, als lijdzamen onder beleediging. P. 300 legt het scherp gezegde van hermodorus aan de Efeziërs uit. Eindelijk (want wij moeten de maat niet te buiten gaan) op p. 315 wordt, op eene geleerde wijs, bewezen, dat εἰς τὰ ἔρια beteekent naar de wolwinkels.
In den tekst, p. 187, voert musonius een schoon gezegde van bion aan: ‘Gelijk wij een huis verlaten, wanneer de huisheer de huur niet ontvangt, en de deur wegneemt, het dak opent, den put sluit, zoo verhuis ik uit mijn ligchaam, wanneer de natuur, die het mij ten ge-
{==206==} {>>pagina-aanduiding<<}
bruike gegeven heeft, mijne oogen, ooren, handen en voeten onbruikbaar maakt.’ Hier heeft peerlkamp eene plaats uit den Axiochus van aeschines bijgebragt, die opmerkelijk is, en zijne noot, op p. 318, met meer geleerdheid smakelijk toebereid; maar wij missen de eigenlijk antiquarische uitlegging. Indien de vergelijking door musonius opgesrerd is, dan zal zij waarschijnlijk uit het Romeinsche regt moeten begrepen worden; is zij werkelijk geheel van bion, dan is eene dergelijke uitlegging niet aannemelijk; in allen gevalle zou eene kleine teregtwijzing niet overbodig geweest zijn.
Wij willen slechts nog één punt aanstippen. In het begin van het 3de hoofdst. I B. bij peerlkamp staat: ‘Eens kwam een der Koningen van Syrië bij hem (want er regeerden toen nog Koningen in Syrië, die aan de Romeinen ondergeschikt waren) en musonius sprak, onder anderen, het volgende met hem.’ In welk volgend gesprek dan bewezen wordt, dat de beoefening der wijsbegeerte vooral aan eenen Koning past. Over de aangehaalde periode nu stapt peerlkamp heen. Ondertusschen hebben wij ons niet kunnen beletten te vragen: wie was die Koning? Is dan musonius in Syrië geweest? of heeft hij dien Vorst elders ontmoet? Wij zullen, naar ons vermogen, die vragen kortelijk trachten te beantwoorden.
Na den dood van herodes den Grooten werd zijn rijk onder zijne drie zonen verdeeld. Het gedeelte, aan welks hoofd archelaus stond, werd, kort daarna, met Syrië, als een Romeinsch wingewest, vereenigd. Het gedeelte, waarover philippus, de tweede zoon van herodes, heerschte, onderging, bij zijnen dood, hetzelfde lot, en het werd mede, omstreeks 44 jaren na ch., in het Syrische wingewest ingelijfd. Over deze streken had caligula het bewind toegestaan aan agrippa, den kleinzoon van herodes, na wiens dood dat rijk aan deszelfs zoon agrippa II als leen geschonken werd. Zie joseph. B.J. L. III. C. 4. Onder vespasianus regeerde antiochus over Commagene, aristobulus over Chalcidia, en sohemus over Emesa. Jos. B.J. L. VII. C. 27. Hetgeen dus over de cijnsbare Vorsten van Syrië in het hoofdstuk van musonius staat, is waar, en wij hebben gezien, welke Syrische Koningen in het tijdperk van onzen wijsgeer leefden; maar met wien van deze Vorsten kan hij

{==207==} {>>pagina-aanduiding<<}
zich ouderhouden hebben? - Antiochus, de Koning van Commagene, werd, in het 4de jaar der regering van vespasianus, door caesennius petus, Landvoogd van Syrië, bij den Keizer aangeklaagd, dat hij zich aan het Romeinsche gezag wilde onttrekken, en zich met de Parthen vereenigen. Antiochus werd daarop voortvlugtig uit zijn rijk, en gevangen naar Rome gevoerd. Hij hield zich evenwel, op bevel van vespasianus, lang te Lacedemon op; terwijl ondertusschen zijne zonen, vernomen hebbende, hoe gematigd de Keizer zich gedroeg, zich naar Rome begaveu, en eerlang daar hunnen vader ontmoeteden. Zie jos. B.J. L. VII. C. 27. Heeft musonius met dezen Vorst te Lacedemon of te Rome gesproken? Het is waar, er is wel iets in den toon, en vooral in den afloop van het gesprek, dat tot deze gissing aanleiding geeft; maar zou de verhaler van hetzelve geheel uit het oog verloren hebben, in welken toestand de Syrische Vorst zich bevond? Zouden die schoone regeringslessen niet geheel ontijdig geweest zijn, en zou het niet min of meer merkbaar moeten wezen, in welke omstandigheden de Koning zich, tijdens dit gesprek, bevond? Van dit alles vindt men in het meergemelde hoofdstuk niets; maar de rede is gerigt als tot eenen regerenden Vorst, of eenen Prins, die voor den troon bestemd is. Het laatste besluiten wij hieruit: Musonius zegt, (p. 152) dat de menschen over regt en onregt oneenig zijn uit onkunde; zoo zij hierover even goed onderrigt waren, als over zwart en wit, koud en warm, enz. zou daaromtrent even zelden, als over deze laatste, tweedragt ontstaan: ‘Gij zijt niet geheel vrij van die onkunde, geloof ik (zegt hij), en
daarom behoort gij u op die wetenschap toe te leggen, dewijl het eenen Koning, boven alle anderen, betaamt, het regt te kennen.’ Hoe groot de παρρησία van eenen Stoïcijn ook mogt wezen, wij kunnen niet vooronderstellen, dat musonius deze taal zou toegevoegd hebben aan eenig regerend Vorst, veel minder aan den voortvlugtigen en mishandelden antiochus. De persoon, voor wien deze lessen nuttig konden zijn, was, naar onze meening, agrippa de Tweede. Toen zijn vader den geest gaf, bevond hij zich te Rome. Zie jos. Ant. Jud. L. XIX. C. 9. Volgens het verhaal van dezen Geschiedschrijver, was agrippa de Jonge toen zeventien jaren oud, τρεϕόμενος παρὰ Κλαυδί Καίσαρι (opgevoed wordende bij den Keizer

{==208==} {>>pagina-aanduiding<<}
claudius.) Zou misschien musonius zelf, onder het toezigt van den Keizer, de opvoeder van den jongen Prins geweest zijn? Het dunkt ons, in allen gevalle, hoogstwaarschijnlijk, dat hij het gesprek met dezen gevoerd hebbe: en, zoo men dit mag aannemen, behoeft men niet meer met nieuwland (Diss. p. 10.) te twijselen, of musonius onder augustus, dan onder tiberius geboren zij. Indien hij zelfs in het eerste jaar der regering van den laatsten geboren ware, zou hij slechts iets meer dan 30 jaren oud geweest zijn, toen hij dit onderwijs gaf: voorzeker nog geen ouderdom, om op zulk een' beslissenden toon als wijsgeer te spreken!
Wij geven het hier nedergeschrevene niet als eene onwederlegbare waarheid. Het sproot uit geene betweterij voort; maar uit den lust, om eene kleine bijdrage te leveren, ter juistere bepaling van den leeftijd van musonius. Hadde de Heer peerlkamp dit onderwerp niet voorbijgezien, wij houden ons verzekerd, dat hij iets beters, misschien iets zekerders, zou geleverd hebben.
Wij vergeven hem gaarne een uur pijn en moeite, die hij ons veroorzaakt heeft. Het zijn niet zoo zeer eenige min of meer zinstorende drukfeilen, die in den Griekschen tekst ingeslopen zijn; maar het is de noodlottige pagina 180, die wij bedoelen. Bij het lezen derzelve werden wij door twee geheel onverstaanbare plaatsen opgehouden. In de noten vonden wij niets: wij namen alle hulpmiddelen van uitlegging, en (zullen wij het bekennen?) reeds van verbetering of aanvulling bij de hand, toen wij, wat laat, op de gedachte kwamen, om den tekst met stobaeus te vergelijken; en zie! op reg. 2. waren overgeslagen de woorden: διὰ μὲν τῆς ὑπομενῆς τῶν ἐπιπόνων πρὸς ἀνδρείαν, en op reg. 7. van ond. de woorden: καὶ τοῦ σώματος ἀσκήματα καὶ τὰ ἴδια τῆς ψυχῆς.
De Latiniteit van den Heer peerlkamp vinden wij zuiver, eenvoudig en aangenaam: voorzeker geene geringe aanbeveling in een boek van dezen aard!
Eene naauwkeuriger aanwijzing der drukfeilen, vooral eene aanwijzing der noten met nommers, en bovenal een register, zouden ons welkom geweest zijn.
En nu leggen wij de pen neder. Hoe veel tegenspraak de Heer peerlkamp ook in deze beoordeeling van zijn verdienstelijk werk ondervonden hebbe, houde hij zich evenwel volkomen overtuigd, dat wij zijne kundigheden hoog waar-
{==209==} {>>pagina-aanduiding<<}
deren; dat hij, in ons oog, een' gewigtigen dienst aan de letteren bewezen heeft, en dat wij Haarlem geluk wenschen met eenen Rector, die, bij het gemoedelijk waarnemen zijner ambtsbezigheden, door de vruchten zijner eigene ledige uren, het vak der oude studiën helpt uitbreiden, en der Haarlemsche schole luister bijzet.




Reize naar Bengalen, en Terugreize naar Europa, van Jacob Haafner, volgens deszelfs nagelatene papieren uitgegeven door C.M. Haafner. Met Platen. Te Amsterdam, bij J. van der Hey. 1822. In gr. 8vo. XVI en 415 Bl. f 5-18-:

Wij vinden hier eindelijk het slot der reisverhalen van eenen man, van wien ook wel, als van ulysses, kan worden gezegd: ‘dat hij vele menschen, steden en zeden gezien heeft.’ Nog onlangs gaf zijn Zoon het begin dier reisverhalen uit, waarvan hij zelf bij zijn leven de ontmoetingen op de Oostkust van Indostan en op Ceylon had in het licht gegeven. Zoo vele vreemde avonturen, als eerstgenoemde werk, bevat dit deel niet; het loopt meest over haafner's (of hafner's) verblijf in Bengalen, nadat hij op eens, door schurkachtige beambten, zijn vermogen, en door een' rijken Mesties, een' juweelhandelaar, zijne geliefde verloren had, welke met genen was doorgegaan, waarna hij, op goed geluk af, de reis naar Calcutta ondernam, na te Tranquebar voor den post van Ondermeester bij de Deensche Zendelingen, te Madras voor dien van Boekhouder van den Equipagiemeester bedankt te hebben, en een' zwaren storm te hebben doorgestaan. Na in Bengalen bijkans tot wanhoop gebragt te zijn door gebrek aan bestaan, werd hij onverwacht uit den nood geholpen door eenen Engelschen inwoner van Calcutta, den Heer fowke, die hem met zeldzame edelmoedigheid behandelde, en eindelijk zelfs deel gaf in zijnen ongemeen voordeeligen juweelhandel. Tot bevordering van denzelven deed haafner nu eene reis, den Ganges op, naar Chintsura, en geest daarna de Geschiedenis van Bengalen, vooral deszelfs bemagtiging door de Engelschen, de beschrijving der voornaamste plaatsen (langs den geheelen Ganges), het luchtgestel, de voortbrengselen, den handel, den Ganges, de Mythologie der
Indianen omtrent dien stroom (en

{==210==} {>>pagina-aanduiding<<}
ook omtrent andere punten), de stad Calcutta, de Sunderbunds, of zandige, boschrijke eilanden aan den mond der hoofdrivier, enz. Wij vinden hier in een beknopt bestek nog al veel bij elkander, waartoe men anders de uitgebreide en kostbare werken der Britten moet naslaan. Haafner is en blijft altijd de vriend der Hindoes en de vijand der Engelschen, het laatste misschien met meer regt dan het eerste: want, hoewel hij door hunne plunderzucht op het Schiereiland veel geleden heeft, had hij daarentegen, in den akeligsten toestand, alles aan den edelmoedigen fowke, een' geheel onverpligten, kieschen weldoener, die zelfs zijn vriend werd, te danken, en kon dus onpartijdig zijn; doch voor de Hindoes werd hij misschien wel een weinig vooringenomen door zijne genegenheid voor eene schoone Indische Bayadere. Hoe het zij, hij tracht vergeefs hunne ongerijmde, gedrogtelijke fabelleer voor te spreken; hij kan zelfs niet nalaten, hun afschuwelijk gebruik van begraving in den Ganges, waardoor bijna pestziekten ontstaan, hoogelijk af te keuren (bl. 142, 143). Uit het gebed zelve der Braminen, 't welk haafner mededeelt, (bl. 210) blijkt, dat zij meer Pantheïsten op de wijze van spinoza of schelling, dan zuivere Theïsten zijn, gelijk haafner daaruit zoekt te bewijzen; en die zelfde Braminen verbergen zorgvuldig voor het volk de betere leer hunner oude Shasters (Veda's of Poeranâms), om hetzelve met bijgeloovigheden van allerlei aard te overladen. De fabelverhalen, ook in dit boek medegedeeld, dragen bijkans alle den stempel der ongerijmdheid aan het voorhoofd, b.v. dat
wegens Kopielo (bl. 231); en, zoo het zinnebeelden van hoogere waarheden moeten zijn, mogen wij die wel naauwelijks kenbare Carricaturen dier beelden noemen. Moesten nu, met de verbastering van den Godsdienst, ook de zeden niet slechter worden? Het is geweldig partijdig, dit bederf, een natuurlijk gevolg van den loop der zaken, met haafner (bl. 207) aan den invloed der buitenlandsche, ook Christelijke, veroveraars toe te schrijven. Alleen moedeloosheid en lafhartigheid mag daarvan het gevolg zijn geweest; maar die toomelooze wellust en dat moorddadige bijgeloof, waarvan de verbranding der weduwen en de opoffering der boetelingen onder de wielen van den zwarten Afgod te Jagernat slechts stalen opleveren, zijn toch wel geen gevolg van invloed der buitenlanders, maar uit den wortel, uit den geest van den lateren bedorven' Godsdienst

{==211==} {>>pagina-aanduiding<<}
ontsproten. Onbillijk is daarom ook de haat van onzen Reiziger tegen de Christen-Zendelingen, die zekerlijk (althans de Protestantsche) door de edelste en belangeloosste oogmerken gedreven worden, hoewel het hun wel eens aan menschkunde ontbreekt. Doch slaan, onzes inziens, de Doopsgezinde (Baptiste) Zendelingen den regten weg in, door eerst scholen voor de eerste kundigheden ten behoeve der jonge Hindoes op te rigten, waarin deze onderwijs bekomen, zonder dat men hun het Christendom opdringt. Maar natuurlijk moeten toch deze eerste beginselen der Europesche beschaving voordeelig werken op de ziel van den knaap, dien men van ter zijde wel eenige Christelijke denkbeelden zal weten bij te brengen. En wie zou zich niet hartelijk verheugen, bij meer dan 100 milloenen menschen de aanbidding van God in geest en waarheid, en de dienst van den Gekruisten, de afzigtige, wreede en zedelooze monsters te zien verdringen, voor welke men zich nog aan den Ganges en aan de Nerbudda ter neêr werpt?
Na twee jaren bij den Heer fowke te hebben doorgebragt, werd haafner, zoo het schijnt door onaangenaamheden, welke deze Heer om zijnentwil met zijne eigene bloedverwanten had, aangespoord, om Bengalen te verlaten. Hij begaf zich dan naar Masulipatnam, en deed vandaar die Reis in eenen Palanquin, wier beschrijving later door hemzelv' is uitgegeven, en waarvan wij ook destijds verslag gedaan hebben. Doch het verlies eener beminde deed hem besluiten, ook deze kust te verlaten, en zich naar Ile de France (Mauritius) te begeven. Niet onbelangrijk zijn de medegedeelde bijzonderheden wegens dit eiland; het verwondert ons slechts, dat de Schrijver geen enkel woord spreekt van den beroemden Roman Paul et Virginie, waarvan het meesterlijk en naar de natuur geschilderd tooneel op dit eiland is, en hetwelk den Schrijver, die met Frankrijk en Franschen in zoo vele betrekkingen stond, niet onbekend kan geweest zijn; te minder, daar Ile de France door dezen Roman wordt vereeuwigd. Treffend, met meesterlijke trekken geschetst, maar ijzingwekkend, is de beschrijving van den geweldigen orkaan, die op den 14 Januarij 1787 dat eiland bezocht (bl. 355 en verv.) Haafner ging vervolgens, daar deze orkaan ook zijne uitzigten aanmerkelijk beneveld had, met een Fransch schip naar Europa scheep, en vond aan de Kaap een lief meisje, dat hij gaarne zou, en ook wel kon, gehuwd hebben; doch zijne verbind-
{==212==} {>>pagina-aanduiding<<}
tenis werd door de zonderlingste reden, die wij nog ooit gehoord hebben, verhinderd, doordien zijne goederen onder in het schip gepakt waren, en de Kapitein die niet wilde lossen, weshalve er voor haafner niets overschoot, dan naar Europa terug te keeren, op hoop van, na den
verkoop zijner lading, in de armen zijner schoone terug te vliegen; doch in dit voornemen werd hij (waardoor, wordt niet gemeld) verhinderd: nimmer zag hij de Kaap noch zijn meisje weder. Eene schuldvordering op de Indische Regering werd hem nimmer uitbetaald; zijn vermogen ging in de Fransche sondsen, waarin hij hetzelve geheel of grootendeels schijnt belegd te hebben, verloren, en wij kunnen niet dan met deernis afscheid nemen van den man, die, na zoo vele rampen en tegenheden, zoo te land als ter zee, te hebben ontworsteld, nog in zijnen ouden dag, zoo 't schijnt, met bekrompenheid heeft moeten worstelen.
Daarin kunnen wij echter niet met hem instemmen, als hij met tegenzin en zekere minachting van zijn Europeesch Vaderland spreekt, als van ‘een gehaat land, dor en onbehagelijk, dat de Zon met schuinsche stralen maar spaarzaam verlicht, en hetwelk zij hare levenwekkende warmte in gierige haast doet gevoelen, waar zich de Hemel zelden in zijn azuur gewaad vertoont, maar het uitspansel staag met dikken mist en damp is bezwangerd.’ Vooreerst zou men hierop met addison, in zijnen beroemden brief over Italië, waar hij dat land met Engeland vergelijkt, kunnen zeggen, dat dit alles waar kan zijn, en toch de Vrijheid, dat koesterend gestarnte, door haren weldadigen invloed dit land verre verheft boven het schoone land der Zonne, door kruipende slaven bewoond. Maar dit land der Zonne zelve, wordt het niet door verzengende hitte bezocht? Schittert de Hemel ook gedurende de stormen der Moussons in Indië in zijn azuren gewaad, en doet hij dit nooit in ons land? Wie denkt hier niet aan de schoone zomers van 1818 tot 1822? En, daarenboven, wij worden hier zoo min door natuurlijke als door zedelijke monsters gekweld; wij hebben zoo min tijgers als clives, hastings en Braminen. Beklagen wij dus den man, wien zijne ongelukken, in Europa geleden, dien klaagtoon ontpersten; maar wachten wij ons toch, ons schoone en in allen opzigte gematigde Vaderland te verachten bij dat gloeijende gewest, waar het leven der menschen spoediger verteert, de wellust hen onweerstaanbaarder lokt, de ziekten

{==213==} {>>pagina-aanduiding<<}
hen sterker belagen, geene geregelde vrijheid hun bestaan verzekert en de waarde der menschheid doet gevoelen.
Haafner, in 1787 in Nederland teruggekeerd, deelde nog een oogenblik in de destijds blakende Staatsgeschillen. Hij werd, wegens het missen eener Oranje-kokarde, in Vriesland bijkans in eene bijt gedompeld, te midden van de strengste vorst, doch nog gelukkig door een' bezadigd' man gered, en kwam behouden te Amsterdam aan. Dit tooneel moet zekerlijk bij de gedweeheid zijner Indianen verbazend hebben afgestoken! Maar de Atheners ten tijde van demosthenes waren ook veel onrustiger dan de tegenwoordige Chinezen, en wie zou nogtans niet liever tot genen dan tot dezen willen behooren?
De Reis is met twee weluitgevoerde Platen versierd; een gezigt op de Ougly-rivier (den Wester-hoofdärm van den Ganges) en van twee Indianen, eenen Tsjobdaar en Peon.




Verhandeling over de Droogmaking der Haarlemmer-Meer; door F.G. Baron van Lijnden van Hemmen, Commandeur van de Orde van den Nederlandschen Leeuw, Lid van de Eerste Kamer der Staten-Generaal, enz. enz. enz. Met vier Kaarten en eene Plaat. In 's Gravenhage en te Amsterdam, bij de Gebroeders van Cleef. 1821. In gr. 8vo. XII en 324 Bl. f 15-:-:

Een kostbaar, maar een kostelijk werk, en bekend reeds genoeg aan zoo vele beoefenaren der Waterwerktuig- en Waterbouwkunde, in onzen leeftijd, gekenmerkt door groote plannen en kolossale ondernemingen van onderscheiden' aard, en den roem handhavende van een volk, welks voorgeslacht zoo vele wonderen van vlijt en kunst verrigtte, en welks helmers zong:

‘Natuur deed niets voor ons, ontroosde ons zelfs haar gunst; 
Al wat dit land ons toont, is arbeid, vlijt en kunst.’ 

Het kan aan elk bekend zijn, en het Haarlemmer-Meerboek van leegwater, maar vooral ook de Nederlandsche Jaarboeken van 1773 enz. behelzen verscheidene bewijzen, dat de verbazende vergrooting van het Haarlemmer-Meer, sedert lange reeds, der zake kundige mannen grootelijks be-
{==214==} {>>pagina-aanduiding<<}
kommerde, en spoedige voorziening tegen den meer en meer dreigenden nood deed wenschen. Vier jaren geleden verwierf het voornemen des Edelen Schrijvers, en van nog twee met hem eensgevoelende aanzienlijken, om het droogmaken van het Haarlemmer-Meer te ondernemen, (waartoe sedert bijna twee eeuwen ontwerpen zijn gevormd) zoo zeer de goedkeuring des Konings, dat zij verlof tot het beramen van een doelmatig plan verkregen, en tot het uitnoodigen hunner landgenooten tot medewerking en deelneming. Juist overeenkomstig den wensch des Schrijvers en zijner medestanders, werd door de Haarlemsche Maatschappij der Wetenschappen eene Prijsvraag omtrent dit onderwerp uitgeschreven, maar geen stuk, der bekrooninge waardig, ontvangen. Hadde de Schrijver zelf, die, sedert lang, aanteekeningen omtrent de droogmaking van het Haarlemmer-Meer had verzameld, zijn eigen daaruit gevormd ontwerp ingezonden, wie twijfelt aan de gave bekrooning zijner Verhandeling? Inderdaad, alles vereenigt zich hier, om dezelve den roem van voortreffelijkheid in hooge mate te doen verdienen. Grondige geleerdheid, aan de zedigste bescheidenheid gepaard; eene, allen omslag en praal ontwijkende, maar de zaken gepast en juist uiteenzettende voordragt; duidelijkheid, zoo verre de aard des onderwerps toelaat, die allerwegen toont, dat de Schrijver hetzelve rijpelijk overdacht heeft en volkomen meester is, en die elken lezer aangenaam onderhoudt; die lucidus ordo, die de gemakkelijkheid der lezing zoo zeer bevordert, en tot het begrip en de beoordeeling der voorgestelde zaken zoo ongemeen
dienstig is; onzijdigheid, ook bij alle blijken van eigene overtuigdheid aangaande de waarheid en waarde zijner meening, en die de kracht der overtuiging, welke de lezer steeds gevoelt, niet weinig versterkt; in één woord, alles, wat men in eene Verhandeling van deze soort billijk verlangen kan, vindt men hier bijeen; en wie verblijdt zich dan niet, dat de Heer van lijnden, daartoe vooral genoopt door het verschillend oordeel over de zaak der droogmaking, na de vruchtelooze poging der Haarlemsche Maatschappij, zich tot vernieuwd onderzoek gezet, en der natie zijn meesterwerk niet onthouden heeft, hetwelk, trouwens, haar zoo wel als hem tot eere strekt?
De Inleiding tot dit werk is, om er nu niet meer van te zeggen, juist geschikt, om de hoogste belangstelling in hetgeen volgen moet bij den lezer te verwekken. Die belang-
{==215==} {>>pagina-aanduiding<<}
stelling toch kan, na het lezender getuigenissen van d. klinkenberg en b. goudriaan, ariesz., aangaande de nuttige gevolgen der begeerde droogmaking, niet achterblijven, ten ware misschien bij den bevooroordeelden, die den gewonen kring zijner onderzoekingen niet wil te buiten treden. Bij de nuttige gevolgen, door gemelde twee Landmeters opgegeven, negen in getal, voegt de Schrijver nog andere; zeggende, ten slotte der Inleiding: ‘Het is daarenboven geene geringe zaak, eene som van zes à zeven millioenen guldens in omloop te brengen; dezelve moet in alle de aderen der maatschappij, waarin zij zich tot in het oneindige verspreidt, leven en beweging voortbrengen, en aan een aantal menschen werk en brood verschaffen, waardoor de armenkassen der naburige steden en dorpen eene aanmerkelijke verligting te wachten hebben.’
In vijftien Hoofdstukken handelt de Schrijver zijne zaak af.
Het eerste Hoofdstuk heeft ten titel: over de aloude gesteldheid der landen in Holland, en de droogmakerijen, die in dezelve volbragt zijn. Tot dit Hoofdstuk behooren twee Kaarten, welker eene den physieken staat van Holland vóór, en de andere dien na de droogmakerij voorstelt. Wel te pas gebragte belezenheid en geleerdheid kenmerken hier den meester, bijzonder daar hij uitweidt over de watermolens, wier eerste uitvinding hij, met groote waarschijnlijkheid, stelt ten jare 1408. Bijzonder belangrijk is dit Hoofdstuk (hetwelk ons niet verwondert, dat de Schrijver met zulke stijlverheffing eindigt) om de bijgevoegde lijst der droogmakerijen, die, in Noordholland, van 1440 tot 1645, 42,617 m. en 256 r., en, in Zuidholland, van 1614 tot 1820, 35,793 m. en 580 r. aan het water ontnomen hebben. Voor deze lijst alleen zegt gewis elk Nederlander den arbeidzamen en naauwkeurigen man dank.
Bij het tweede Hoofdstuk, waarin gehandeld wordt over den oorsprong en vergrooting van de Haarlemmer-Meer, en de onderscheidene plannen van derzelver droogmaking, behooren insgelijks twee Kaarten. De eerste stelt duidelijk de toenemende vergrootingen des Meers zóó voor, dat deszelfs onderscheidene staten daarop geschetst voorkomen; de andere, eene figurative Kaart, stelt de wijze voor, op welke de nieuwe polder zoude behooren ingerigt te worden. Het lust ons, het plan daarvan kortelijk op te geven. Het Haarlemmer- en het Kager-Meer, mede in de bedijking begrepen,

{==216==} {>>pagina-aanduiding<<}
eene oppervlakte van water beslaande, groot 20,872 morgens, waarbij nog 323 morgens van het Lutke-Meer moeten gevoegd worden, kan veilig berekend worden 20,000 m. deelbaar land te zullen opleveren. De nieuwe polder zoude in twee ongelijke deelen moeten doorsneden worden door eene Middelvaart, die van het Zuiden naar het Noorden loopt, op welke de dwarsvaarten en dwarswegen met een' regten hoek zouden aanschieten. Het Lutke-Meer moet ten middelboezem dienen, en wel zóó, dat het, met schotbalken kunnende afgesloten worden, nu eens met den boezem van eerste opmaling uit den binnenpolder, dan eens met den boezem van tweede opmaling gemeenschap hebbe, ja zelfs, indien het noodig zij, met den boezem van Rijnland. De boezem van eerste opmaling zoude eene ringvaart vormen op de helling van den bodem, nabij den tegenwoordigen oever des Meers, op eenen afstand van omtrent 30 roeden uit denzelven, deszelfs peil hebben op 10 voeten onder het Amsterdamsche, en met een' dijk van den binnenpolder gescheiden zijn, welke, even als deze vaart, den omtrek van den oever volgende, en met verscheidene rijen van olmen en populieren beplant, op eenen ring van 11 uren gaans, de schoonste vertooning zal opleveren. Deze vaart, dijk en notsloot zal eene oppervlakte van 238 morgens beslaan; de groote middelvaart, met zijne wegen of dijken, 156 morgens; twee groote wegen, den polder in de lengte doorsnijdende, 60, en de dwarsvaarten en dwarsdijken geene 400 morgens. - Zoo ordelijk zich dit Hoofdstuk aan het eerste aansluit, zoo gepast gaat het de ontwikkeling van het opgegeven plan, in de volgende, voor. Immers de opgave van onderscheidene plannen ter droogmaking des Meers, die van tijd tot tijd, laatstelijk in 1808, zijn gemaakt, bewijst voldingend, dat men de mogelijkheid dier droogmaking te allen tijde heeft erkend; en dit is, zoo als men zegt, een paal boven
water, te meer, daar die verscheidene plannen kundigheden en denkbeelden verspreid hebben, als nimmer nog bij soortgelijke ondernemingen, vóór derzelver aanvang, waren verkregen.
Maar - wij moeten ons bekorten.

(Het vervolg hierna.)


{==217==} {>>pagina-aanduiding<<}

Lorenzo de Valzini, der Bandieten Hoofdman in de Bosschen van Hongarijen. Niet vertaald. Met Platen. Te Rotterdam, bij M.J. Lelijvelt. 1821. In gr. 8vo. 292 Bl. f 2-12-:

Een roman van een vaderlandsch schrijver, en doorgaans wèl geschreven; dit is ons aangenaam. Het zijn echter geene vaderlandsche zeden of vaderlandsche tooneelen, waarvan zich de schrijver ter inkleeding zijner fictie heeft bediend; dit was ons minder aangenaam; maar zeer gelukkig is het, dat wel niets onnatuurlijker wezen zou, dan zoodanige roovergeschiedenis zich voor te stellen op onzen vaderlandschen grond.
Rooververhalen vallen juist niet zeer in onzen smaak; zij waren echter eenigen tijd de smaak van ons romanlezend publiek. Wij meenen evenwel, dat deze bandietenhistorie nu, om grooten opgang te maken, een weinig te laat komt. Immers, men heeft ons intusschen met roovergeschiedenissen van vreemden oorsprong rijkelijk voorzien; en wij vreezen, dat de lezing van dezelve meer kwaads dan goeds heeft gesticht. Zoodanig nadeel zoekt deze schrijver daardoor voor te komen, dat hij zijnen roover niet eindelijk nog aan de maatschappij teruggeeft, noch eenen eerlijken dood doet sterven, maar hij integendeel het welverdiend loon zijner gruwelijke misdaden ontvangt door den arm van den burgerlijken regter. Wij geven echter in bedenking, of de spoedige bekeering van het ondeugend mensch aan het slot des verhaals, en het zoo gereede toedienen van troost en hoop door eenen leeraar van den godsdienst, niet eenen even nadeeligen indruk maken kan? ja, welligt nog nadeeliger, dan dat langdurig en beproefd berouw, en vergoeding, zoo veel mogelijk, bij vele en moeijelijke opoffering, den lezer met den gebeterden booswicht weder verzoend hadde.
Aan schoone en treffende trekken ontbreekt het intusschen niet; en wij zeiden reeds, dat wij, over het geheel, het verhaal wèl geschreven vonden. Veel, echter, vonden wij hoogst onwaarschijnlijk. En wat het zedelijk doel betreft, hetwelk zeker genoegzaam uitkomt, zoo zou dit, meenen wij, meer nog bereikt worden, wanneer de brave, welopgevoede jongeling niet zoo spoedig en zoo geheel onnatuurlijk boos werd, en wanneer de verleider langzamer en met meerder list en moeite zijn doel had moeten bereiken. Ook hinderde het ons, dat zoo telkens, als de ondeugende man ons eenige

{==218==} {>>pagina-aanduiding<<}
hoop gaf op inkeer en terugtred, hij als 't ware alleen door omstandigheden in dat goede werd belet. Wij willen ons hart niet voor het medelijden met eenen booswicht ten eenemale sluiten; maar, en vooral in een verzierd verhaal, zien wij liever afkeer van de ondeugd, en gevoel van de eigene schuld des boosdoeners, in eenen hoogeren graad, dan wel het medelijden, opgewekt. Intusschen neemt dit geenszins weg, dat wij dezen roman onder de min schadelijke, en, voor de liefhebbers van dezelve, aangenaam onderhoudende roovergeschiedenissen, rangschikken. Het verhaal begint met eenen aanval op, en het verstrooijen van, de roovers; dan volgt de persoonlijke kennismaking met dezen hoofdman der bende, door berigt zijner vroegere geschiedenis; voorts de hereeniging, versterking, en het woeden dier bende in verwijderde streken; en eindelijk de val van den man van zoo vele gruwelen, door verraad, en den arm van het regt.




De laatste Levensdagen, Dood en Lijkopening van Napoleon Bonaparte, waargenomen en beschreven door zijn' Lijfarts, Dr. Archibald Arnott. Uit het Engelsch. Te Amsterdam, bij C.L. Schleijer. 1823. In gr. 8vo. 44 Bl. f :-11-:

Wij twijfelen geenszins, of dit boekje zal nog wel zijne lezers vinden. Wij zien er uit, (hetgeen wij echter ook nimmer betwijfelden) dat napoleon zijne nukken had, tot den einde toe behield, en naar niemands goeden raad luisterde. Als het hem niet naar den zin was, nam hij noch medicijnen, noch klisteer. Dat bonaparte wel zeker gestorven, en waaraan hij gestorven was, wisten wij reeds; maar het belangrijkste, dat men hier nu nog voor de nakomelingschap heeft te boek gesteld, is: hoe dikwijls napoleon in zijne laatste dagen stoelgang had, wat hij uitbraakte, en hoe dat uitgebraakte dan ook stonk. Jammer, dat niet deze of gene daarvan gedurende geheel zijn vorig leven boek heeft gehouden! Die intusschen naar dit een en ander nieuwsgierig is, kan met dit boekje tevreden zijn; want de Lijfärts geeft, wat hij kon. Het wekte, bij het telkens weifelende van den staat zijner gezondheid, bij ons omtrent hetzelfde gevoel, alsof wij tot den afloop van een' avontuurlijken Roman genaderd waren: telkens waren wij beducht,

{==219==} {>>pagina-aanduiding<<}
dat de groote Bandiet den dans nog weêr ontspringen, en alsdan zijne verschrikkelijke rol hernemen mogt! Ware evenwel de grimmige Beer, in de tegenwoordige krisis, die hij niet beleefde, losgeraakt en naar Spanje overgestoken, wie weet, of hij, in hooger hand, niet nog het werktuig ware geworden, om de zaak der Vrijheid dáár en elders te doen zegepralen?

Huisboekje voor Echtgenooten en Trouwgezinden. Te Amsterdam, bij Wijsmuller en Zoon. Forma minima. 52 Bl. f :-5-8

De zielen der menschen worden van jaar tot jaar kleiner; zoodat, als het zoo nog eenigen tijd voortgaat, wij eindelijk in het geheel geene zielen zullen hebben. Dit schreef de geestige sterne. En dan ook natuurlijk geene boeken. De schrijver van dit Huisboekje, tot welks beschouwing wij wel een vergrootglas behoeven, schijnt dit tijdpunt al zeer nabij te achten, en begint voor hetzelve boeken gereed te maken, gelijk de wakkere Tijl Uilenspiegel schoentjes en muiltjes voor den buitengewonen winter. De Lilliputtersfoliant, zoo groot als een halve pink, is echter, naar rato, met eene tamelijk kloeke letter gedrukt, en veelomvattend van inhoud. Na een fraai titelplaatje, waarop men een vrouwtje met de tien geboden ziet, en eene opdragt in blanco, hebben wij hier die wet des Heeren voor den Jood naar de Roomsche wijze verdeeld, en, in poëzij, naar de behoeften van gehuwde dwergen verknutseld en ingerigt. Voorts, even poëtisch, eenige huisregelen voor gehuwde mannetjes; dito dito voor dusdanige vrouwtjes; en, ten slotte, het berigt, dat dit fraaije werk op de miniatuurpers van g. van tijen en zonen, 1822, gedrukt is. Een rare inval, inderdaad! Is het omdat de huwelijkspligten, ernstig en uitvoerig behandeld, te lastig zijn, of omdat men niet gezet en serieus daarop meer behoeft te denken, dat men derzelver voorstelling tot zoo klein formaat doet inkrimpen, en daarbij dan nog in zulk rijm stelt? Wij voor ons, alhoewel wij zelve tegen folianten opzien, vermoeden, dat, zoo dit miniatuurtje, ook der miniaturen, op den tegenwoordigen miniatuursmaak eenen merkelijken invloed heeft, inderdaad het tijdstip niet meer ver af is, dat de zielen der lezers bijna tot op niets zullen zijn ingekrompen.


{==220==} {>>pagina-aanduiding<<}

Mevrouw Braafhart met hare Kinderen. Een Leesboek voor eerstbeginnende, door eene Kindervriendin. Te Amsterdam, bij C. Schaares. In kl. 8vo. 52 Bl. f :-4-:

Voor eersbeginnenden - voor kinderen van 4, 5 en 6 jaren - maar voor deze verstaanbaar, nuttig en goed. Mevrouw Braafhart heeft verstand, is eene waarlijk brave moeder; zij weet hare lieve kinderen zeer goed te leiden. Het boekje bevat zeer korte gesprekjes, en gaat in niets boven de kinderlijke vatbaarheid. Men geve het dus zoodanige kinderen gerust in handen.





Amsterdam, 10 Maart, 1823.

Den Redakteur der Vaderlandsche Letteroefeningen.

Mijnheer!

Ik was zeer verheugd over het zoo gunstig oordeel, dat mijne onlangs uitgegevene Leerredenen, ook in uw geacht Maandwerk, mogten ondergaan. Doch mijne tevredenheid werd niet weinig gestoord door de betuiging, bijna op het einde: Velerlei aanteekening van taal- en spelfouten laten wij onaangeroerd. Het is waar, deze ontevredenheid kon, in den eersten opslag, slechts mijzelven betreffen, en moest ik zelfs geacht worden dankbaarheid voor het bedekken mijner even aangeduide naaktheid schuldig te zijn. Maar nu volgt wederom, dat men toch iets, van meerdere aangelegenheid, in eene noot zal aanwijzen. En, waarlijk, ik vind daar ééne drukfout: wasemde, in plaats van wasemende. Er wordt wel van nog ééne melding gemaakt, namelijk de overtolligheid van het laatste woord in te zamen zijn (bl. 90, reg 1 van ond.); doch hier heeft Recensent mis gezien. De overige vijf zijn woorden, zegswijzen, en eene uitlating, die den beoordeelaar min smaken, of eenigzins onjuist toeschijnen. Hij heeft zijn gevoelen daaromtrent vrij, en kan gelijk hebben; doch men behoorde op eenen Schrijver geene blaam van slordigheid te werpen, door den onkundigen en oppervlakkigen lezer dusdanige bijzonderheden voor taal- en drukfouten, als enkele stalen van velerlei, te doen aanzien.
Vertrouwende, dat dit inderdaad het oogmerk niet is geweest, verzoek ik dezen in een eerstvolgend No. van uw Maandwerk te plaatsen, als eene soort van justificatie voor ons beiden. Overigens heb ik de eer te zijn,

Mijnheer!

Uw D.w. Dienaar
n. swart.





{==221==} {>>pagina-aanduiding<<}

Boekbeschouwing.

Verhandelingen over den Bijbel, door J.M. Schrant, Roomschkatholijk Priester, Ridder van de Orde van den Nederlandschen Leeuw, Hoogleeraar aan de Hoogeschool te Gent, en Lid van verscheidene letterkundige Genootschappen. Te Rotterdam, bij J.J. Thompson. 1823. In gr. 8vo. XIV en 179 Bl. f 2-8-:

De Predikant a. goedkoop, die, volgens zijne afscheidsrede van de Gemeente van Zonnemaire, zich reeds in 1803 aan den dienst van het Evangelie in Vlaanderen toewijdde, doch daarin door omstandigheden tot in 1815 verhinderd werd, had in dat zelfde jaar, gelijk wij in het zekere onderrigt zijn, den inval, om, even gelijk mourentorf's Bijbel in folio eene lijst bevatte van Bijbelteksten, die de Roomsche Kerkleer bevestigen zullen, - en waarop nog gedoeld wordt in de Voorrede voor het N.T. van mourentorf in gr. 8vo. door het Bijbelgenootschap bezorgd - ook zoo eene verzameling van teksten op te stellen, welke als een tegenhanger kon dienen. Hij moet zelfs met een' vriend, die ook een vriend van schrant is, reeds in dat jaar 1815 over die tekstverzameling gecorrespondeerd, en aanmerkingen daarop zich ten nutte gemaakt hebben. Onvermogen, om zoo iets voor eigene rekening te laten drukken, was de oorzaak, dat die verzameling tot in 1820 ongedrukt bleef liggen, daar geen der bestaande Genootschappen, al hadden zij het gewild, hem, volgens hunne grondwetten, kon ondersteunen. In dat jaar vond gemelde Predikant zich door bezuiniging in staat, zonder zijne huisselijke aangelegenheden te benadeelen, het voor eigene rekening te laten drukken, en had de dwaasheid (*), het in den

{==222==} {>>pagina-aanduiding<<}
boekhandel te doen. En dit werkje, en het berigt daarvan in den Protestant, heeft de gevoeligheid van Prof. schrant, zoo tegen dien Predikant, als tegen den Redacteur van den Protestant, en nog tegen een' anderen Predikant, die zich in denzelven met dat boeksken gemoeid, en een woord tot het hart van den Hoogleeraar gesproken heeft, opgewekt, dat hij, behalve een' boozen brief in den Godsdienstvriend, ook bovenstaande Verhandelingen heeft in het licht gegeven, over welker uitgave wij ons in meer dan één opzigt verblijden, daar dezelve vooreerst ons het welgelijkend portret des Hoogleeraars vertoonen, en tevens het gegronde van het beginsel, waarvan de Bijbelgenootschappen uitgaan, zóó doen gevoelen, dat wij gelooven, dat hij zijn doel, de totale ruïne der bestaande Bijbelgenootschappen, geheel zal verijdeld, en zoo, als 't ware, met eigene handen zijne glazen ingeslagen hebben.
Drie Verhandelingen vormen dezen bundel. De eerste heeft ten opschrift: De Bijbel het beste boek. Eene fraaije Verhandeling, die wij met genoegen - niet doorlazen - maar doorvlogen, om tot de volgende stukken te komen, en die ons schrant deed wedervinden, als een man vol hoogachting voor de gewijde Schriften, en dezelve onafhankelijk van het gezag van Rome bestuderende. Hoe gaarne wenschten wij, ter liefde tot den Hoogleeraar, te kunnen zeggen: zij bevat diens welgelijkend portret! Nu echter blijkt, zoo uit het Voorberigt, als uit de twee

{==223==} {>>pagina-aanduiding<<}
volgende Verhandelingen, dat zij slechts eenige trekken bevat, en dat men nog andere in hem ontdekken moet, om zijn welgelijkend portret te hebben.
De tweede Verhandeling heeft ten opschrift: De Bijbel niet de éénige en alleen toereikende bron der Openbaring. Kan schrant dat ter goede trouwe gelooven? Durft hij staande houden, is hij overtuigd, dat datgene, wat hij in de eerste Verhandeling als Geloofs- en Zedeleer heeft aangewezen, opregt geloofd en hartelijk beoefend, niet voldoende is, om den mensch, die zondaar is, tijdelijk en eeuwig gelukkig te maken? Met vernieuwde aandacht lazen wij deze Verhandeling, en vonden daarin niets, dan hetgene reeds bekend is, en niet eens gelet op alle de bedenkingen tegen zijne stelling, zoo als wij natuurlijk van een man als schrant wachtten, en moesten wachten. Is dat verstandig? Is dat eerlijk, Professor? Vooreerst toch wordt de staat des geschils niet goed ontwikkeld, en zaken met elkander verward, die onderscheiden zijn. Geen Protestant, die bevoegd is zijne gedachten mede te deelen, zal immer beweerd hebben, dat wij uit de boeken des N.T. zelve kunnen bewijzen, dat zij van derzelver Schrijvers zijn; integendeel voeren zij wel degelijk, tot bewijs, de getuigenis der oudheid aan voor de echtheid der Bijbelschriften; maar dit raakt het verschil niet, in de Verhandeling te behandelen. De getuigenis van vijanden des Christendoms komt even zeer te pas, en heeft des te meerdere waarde, daar die van geene partijdigheid te verdenken valt: maar niemand zal die getuigenis van vijanden eene bron van kennis der Goddelijke Openbaring noemen. Ten andere is niet op die twee gewigtige bedenkingen gehecht, welke de Hoogleeraar, die de Gesprekken en Brieven tusschen een Gereformeerd Predikant en een Roomsch Pastoor, te Dordrecht 1814 uitgegeven, gelezen heeft, aldaar gevonden heeft; namelijk, dat het voorval Joan. XXI ons aantoont, welke waarde mondelinge overleveringen hebben, en dat hoofdstuk reeds de noodzakelijkheid eener beschrevene openbaring, zelfs in der Apostelen tijd, doet gevoelen;

{==224==} {>>pagina-aanduiding<<}
en dat Petrus het noodzakelijk achtte, dat men na zijnen dood iets had, waartoe hij bij zijn leven slechts zijne mondelinge voordragt deed dienen. Welke beide bewijzen ons de ongegrondheid der overleveringen en de noodzakelijkheid van eene geschrevene openbaring zóó bevestigen, dat alle tegenbedenking kunstwerk is, hetwelk, hoe schoon het zich voordoe, van zelve als ongegrond moet vervallen. Mondeling onderrigt na der Apostelen leeftijd is een hulpmiddel, geene bron van kennis. De Hoogleeraar gevoelt zich ook magtig verlegen met Jezus uitvaren tegen de overleveringen der Farizeën, die door dezelve Gods gebod krachteloos maken. Had hij dien onfeilbaren Leeraar gevolgd, ach! hoe kon hij dan zijne Verhandeling voltooijen? Het is het bolwerk van het Protestantismus: dat overleveringen Gods gebod niet krachteloos mogen maken. Had Prof. schrant dit nu kunnen aantoonen ten opzigte van de Roomsche overleveringen, welk eene zegepraal voor zijn Kerkgenootschap! en welk een roem voor hem, bij de helden der duisternis! Maar nu, hoe is hij in het naauw! Hij moet toestemmen, ingewikkeld, dat er overleveringen bestaan kunnen, die geen gezag hebben; en welke is nu het kenmerk der echte? lees het bl. 121: ‘Niet wat door dezen of genen hier of daar geleerd, maar wat van de vroegste tijden af altoos, overal, en algemeen geloofd en uitgeoefend is, dat wordt als Apostolische overlevering geëerbiedigd.’ Ja maar, hoe kan de leek dat weten, die de Grieksche en Latijnsche Kerkvaders noch bezit, noch lezen kan in hunne taal? Maar wie kan toch zoo dom zijn, en zoo dom vragen? ‘In allen gevalle,’ laat de Professor volgen, ‘is er eene regtbank, die der Kerke, de zuil en grondvest der waarheid, waartegen de poorten der helle niets vermogen, vermits Jezus haar zijnen bijstand heeft toegezegd; een bijstand, welke tot aan de voleinding der wereld zal
voortduren.’ Welk eene petitio principii! Die Kerk is dan zeker de Roomsche Kerk, met uitsluiting van de Protestantsche en Grieksche afdeelingen, door de Kerk als ketters of Schis-
{==225==} {>>pagina-aanduiding<<}
matieken veroordeeld. Schrant kan zoo iets ter goeder trouwe schrijven en gelooven, die in den Bijbel die Geloofs- en Zedeleer vindt, welke Protestanten gaarne onderschrijven, en waarom hij den Bijbel het beste boek noemt? Waarlijk, dit zijn donkere trekken in het portret, dat hij van zichzelven gegeven heeft! De Protestant gaat met smart deze redenering des Professors na, gevoelt zich versterkt in het geloof aan dat grondbeginsel: dat de Bijbel de éénige regel is van geloof en wandel, en ziet met medelijden uit het Voorberigt van deze Verhandelingen, hoe 's mans bekende talenten en liberaliteit, en de uitgegevene Voornaamste Waarheden, enz. hem in zulk eene onaangename stelling, ten opzigte zijner vervolgzieke geloofsgenooten, hebben gebragt, dat hij heeft moeten schrijven hetgene zijne Kerk gelooft, op eene wijze, dat de dweepzieke vervolger van alwat liberaal is er maar weinig mede voldaan zal zijn.
Neen, Professor! Zoo lang de Roomsche Kerk regter en getuige te gelijk wil zijn in hare eigene zaak, en ons overleveringen opdringen, als Apostolisch, welke met de leer der Apostelen zoo zeer strijden, als de misse, de oorbiecht, het vagevuur, de vereering der beelden, of der Heiligen door beelden, de ongehuwde staat der Geestelijken, enz. enz.; zoo lang houden wij ons aan Jezus: gij hebt Gods gebod krachteloos gemaakt door uwe inzettingen, beschouwen het kerkelijk gezag van Rome als usurpatie, eerbiedigen het beginsel: de Bijbel de éénige bron van kennis in den Godsdienst, en de éénige regel van geloof en zeden, gelooven Jezus, als Hij zeide: zoo iemand wil deszelfs wille doen, die zal van deze leer bekennen, of zij uit God is, dan of ik van mijzelven spreke, Joan. VII:17, en laten vooral gelden hetgene gij zoo goed en waar zegt, bl. 46, 47: ‘Bij dit onderzoek komt het minder aan op redenering, dan wel op daadken; het geldt hier niet de vrage: wat wij kortzigtige menschen, die zoo vaak door den schijn bedrogen worden, voor het meest gepaste middel ter bewaring en verbreiding der geopenbaarde waarheden houden; maar

{==226==} {>>pagina-aanduiding<<}
wat God, in zijne ondoorgrondelijke wijsheid, als zoodanig, goedgekeurd hebbe.’ Eilieve, Professor, doe hulde aan de waarheid! waar hebt ge meer ware kennis en godsvrucht onder de kerkelijken en tevens onder de leeken gezien, in het Noorden bij de Protestanten, waarvan ge zoo velen kent, of in het Zuiden bij uwe geloofsgenooten? wat hebben de zoogenoemde overleveringen, en die regter, de Kerk, uitgewerkt bij hen, die voor geen geld ter wereld hun Roomsch geloof met het Protestantsche zouden verwisselen? Gij weet het: deïsmus, atheïsmus, ten minste praktisch atheïsmus betreurt gij, met regtgeaarde Protestanten, in de genen, die u nu omringen; en zoo daadzaken dus gaan boven redeneringen, dan kunt ge niet ter goeder trouwe gelooven, ‘dat God die overleveringen in zijne ondoorgrondelijke wijsheid goedgekeurd hebbe, als gepast middel ter verspreiding en bewaring der geopenbaarde waarheid:’ maar alleen om uwen goeden naam te redden bij heethoofdige Roomschen, die u in staat geloofden de Voornaamste Waarheden uit te geven, of aan de uitgave deel te hebben, moest gij, zoo goed gij kondet, het Roomsche beginsel verdedigen.
In eene derde Verhandeling betoogt de Hoogleeraar, dat de Bijbel niet dan ten deele een Volksboek is. Alwat zijn Hoogeerw. daarin zegt, zal wel geen Protestant ontkennen; maar de gevolgtrekking, dat de Bijbelgenootschappen dan een uittreksel, maar niet den geheelen Bijbel moesten verbreiden, gaat niet door, zoo lang het geneesmiddel erger is dan de kwaal.
Eene bloemlezing! Fraai laat zich dat hooren! Doch Prof. schrant heeft zich wel gewacht, dat denkbeeld te ontwikkelen, hetwelk, bij het minste nadenken, blijkt een ideaal te zijn, in dezen staat der Kerke niet te verwezenlijken. Wie zouden die bloemlezing doen? De Bijbelgenootschappen, die bijna alleen uit ketters bestaan, door de regtbank der Kerke als zoodanig veroordeeld? of de Roomsche Kerkvoogden? En waarom hebben die, door den onfeilbaren geest bezielde, mannen dat niet reeds lang

{==227==} {>>pagina-aanduiding<<}
gedaan? En zoo zij het deden, zouden zij dan in die bloemlezing wel de bloemen laten van de regtvaardigheid des geloofs, de aanbidding in geest en waarheid, en andere belangrijke bloemen meer, door de Hervormers uit Gods woord in handen gevoerd? En zoo wij dan verschillende bloemlezingen kregen? Ideaal dus! Neen, de Bijbelgenootschappen houden zich met wezenlijk uitvoerbare middelen bezig. De Bijbel, zonder menschelijke uitleggingen, maar in die vertaling, welke de lezer gezag toekent, zie daar een' uitvoerlijken en toegeeflijken maatregel. Eene bloemlezing voor te slaan, en de geheele Bijbelverspreiding, ook zelfs van gedeelten, den bodem in te willen slaan, is hetzelfde (*). Gelukkig, dat Prof. schrant dit niet in goeden ernst gelooft, indien men ten minste zijn geloof uit zijne daden mag opmaken. Immers, volgens bl. IX van het Voorberigt, gaat de vertaling van zijn N.T. ter perse; en volgens bl. 149 zegt hij in de derde Verhandeling, dat in den Brief aan de Romeinen, de Galatiërs en de Hebreën duistere en moeijelijke plaatsen voorkomen, waarop het gezegde van Petrus past. Zal de Professor er die uitlaten? o Neen! hij kan die in aanteekeningen ophelderen; maar hoe zou hij het dan gemaakt hebben in die 2000 exemplaren, welke men zegt, dat hij aan het Bijbelgenootschap zonder noten zou bezorgd hebben? en waarvan de steller dezer recensie eene proeve in duodecimo gezien heeft, welke bij het Secretariaat van het Bijbelgenootschap berust. Hoe het zij met deze afzonderlijke uitgave, de Correspondent van het Londensch Bijbelgenootschap berigt ons, dat het met de uitgave van 4000 exemplaren zonder noten voor dat
Genootschap slechts bij onderhandeling gebleven is. Intusschen lazen wij deze derde Verhandeling met groot genoegen, daar zij tevens een aantal plaatsen uit de Kerkvaders bevat, die het Bijbellezen aanprijzen, waarvan

{==228==} {>>pagina-aanduiding<<}
wij die uitwerking wenschen, dat ook schrant's vertaling door Katholijken gelezen worde!
De Lezer, welke deze drie Verhandelingen leest, of, die gelezen hebbende, na deze recensie herleest, zal, twijfelen wij niet, ons toestemmen, dat Professor schrant in dezelve zijn portret geleverd heeft, en met medelijden vervuld worden met den man, wiens talenten hem waardig maakten een Lid der Protestantsche Kerk te zijn, maar wiens omstandigheden, waarboven hij zich niet kan, welligt niet mag verheffen, hem noodzaken, stellingen te verdedigen, wier zwakheid hij zelf schijnt gevoeld te hebben, en waardoor hij bij zijne gelijkheid aan luther, wat zijne gelaatstrekken betreft, hem voor het overige hoogst ongelijk is in die trekken, welke vriend en vijand in dien Hervormer bewonderen moeten.




Les dangers des grandes villes, sermon par A.L.C. Coquerel, pasteur extraordinaire de l'église Wallonne d'Amsterdam, prèché dans le temple Wallon le 2 février 1823. à Amsterdam, chez S. Delachaux. 1823. gr. 8ve. 27 pag. f :-10-:

Eene geheel bijzondere omstandigheid heeft den Heer coquerel bewogen, deze Leerrede uit te geven. Het Voorberigt meldt ons, in weinige woorden, dat dezelve bij het hooren zeer verschillend is beoordeeld, en dat zij nimmer het licht zou hebben gezien, bijaldien de aanmerkingen, welke daarop gevallen zijn, alleen de keuze van den tekst en de behandeling van het onderwerp betroffen. Het is derhalve te zijner verdediging tegen zekere geopperde bedenkingen, dat Z. Eerw. zich verpligt geacht heeft, zijn werk ter algemeene kennis van het Publiek te brengen.
Schoon die bedenkingen ons onbekend zijn, en wij dus ook niet over het eigenlijk gewigt van de reden ter uitgave kunnen oordeelen, willen wij dezelve, met den Heer coquerel, gaarne als volstrekt dringend beschouwen, en twijfelen ook geenszins, of Z. Eerw. zou er anders

{==229==} {>>pagina-aanduiding<<}
niet aan gedacht hebben, om dezen zijnen kanselärbeid door den druk bekend te maken. Het is intusschen jammer, dat die reden heeft plaats gehad, daar, bij eene onpartijdige vergelijking van deze Preek met 's mans vroeger uitgegevene Leerredenen, dezelve, in ons oog, zijnen welverworven roem niet volkomen staande houdt. Immers noch de keuze van den tekst voor het onderwerp, noch de behandeling van dit onderwerp zelve onderscheidt dit stuk van eene voordeelige zijde. Ter bevordering van strenge eenheid, van hechten zamenhang en klemmende redenering, is het voorzeker noodig, dat men eerst eenen tekst uitkieze, en er dat denkbeeld uit afleide, 't welk dezelve eigenaardig en als van zelf aan de hand geeft; terwijl het kiezen van eene stof, en het zoeken van een' gepasten tekst daarvoor, veelal eenen nadeeligen invloed op de zamenstelling van eene leerrede moet hebben. Dit laatste nu is, naar het ons voorkomt, bij den Heer coquerel het geval geweest; en vandaar, dat tekst en onderwerp in geen, of althans in een zeer los verband met elkander staan. Wij althans verbeelden ons, dat geen kundig Schriftuurverklaarder in het kort verhaal van Mattheus XXI:10: Lorsque Jésus fut entré dans Jérusalem, toute la ville fut émue, disant: Quel est celuici? iets meer zal vinden, dan eene beschrijving van de opschudding, welke een zoo vreemde optogt als die van Jezus, in eene zoo groote stad als Jeruzalem, ten tijde van het Paaschfeest, natuurlijk moest verwekken, en meenen in het voorbeeld van de kleine steden, zoo als van Bethsaida, Kapernaum, Nazareth en Corazin, door den Leeraar zelv' aangehaald, een duidelijk bewijs te zien, dat het ongeloof in Jezus eene zaak was, afgescheiden van de woonplaats der menschen. Intusschen vindt zijn Eerw. in den tekst een blijk van het ongeloof der Jeruzalemmers aan Jezus; en oordeelt hij dit ongeloof mede daaruit te moeten
verklaren, dat zij in eene groote stad woonden. Dit geeft hem aanleiding, om van het onderwerp te spreken, op den titel der Leerrede vermeld; en de woorden: Jérusalem était une grande ville, et nous, M.F.,

{==230==} {>>pagina-aanduiding<<}
nous habitons une grande ville, banen den weg tot de behandeling van hetzelve.
De gevaren der groote steden worden gesteld, 1) in de gemakkelijkheid, waarmede men zijnen zondigen levenswandel aldaar kan bedekken, 2) in de gelegenheid, om er zijnen tijd ledig door te brengen, en 3) in de trotschheid, aan de bewoners van groote steden eigen. Wij erkennen gaarne, dat deze bijzonderheden op zichzelve vele schoone aanmerkingen opleveren, die op eene treffende wijze voorgesteld worden; maar het geheel heeft ons, als ontwikkeling van het opgegeven onderwerp, niet bevredigd. Behalve het eerste punt, schijnen ons de overige meer gezocht dan waar te zijn, daar eigene ondervinding ons geleerd heeft, dat kleine steden, naar evenredigheid, doorgaans meer lediggangers bevatten dan groote, en dat zekere kinderachtige ingenomenheid met, en belagchelijke trotschheid op, ingebeelde of wezenlijke voorregten meer het kenmerk is van de eerste dan van de laatste, waar de wereld en het menschelijk leven meer hunne groote tooneelen openzetten, en de geest zich gemakkelijker van zekere bekrompene gehechtheid aan nietsbeteekenende dingen kan losmaken. Het komt ons daarenboven voor, dat vele trekken uit dit tafereel op de hoofdstad van ons vaderland, hoewel in uitgestrektheid en bevolking met sommige andere wereldsteden gelijk staande, minder toepasselijk zijn. Amsterdam toch is niet slechts eene hoofd-, maar inzonderheid eene koop-stad; en, men moge er vrij wat van uitheemsche zeden hebben overgenomen, het is echter, voor zoo veel men ons verhaalt, nog niet zoo ver gekomen, dat de beschrijving der lediggangers, welke onder de tweede afdeeling voorkomt, (en waarbij wij ons de Parijsche desoeuvrés en Londensche dandys onwillekeurig herinnerden) aldaar doel treft. En dit is toch, bij de behandeling van zulk eene bijzondere stoffe, met zulk eene bijzondere toepassing gepredikt, een volstrekt vereischte. Bovendien mag men de trotschheid der bewoners van groote steden meer belagchelijk dan
zondig noemen, en verdient zij, onzes achtens, in geenen deele ge-
{==231==} {>>pagina-aanduiding<<}
lijk gesteld te worden met den geestelijken hoogmoed van den Farizeër in de gelijkenis (bl. 20.) Zou ook hetgeen, op bl. 21, over de mindere aandacht van den bewoner eener groote stad in eene dorpkerk gezegd wordt, wel meer zijn dan een trek van vernuft, die slechts eene schijnbare waarheid bezit? - Op de ontwikkeling van deze punten volgt eene korte toepassing, waarin het gezegde met nadruk en warmte aangedrongen wordt.
Over stijl en taal vermeten wij ons niet, stellig te oordeelen; de Redenaar spreidt hier dezelfde sierlijke en krachtige welsprekendheid ten toon, waardoor hij zich in ons land zulk een' grooten naam heeft gemaakt. Intusschen komen hier en daar trekken en wendingen voor, die, naar ons gevoel, grenzen aan hetgeen men gewoon is valsch vernuft te noemen, zoo als bl. 6: Ces rameaux couverts de feuilles, emblêmes de paix et de joie, voila les armes qu'il remet à ses amis, et leurs vêtemens qui couvrent la poussière du chemin, voilà les degrés de son trône!
Wij wenschen intusschen hartelijk, dat de Eerw. coquerel met de uitgave van deze Leerrede het voorgesteld oogmerk bereiken, en nog lang ten zegen voor zijne Gemeente werken moge!





De Beoefeningsleer des Christendoms, naar den Bijbel gehandhaafd, bij de wederlegging van het werkje van Mejufvrouw Maria Aletta Hulshoff, getiteld: Gevolgen der Voldoening; door Maria Hoogendorp. In 's Gravenhage, bij de Wed. J. Allart en Comp. 1822. In gr. 8vo. 193 Bl. f 1-10-:

Zoo voeren dan twee Jufvrouwen tegen elkander de pen, over de beoefeningsleer des Christendoms, of eigenlijk en vooral ook over eene godgeleerde stelling: het eindelijk al of niet zalig worden van alle menschen! Het moeit ons wel niet, dat meisjes de pen voeren; maar in het godgeleerde vak, en dan nog wel, dat zij daarover twisten, - dit hindert ons, en is, dunkt ons, de

{==232==} {>>pagina-aanduiding<<}
zaak van vrouwen niet. Zij konden, naar onze meening, zeer wel voor de gemeente zwijgen, en in eenen nederigen en stillen geest, die kostelijk is voor God, de Christelijke deugden beoefenen. - Mejufvrouw maria aletta hulshoff heeft den appel geworpen, die Mejufvrouw maria hoogendorp opvat; en, als zij die dan toch opvatten wilde, verdient zij lof, dat zij de taak, die zij op zich nam, met bezadigdheid en in eenen goeden geest heeft volbragt. Hare goede meening valt duidelijk in het oog; en eer heeft haar verstand en hart, dat zij het zoogenaamd lijdelijk Christendom niet dulden kan, hetwelk, namelijk, beweert, en hardnekkig tegen gezond verstand en Bijbel bij die bewering volhardt, dat het geloof onmiddellijk in het hart gewerkt wordt, zonder werkzaamheden der ziel omtrent de dierbare beloften Gods. Hare overtuiging is juist, dat zulk een gevoelen groote vertraging in kennis, geloof en godzaligheid veroorzaakt, en de deur voor een zorgeloos en ergerlijk leven openzet. Wij weten echter, dat dit gevoelen maar al te veel aanhangers gevonden heeft in vroegeren tijd, en dat dit geslacht bij ver of na nog niet is uitgestorven. Dat ook Mejufvrouw hulshoff hiertoe behoort, smartte ons; maar het leidde haar tot geheel iets anders, dan waartoe doorgaans de voorstanders van zoo iets geleid worden, die de leer de praedestinatie of voorverordinering ijverig aankleven en overdrijven, en een goed deel des menschdoms tot onherroepelijke verdoemenis geschapen en bestemd achten. De praedestinatie, in den meest harden zin, is ook wel haar grondslag; maar hare redeneringen brengen haar tot de slotsom: God neemt de uitverkorenen in dit leven, en de niet uitverkorenen na dit leven, zonder eenige pogingen van hunne zijde, op in zijne
liefdeärmen, en draagt hen ten Hemel in. Tegen deze stelling, die zij in het geschrift van hulshoff vond, verklaart hoogendorp zich ten sterkste, en wil de nimmer eindigende rampzaligheid als Bijbelleer aandringen. - Dit is geen onderwerp voor vrouwen, dachten wij al aanstonds bij het in de hand nemen van dit beekje, en meenden dit ter beoor-
{==233==} {>>pagina-aanduiding<<}
deeling van hetzelve ter neder te schrijven, zonder er iets meer bij te voegen. Dan, bij het, eerst doorbladeren, en daarna gezet lezen, bevonden wij echter, dat dit opstel de kennisneming der Hervormde Leeraren, die met voorstanders van het lijdelijke, en overdrevene denkbeelden van verkiezing en verwerping, dikwijls niet weinig te doen hebben, wel waardig is. Mejufvr. hoogendorp, die de praedestinatie in het geheel niet verwerpt, redeneert tegen de zoodanigen in eenen goeden, gemoedelijken toon, bondig en overtuigend; en het zou ons niet bevreemden, dat zij dezen en genen van zijne steile en ongegronde denkbeelden terugbragt. Jammer is het intusschen, dat zij Mejufvr. hulshoff maar niet geheelenal rusten liet, en, in stede van wederlegging, niet liever eene eenvoudige, gemoedelijke teregtwijzing der voorstanders van gezegd lijdelijk Christendom in de wereld zond. Maar zij heeft het nu eenmaal zoo verkozen; en wij wenschen, dat haar boekje nut zal doen. Voor welonderwezene en verstandig denkende vrienden van den Godsdienst, uit den beschaafden stand, was evenwel dit werkje geene behoefte.






Observations médicales, faites pendant les campagnes de Russie en 1812 et d'Allemagne en 1813, par le Chevalier Jos. Romain Louis de Kirckhoff. Dat is: Geneeskundige Waarnemingen, gedurende den Veldtogt van 1812 en 1813 in Rusland en Duitschland, enz. Tweede Uitgave. Te Utrecht, bij J. van Schoonhoven. 1822. In gr. 8vo. 306 Bl. f 2-12:

De stoute onderneming des laatsten Geweldenaars tegen het grootste der Europesche Rijken, die zijnen val moest voorbereiden, is niet slechts belangrijk voor den beoefenaar der Geschiedenis, maar zij is het ook voor den Arts, die den invloed van velerlei ziektewekkende vermogens op de bewerktuiging van het menschelijk ligchaam door

{==234==} {>>pagina-aanduiding<<}
nieuwe waarnemingen bevestigd, en den oorsprong der laatste oorlogspest nader wenscht te zien opgehelderd. De Ridder von kirckhoff, door vroegere geneeskundige schriften met roem bekend, levert ons hier eene reeks van waarnemingen, door hem, als ooggetuige, gedurende dien voor zijne togtgenooten zoo jammervollen Russischen veldtogt, opgezameld.
Het eerste gedeelte van dit geschrift behelst een kort verhaal der lotgevallen van het Fransche leger, en van de verschrikkelijke rampen, waaraan het bij zijnen aftogt was prijs gegeven; ook van de velerlei ziekten, die, door koude, gebrek en afmatting veroorzaakt, hetzelve meer nog, dan het zwaard des vijands, vernield hebben. Het tweede deel, voor den geneeskundigen lezer van meer bijzonder belang, bevat het berigt der merkwaardigste ziekten, die onder het Fransche leger geheerscht hebben, derzelver aard, kenmerken, voorzegging en behandeling; terwijl op sommige plaatsen ook, hetgeen bij de lijköpening gevonden is, wordt medegedeeld.
De Schrijver doet zich hier kennen als een bekwaam waarnemer der natuur, die, bekend met de schriften van eenen sydenham, stoll, pringle en andere beroemde Artsen, eene rationele empirie voor den éénigen weg tot waarheid houdt, en zich evenzeer van de slenterpraktijk van vele zoogenoemde Practici, als van de bespiegelingen der geneeskundige Sophisten verwijdert; als een man tevens, die grootheid van ziel genoeg bezit, om zijne dwalingen openlijk te belijden.
De kenteekenen der ziekten worden duidelijk opgegeven, en de geneeswijze is eenvoudig en doelmatig. Alleenlijk schijnt de Schrijver ons toe een te groot voorstander van braakmiddelen te zijn, wier gebruik hij in den aanvang der meeste ziekten aanprijst, ook in die van een' zuiver catarrhalen aard, waar zij, schoon somtijds en in bepaalde omstandigheden voordeelig, dikwijls, echter, om de zoo zeer vermeerderde irritabiliteit en neiging tot het ontstekingachtige, in het eerste tijdperk dier ziekten gewoonlijk aanwezig, allernadeeligst kunnen worden, en

{==235==} {>>pagina-aanduiding<<}
niet dan met de hoogste omzigtigheid moeten worden aangewend. Wij hadden dus wel gewenscht, dat de Schrijver, om het veelvuldig misbruik, dat er van die waarlijk heroïke middelen gemaakt wordt, zich te dezen aanzien meer bepaald had uitgedrukt. Ook in andere opzigten meenen wij op goede gronden van den Schrijver te moeten verschillen, zoo als in zijne betwijfeling van den contagieuzen aard der dysenterie; in zijn gevoelen, dat de pest en synochus en febris flava varieteiten zouden zijn van den typhus; een gevoelen, waartoe hem de nosologische systema's van cullen en pinel schijnen gebragt te hebben, welke, hoe veel goeds en bruikbaars zij ook bevatten mogen, echter met alle dergelijke classificatiën dat gebrek gemeen hebben, dat zij op symptomata gebouwd zijn, die, met den innerlijken aard der ziekten niet onmiddellijk verbonden, aanleiding geven tot eene symptomatische Geneeskunst.
Voor 't overige bedanken wij den kundigen Schrijver voor deze belangrijke bijdrage tot de kennis der legerziekten, welke eene plaats verdient naast de klassieke werken van van swieten en pringle, en welke wij inzonderheid in handen wenschen van allen, die in eenige betrekking staan tot den militairen geneeskundigen dienst van ons vaderland.





Ἱπποκρατὴς. Magazijn, toegewijd aan den geheelen omvang van de Geneeskunde, beschouwd als Wetenschap en Kunst, uitgegeven door C.A.L. Sander en G.H. Wachter, Pz. VIden Deels 1ste Stuk. Te Rotterdam, bij J. Hendriksen. In gr. 8vo. 95 Bl. f 1-2-:

Het voor ons liggend stuk van dit Magazijn is zeer belangrijk van inhoud. Eerst ontvangen wij eene waarneming van Dr. eickma, omtrent een zonderling aneurysma in de nederdalende groote slagader, waarbij de zak der slagaderbreuk niet alleen eene hartvormige gedaante

{==236==} {>>pagina-aanduiding<<}
had aangenomen, maar zelfs veel overeenkomst toonde met het weefsel des harten. Eickma deelt, bij deze gelegenheid, eenige aanmerkingen mede, omtrent de kenteekenen, door den beroemden kreisig aan de ziekten van het hart toegekend.
Hierop volgt iets over den Guineaschen huid-draadworm van Dr. reynhout, welke deze ziekte meermalen zelf heeft waargenomen en behandeld. Hij toont duidelijk aan, dat dezelve niet ontstaat door het indringen van het insekt, of deszelfs ei, in de bloote huid der Negers, maar vooral bij het drinken van ongefiltreerd boschwater, waarin reynhout beweert, dat de kiem van dezen worm zit. De redenen, voor het aannemen van dezen oorsprong der ziekte bijgebragt, komen ons zeer gegrond voor; maar wij zouden echter het dier zelf nog niet voor een Gordius verklaren, omdat men dergelijke veel in de wateren daar ter plaatse vindt.
Dr. kist deelt ons eene welgeslaagde behandeling van zeer verouderde syphilitische zweren aan het been mede, waarbij het inwendig gebruik van Mur. hydrarg. met kamfer en opium, en decoct. lignor., zonder uitwendige middelen tegen de kwaal, alles afdeed.
Het stukje wordt besloten met eene, zoo veel wij kunnen nagaan, welgeslaagde vertaling van eene belangrijke verhandeling van den Engelschen Heelmeester mathias, over de kwikzilverziekte. Uit bijgebragte plaatsen van onderscheidene Engelsche Schrijvers toont hij, dat die ziekte door hen (van anderen zwijgt hij) niet zeer naauwkeurig behandeld is, hoewel zij derzelver aanwezen allen erkennen. Mathias telt, onder de oorzaken, eene verkeerde wijze, om de kwikcuur in 't werk te stellen; overbodig gebruik van kwikzouten; aanwending van kwiken andere prikkelende middelen op de venerische zweren zelve; gemis van de eigenaardige werking des kwiks op mond- en speekselklieren; nadeelige werking van vochtige en koude lucht, gedurende de kwikcuur. Hij toont voorts aan, dat deze ziekte altijd en alleen een gevolg is van nadeelige werking der kwikmiddelen, geheel eigen-
{==237==} {>>pagina-aanduiding<<}
aardig, en geene wijziging van klierziekte of scheurbuik; ook wijst hij nader het onderscheid aan van kwikzweren, venerische zweren en kankerzweren, doende de eerste zich vooral kennen door eene bijzondere geneigdheid tot oppervlakkige genezing, zoodat zij telkens weder openbreken. Hij onderscheidt de ziekte in drie tijdperken, waarvan het gemeenschappelijk karakter is, dat het kwik ophoudt op de venerische smetstof te werken, schoon zij nog aanwezig is, en dikwijls nog plaatselijke verwoestingen te gelijk met het kwik aanregt. Wij verlangen naar het vervolg.




Het Leven en de Regering van Elizabeth, Koningin van Engeland; door Lucia aikin. Uit het Engelsch en Hoogduitsch. IIde Decl. Te Amsterdam, bij J.C. van Kesteren. In gr. 8vo. VIII en 339 Bl. f 3-5-:

Het eerste Deel van dit belangrijk en aangenaam geschreven werk hebben wij vroeger doen kennen. Het tweede bevat de Regering van elizabeth van 1573 tot 1603, het jaar van haren dood, en dus de laatste 30 jaren derzelve. Doorgaans is de toon onzijdig en bedaard: men verbloemt de talrijke gebreken der maagdelijke Koningin niet; maar toch schijnt Miss aikin door de schitterende grootheid van de heldin harer kunne en van haar land een weinig te zeer weggesleept te zijn, om de diepe boosheid van haar hart, bij zoo menige gelegenheid, en vooral bij het Regtsgeding van maria van Schotland gebleken, in het regte licht te plaatsen, en het boek eindigt met eene schitterende lofspraak. Nogtans is dit werk, hetwelk zich minder met de uitwendige staatsbetrekkingen, dan met de binnenlandsche zaken, en vooral met het Hof en den persoon zelven van elizabeth bezig houdt, gewigtiger voor de kennis harer geaardheid, en die harer voornaamste Staatsdienaars, dan algemeene Geschiedenissen van Engeland, hoe belangrijk ook, en hoe zeer uit de pen van eenen hume of rapin gevloeid. Onder anderen komt één trek daarin uit, die voor de

{==238==} {>>pagina-aanduiding<<}
kennis van het menschelijke, vooral van het vrouwelijke, hart niet onbelangrijk is. Het is Koningin elizabeth's zonderlinge huwelijkshaat, niet alleen voor zichzelve, (dit zou toe te geven zijn) maar ook in anderen. Met den grootsten tegenzin zag zij het huwelijk der Geestelijken in haar gebied; zeer gaarne zou zij hetzelve, als Opperhoofd der Engelsche Kerke, verboden hebben, doch waagde zulks niet, bij de stemming der gemoederen, en omdat zij de goede gezindheid der Protestanten volstrekt noodig had, om staande te blijven. Maar dit was het niet alles. Bij het afnemen harer bekoorlijkheden misgunde en belette zij aan elk, die met haar in naauwe betrekking stond, het genot dier jeugdige huwelijksliefde, die zij zich nu eenmaal ontzegd had, en misschien in 't geheim begon te wenschen, dat zij zich niet mogt ontzegd hebben. Men leze op bl. 45 van dit Deel hare verfoeijelijke handelwijze omtrent een harer kamermeisjes, die zij, kort na het mislukken van haar eigen huwelijk met anjou, tot eene bekentenis van hare liefde uitlokte, de toestemming des vaders daartoe verwierf, en haar toen eensklaps ter neêrsloeg met het woord zottin, en de aankondiging, dat zij nooit over hare hand zou mogen beschikken. Zij ontzag zich zelfs niet, in hare gramschap, de natuurlijkste regten te schenden, waarover geen Monarch op Aarde mag beschikken. Wij hebben in het vorige Deel reeds gezien, dat zij het huwelijk van Schotlands Koningin met darnley zocht te beletten. Toen haar gunsteling leicester met de Gravinne Weduwe van essex getrouwd was, kende hare woede geene grenzen; zij liet leicester dadelijk in hechtenis nemen, en meende hem naar den Tower te doen brengen. De vrouw bleef steeds een voorwerp van haren openlijken haat (bl. 26.) Twaalf jaren later (1590), toen
elizabeth reeds 57 jaren oud was, moest haar nieuwe gunsteling essex zijn wettig huwelijk met de dochter van den beroemden walsingham verborgen houden, om den toorn zijner Gebiedster te ontgaan (bl. 160.) Raleigh, een ander harer Hovelingen, die ook in hare

{==239==} {>>pagina-aanduiding<<}
gunst deelde, had eenigen tijd later een' minnehandel met eene harer staatjuffers, en was bereid, het meisje door het huwelijk te eeren; de Koningin zette hem en zijne beminde gevangen, en liet den eersten niet los, dan tegen een rantsoen van tachtigduizend p. st., het aandeel zijner prijsgelden van een rijk Spaansch schip. Welk eene laagheid! Een andere Hoveling, robert cary, had, met toestemming zijns vaders, eene bemiddelde weduwe getrouwd; hij viel in ongenade, moest het Hof mijden, en werd met moeite, niet zonder eene hevige berisping, weder aangenomen (bl. 184-188.) - Voegt men nu bij deze trekken het despotieke karakter van elizabeth; hare beurtelingsche en somtijds gelijktijdige vervolging der Puriteinen (later Presbyterianen en Independenten) en der Roomschgezinden; het verfoeijelijke gedrag jegens lieden van de laatstgenoemde gezindte, die men in een' valstrik lokte, om hun op de pijnbank de bekentenis hunner betrekkingen tot maria stuart af te persen (bl. 59); het schijnheilige gedrag van elizabeth tegen die ongelukkige Koningin zelve, die zij zoo gaarne wenschte uit den weg te ruimen, doch om harer eer wille niet durfde, tot zij eindelijk de schuld van het uitgevoerde doodvonnis op den ongelukkigen Staatssecretaris davison kon werpen, en dezen als zoenoffer voor haren goeden naam kon doen lijden (bl. 97); (*) hare geweldige
tirannij ten aanzien der Parlementsleden, die maar eenige verbeteringen durfden voorslaan, en daarvoor afzetting, vervolging, gevangenis moesten verduren; haar stellig verbod aan die leden, om te zeggen, wat hun slechts inviel (bl. 201-204); hare luchtige denkwijze omtrent den Godsdienst (zij raadde de Nederlandsche Gezanten

{==240==} {>>pagina-aanduiding<<}
aan, om in de mis te gaan, als in eene komedie; het was der moeite niet waardig, daarom te vechten, bl. 8): dit alles zet, onzes achtens, het karakter van elizabeth in een zeer hatelijk licht, hetwelk bezwaarlijk door hare vastheid van besluit, haren moed, het bevorderen van tucht en geregelde zeden aan haar Hof, en hare schrandere kunst van regeren overschenen wordt. Aan den anderen kant is Miss aikin, zoo het ons voorkomt, een weinig te eenzijdig tegen maria stuart. Haar aandeel in de laatste zamenzwering (van babington), die toch nog bij de Geschiedschrijvers een problema is, wordt hier als ontwijfelbaar voorondersteld; men geeft zelfs niet onduidelijk te kennen, dat elizabeth geen verwijt zou verdiend hebben, zoo zij het vonnis des doods, zonder omwegen, dadelijk na de uitspraak had laten voltrekken (bl. 87.) Daarenboven zijn de uitdrukkingen onzer Schrijfster, bij de vermelding van maria's uiteinde, van hardheid niet vrij te pleiten. ‘De opmerking is, zegt zij, van gewigt, dat zij liever met het zegevierend masker eener martelares voor haren Godsdienst, dat zij aannam, dan met de zachtmoedigheid van een slagtoffer of het berouw eener misdadige wilde sterven.’ Wij gelooven voor ons zeker, dat maria, die ijverig Roomsch en niet zonder dweepzucht was, ter goeder trouwe waande, dat zij als martelaresse voor haar geloof stierf: het is zeer liefdeloos, de ongelukkige nog in hare laatste oogenblikken als schijnheilige te beschouwen; dit toch was niet haar, maar elizabeth's karakter.
Voor 't overige bevat dit Boek verscheidene belangrijke en wetenswaardige bijzonderheden, niet enkel tot elizabeth's persoon, maar ook tot haren tijd en Regering betrekkelijk. Wij zien op bl. 20 en verv. eene aardige beschrijving der feesten, door de stad Norwich bij het bezoek van elizabeth gegeven, en die wel den ongekuischten, stijven smaak dier tijden verraden; het is merkwaardig, in die toenmaals zeer aanzienlijke fabrijkstad, reeds in 1578, eene Nederlandsche Hervormde Ge-
{==241==} {>>pagina-aanduiding<<}
meente te ontmoeten, die den Godsdienst in hare moedertaal waarnam, en welker leden verscheidene fabrijken uit Nederland derwaarts hadden overgebragt. ‘Deze toeneming van ondervinding en nijverheid bragt weldra Engelands wollen manusacturen tot een' graad van volkomenheid, die in vroeger tijden geheel onbekend was, en met woeker het land de uitoefening van openbare gastvrijheid weder betaalde’ (bl. 21.) Ook elders vinden wij eene beschrijving van zonderlinge hoffeesten (bl. 37.) Reeds onder elizabeth leefde een smith, Schrijver van Engelands Nationalen Rijkdom, en dus, als Staatshuishoudkundige, de voorlooper van zijnen lateren, meer beroemden naamgenoot, den Schrijver van den Rijkdom der Natiën. Van welke verfoeijelijke middelen zich de Jezuiten bedienden, om tot hun doel te geraken, of zich bij teleurstelling te wreken, zie men op bl. 219. Met regt was de Natie daarover ten hoogste verbitterd, en te meer verkleefd aan hare Koningin.
Het is merkwaardig, dat elizabeth, in weerwil harer talrijke gebreken en ondeugden, toch tot aan haren dood bij de Natie zoo bemind was, en nog tot op dezen dag bij dezelve in de hoogste achting staat. Welke is daarvan de oorzaak? De groote bekwaamheid van elizabeth, om den geest des tijds te kennen, en dien harer Onderdanen, hoezeer zij ook den schijn, en soms het wezen, van Despotismus aannam, na te volgen en te huldigen. In het schoonste licht van haar leven vertoonde zij zich tijdens den bedreigden inval der Spaansche, zoogenaamde onverwinnelijke Vloot, in 1588, tot herstelling van bijgeloof, Jezuitismus, Inquisitie en slavernij in Engeland; terwijl te gelijk het Heilige Verbond (la Sainte Ligue) in Frankrijk een leger des geloofs tegen hendrik III en de Protestanten op de been bragt. Toen wedijverden Koningin en Volk in pogingen tot behoud van 's lands onafhankelijkheid. Onsterfelijke eer zal altijd den naam van elizabeth bekroonen over de heerlijke aanspraak, die zij aan het burgerleger te Tilbury deed, een meesterstuk van welsprekendheid en van harte-
{==242==} {>>pagina-aanduiding<<}
lijk vertrouwen van een' Vorst op zijn Volk (bl. 130, 131.) Ook weet men, dat de Almagtige zelf de pogingen der vrijheidsvrienden bekroonde, en dat de nederlaag en vernieling der Armada, deels door de schepen der Engelschen en Nederlanders, deels door stormen, de constitutionele Regeringsvormen en eene redelijke burgerlijke en godsdienstige vrijheid in Europa heeft in stand gehouden. Eene bijkomende, door velen niet eens opgemerkte, omstandigheid is deze, dat men aan de Spaansche expeditie, die zulk eene levendige belangstelling en zucht
naar nieuwstijdingen inboezemde, het eerste nieuwspapier, den Engelschen Mercurius, te danken heeft, die in April 1588 uitkwam (bl. 135); van welken kleinen aanvang zich de menigte dagbladen en staatkundige tijdschriften dagteekent, wier invloed op de staatkundige gesteldheid der Oude en Nieuwe Wereld zoo onoverzienbaar groot is.
Wij hebben in dit boek, dat in de vertaling wel blijken van Engelschen oorsprong draagt, geene misslagen van belang gevonden, behalve de verkeerde vermelding, op het jaar 1577, van Koning karel IX van Frankrijk, die reeds in 1574 was overleden; het moet zijn hendrik III.




Verhandeling over de Droogmaking der Haarlemmer-Meer; door F.G. Baron van Lijnden van Hemmen.

(Vervolg en slot van bl. 216.)

Had de Haarlemsche Maatschappij hare Prijsstoffe in verscheidene onderdeelen voorgesteld, de Schrijver dezer Verhandeling volgt nu, in verscheidene hoofdstukken, geleidelijk die afdeelingen. Zoo handelt hij, in het derde Hoofdstuk, zeer beknopt, over de uitgestrektheid, die aan deze droogmakerij zal moeten gegeven worden; het vierde, over de Ringvaart om het droog te makene Meer, d.i. over hare noodzakelijkheid en breedte. Het vijfde Hoofdstuk handelt over den Ringdijk, te regt niet, gelijk in vorige plannen, hooger genomen dan de ringdijken der droogmakerijen in Rijnland, en bepaald op 2½ voet boven Amsterdamsch peil.

{==243==} {>>pagina-aanduiding<<}
Daar nu de hoogste stand van Rijnlands boezemwater, sedert het bestaan der Katwijksche sluizen, slechts 8 duim beneden hetzelve was, is deze hoogtebepaling zeker hoog genoeg; maar men wete, dat zij naar de gewone bepaling der ringdijken in Rijnland is geschikt. Ongelijk uitvoeriger is het zesde Hoofdstuk; maar het is tevens van uitstekende belangrijkheid. De zaakkundige leze en herleze het, en hij zal den geleerden Schrijver bewonderen. Het handelt over de werktuigen, waarmede de droogmaking zoude kunnen volbragt worden; en wij meenen, dat hier niets ontbreekt. Eene fraaije Plaat, bij de Kaarten in de Portefeuille gevoegd, strekt tot opheldering, en wel vijf uitslaande Tabellen en verscheidene vergelijkende berekeningen enz. voltooijen de duidelijkheid der geleerde ontwikkelingen van den Schrijver. Na redenen te hebben gegeven, waarom hij de gewone stoomtuigen veel beter oordeelt tot het droogmaken des Meers, maar evenwel in derzelver gebruik vele zwarigheid vond, treedt hij in een onderzoek, hetwelk hij te regt vleijend voor onze nationale eigenliefde noemt, of er geen ander werktuig zoude zijn uit te vinden, van hetwelk men zich, bij mindere krachtverspilling, meerdere uitwerking zoude mogen beloven. Dit onderzoek geeft aanleiding tot de beschouwing van het verbeterd schijfrad, den open' vijzel, het staand en het hellend scheprad. De slotsom dezes onderzoeks, en dien naam verdient het ten volle, is deze: stoomtuigen, vereenigd met hellende schepradmolens, bij welke eenige tonnen-vijzels geplaatst zijn, behooren in werking gebragt te worden. In de nabijheid der sluizen te Halfwegen, op drie dijken door de keel tusschen het bosch van Zwanenburg en den Raasdorpschen wal te leggen, zijn dezelve het voegelijkst te plaatsen, en
wel op elken dijk zes stoomtuigen, met de, daar vereischte, waterwerktuigen, waarvan de eerste rij tot 48 duimen, de tweede tot 10 voeten, en de derde tot 16 voeten het Meer uitmalen zal. Deze werktuigen zouden, op 6 voeten hoogte, 600 tonnen water in de minuut uitmalen, en de stoomtuigen slechts 300 ℔ steenkolen in een uur behoeven. Meer kunnen we uit dit Hoofdstuk niet opgeven, dat, gelijk de gansche Verhandeling, niet op aangenomene begrippen, maar op waarhemingen en proeven gebouwd is; en het zoude ons zeer verwonderen, dat niet elk bevoegd beoordeelaar aan van lijnden's betoog hier de meestmogelijke blijkbaarheid zal toekennen. Het zevende Hoofdstuk is zeer kort,

{==244==} {>>pagina-aanduiding<<}
handelende over de sluizen in den Ringdijk, en de doorvaart der aangrenzende plaatsen. Alleen van het eerste teekenen wij op, dat aan de Kaag, Hillegommerbeek, Mond van het Spaarn, Nieuwe Meer, Kerkvaart te Aalsmeer, en de Oude Wetering, sluizen met dubbele kolken en drie paar deuren gevorderd worden, en nog drie enkele met twee paar deuren, als bij de Oude Wetering, bij de Oostender Vaart, en bij de Aalsmeersche Kerkvaart. Het achtste Hoofdstuk heeft tot onderwerp de inwendige inrigting dezer droogmakerij; en hier redeneert de Schrijver over de verdeeling en schikking der landen in dezeive, de deelgenootschap in deze onderneming, en, dewijl de Meerpolder eene inrigting moet ontvangen, als in Holland nergens bestaat, over de kunstbewatering door middel der kanalen, en over de uitwatering, vooral te Katwijk en bij het huis Zwanenburg. Eindelijk worden de kosten der voorgestelde manier van waterontlasting vergeleken met die, welke andere polders moeten dragen. Alles geschiedt op eene wijze, die van des Schrijvers, op het minste oplettende, naauwkeurigheid en arbeidzaamheid evenzeer getuigt. Het negende Hoofdstuk, dat den Schrijver veel onderzoek moet hebben gekost, loopt over de waarschijnlijke kosten dezer droogmaking. Hier gaat eene opgave van vroegere berekeningen vooraf, uit welke blijkt, hoe veel meer kosten, voor het een en ander, toen vereischt werden; dan worden de redenen der thans, voor minder kosten, uitvoerbare onderneming aangewezen, de berekening opgemaakt, en bepaald op f 7,000,000-: In het tiende Hoofdstuk leest men over de waarschijnlijke waarde der landerijen, die de
nieuwe polder zal opleveren. Deze wordt berekend op den aard der grondsoorten, bij de boring des bodems, in 1812, gebleken, veen en molm, met klei gemengde vruchtbare derrie, en kleiaarde van goede soort te zijn; op den bouw, welke op de nieuwe landen zal behooren plaats te hebben; op de gelegenheid derzelven voor het vertier enz., en op den 25 jarigen vrijdom van grondlasten; en dan ontstaat de volgende berekening, bij welke wij ook niet gelooven, dat de innerlijke waarde te hoog is aangeslagen (niettegenstaande de veldprodukten zeer gedaald zijn; want, wat staat hiertegen niet over?): 800 morgens best teelland à f 1000; 5000 m. à f 700; 10,000 m. à f 600, en 4200 m. à f 500, is f 12,400,000. Het elfde Hoofdstuk is over den tijd, waarin de droogmaking zal kunnen volbragt zijn. Een jaar gaat

{==245==} {>>pagina-aanduiding<<}
heen met het daarstellen van een' nieuwen weg voor de scheepvaart; en, komen de eerste stoomtuigen in het begin van Julij des tweeden jaars in werking, dan kan de droogmaking in Maart des vierden jaars voltooid zijn.
Zoo zijn de negen vraagpunten der Haarlemsche Maatschappij, onzes oordeels, bondig beantwoord. Maar de Heer van lijnden heeft meer gedaan. Dit was ook noodig, zoude het werk die volkomenheid bereiken, waarop het nu onsterselijken roem mag dragen, doch voor welker aanbrenging slechts eene bekwaamheid als die des Schrijvers was berekend. De gewigtigste van alle vragen toch, op dit onderwerp te doen, is: of de verkleining van den boezem van Rijnland ook eenige nadeelige gevolgen voor Rijnland zoude kunnen hebben. De vrees hiervoor de éénige reden zijnde, waarom de deskundigen, die 1766 zijn geraadpleegd, tegen de droogmaking des Meers geadviseerd hebben, wordt derzelver ten volgenden jare uitgebragt Rapport hier opzettelijk wederlegd, op deze wijze: Vooraf aangetoond zijnde, wat door een' boezem te verstaan zij, waartoe hij dient, wanneer hij te klein of te groot is, en hoe hij te hoog of te laag zijn kan, wordt krachtig betoogd: 1o dat de genoemde vrees van laten oorsprong, en gebouwd is op de onbewezene stelling, aangaande de hoeveelheid waters, door de poldermolens in een etmaal opgemalen; 2o dat het er ver af is, dat de verkleinde boezem bijna dezelfde hoeveelheid van water zoude moeten ontvangen als de tegenwoordig groote; 3o dat de uitwatering te Katwijk, blijkens de ondervinding, veel gunstiger is, dan zich iemand, zelfs klinkenberg en goudriaan, had voorgesteld; 4o dat het hulpmiddel, bij het tegenwoordig ontwerp gevoegd, de hulpmiddelen, bij vorige plannen voorgedragen, zeer verre overtreft; en 5o dat de stellers van het vermelde Rapport, nu levende, hunne toestemming wel niet zouden geweigerd hebben aan het nu voorgeslagen plan.
Onzes inziens heeft de Schrijver zijne meening volkomen bewezen, en zijne wederlegging bondig gestaafd, in dit twaalfde Hoofdstuk, te belangrijker weder door twee uitslaande Tabellen, en de menigvuldige blijken van 's mans bekendheid met alles, wat tot zijne taak in betrekking staat, van eigen onderzoek, en van een siksch oordeel, dat, eerst de zaak, aan alle hare zijden, onpartijdig, bezien hebbende, dezelve, vrijmoedig, en met beleid en bescheidenheid, daar, waar het moet, aanvat. Aan de zijde van dit belangrijk Hoofdstuk staat regt

{==246==} {>>pagina-aanduiding<<}
goed het dertiende, bevattende de gevoelens van verscheidene, in den Waterstaat ervarene, lieden, mitsgaders van het Collegie van Rijnland en van de Steden Leyden en Haarlem, over de droogmaking der Meer, en het verkleinen van den Rijnlandschen boezem. Met bewondering van 's mans kennis, en met dankbaarheid voor zijn voorregt, dat hem zoo vele gelegenheid schonk, om te weten, en ons te doen kennen, wat anders een verborgen schat geweest ware, zal men ook dit Hoofdstuk zeker lezen, en alsdan overtuigd worden van de wenschelijkheid der, door hem gewenschte, onderneming. Het veertiende Hoofdstuk heeft de vraag, of deze droogmaking ziekten onder de bewoners van aangrenzende of naburige plaatsen zal veroorzaken, zóó beantwoord, zoo naauwkeurig, oordeelkundig, onpartijdig, en met bewijzen der ontkennende ondervinding, dat hier wel niet meer te vragen vallen kan, en wij deze zaak voor afgedaan houden moeten. Het laatste Hoofdstuk houdt eenige algemeene aanmerkingen in, welke overwaardig zijn gelezen te worden door hen, die nog altijd zeggen: ‘Deze onderneming laat steeds, naarmate van derzelver gewigt, voor den goeden uitslag onzekerheid over.’ Achter de doorwrochte Verhandeling staan twee Bijlagen en eenige Bijvoegselen, die het door van lijnden van hemmen geschrevene nader verklaren of versterken moeten.
Ongaarne scheiden wij van dit treffelijk werk, waarvan de verdienstelijke Schrijver eere zal hebben, zoo lang men in Nederland op geleerdheid en vaderlandsliefde prijs stelt, en waarvoor hem het nageslacht zegene, zoo zijne tijdgenooten niet met hem de vruchten aanschouwen mogen, die men zich van den goeden uitslag der droogmakerij van het Haarlemmer - Meer mag voorspellen. Aanmerkingen zijn te maken op elk menschelijk werk, hoe veel te meer op een van zoodanigen aard! Wij hopen nog wel eens gelegenheid te zullen hebben op hetzelve terug te komen, bij de vermelding van een of ander tegenschrift; maar het jammert ons, geene plaats meer te kunnen inruimen, om, door breedvoeriger verslag, de innerlijke waarde van dit hoogstbelangrijk werk te doen uitkomen.





{==247==} {>>pagina-aanduiding<<}

Krekelzangen van Mr. Willem Bilderdijk. IIde Deel. Te Rotterdam, bij J. Immerzeel, Jun. 1822. In gr. 8vo. IV en 216 Bl. f 3-:-:

Dit tweede Deel begint al aanstonds, op de eerste bladzijde der Voorrede, in denzelfden toon van betweterij en overschreeuwing, die in het eerste heerschend was; en bewijst dus wederom, dat de Heer bilderdijk overal overschreeuwing vindt, behalve daar, waar hij toch wel eens, met wat minder hooggevoelendheid, nadenken mogt, of zij misschien ook heerschte, namelijk in zijnen eigen' toon en zijne eigene meening. Ieder mensch toch, die nog niet geheel razend is door den waan van eigene onfeilbaarheid in gedrag of oordeel, zal wel eens, wanneer hij (behalve door vleijers, napraters en medevoorstanders van zijn gevoelen en handelen, en dus mededwingelanden over die van anderen) van alle zijden op eenige sout oplettend wordt gemaakt, in stilte denken: zou er ook wat aan zijn? waar staat het toch geschreven, dat ik alleen, benevens hen, die het met mij eens zijn, gelijk, en alle anderen eenen slag van den molen weg hebben? Immers op deze wijs zou men zelfs vijanden, wier herinneringen de wijze te schatten en te gebruiken weet, den mond stoppen; maar schreeuwen, schelden, razen en tieren werkt nooit iets goeds, verbittert integendeel, en kan dus niet uit die liefde voortkomen, welke jezus (en diens leer en voorbeeld zullen toch wel meer afdoen dan die van bilderdijk!) voor het kenmerk zijner belijderen verklaart. Indien de Heer bilderdijk eens zich afvroeg, of hij, met zijne gevoelens en wijze van voordragt, bij alle zijne vrienden, die hij ooit gehad heeft of nog heeft, en die spreken wilden, welkom geweest is: wat zou het antwoord zijn? Wij vorderen juist niet, dat hij ons of het publiek van deze zaak rekenschap geve; hij doe het zichzelven. Dit, ondertusschen, vinden wij ons verpligt, in den naam van een, hoezeer bilderdijk als Dichter hoogschattend, echter onpartijdig publiek, te
betuigen, dat zijn ‘zonnelicht der eeuwige en onveranderlijke waarheid’ (bl. II.) het voor ons en anderen nog niet is, en dat, terwijl hij de overtuigingen, die niet met de zijne overeenstemmen, ‘stinkende smeer- en gaslampjens’ (ald.) noemt, wij zoodanige werktuigen ter verlichting dan nog altijd minder schadelijk vin-
{==248==} {>>pagina-aanduiding<<}
den, dan de flambouw, aan het vuur der hel ontstoken, met hoedanige het geweld Europa in vlam wil zetten, naar bilderdijk's (bl. 146) uitdrukkelijk geuiten wensch:

‘Waar Kerk en Adel ligt vertreden, (*) 
Maakt boevenschuim de Wet der aard, 
En voert den opperstaf, terwijl het reikt naar 't zwaard. - 
Doch gij, ô Vorsten, kunt gij slapen? - 
“Wel ja, het zijn onnoozle schapen; 
Al blaten ze ook wat fel, 't is nog geen wolfsgehuil.” - 
't Kan wezen, maar mij dunkt, had ik de kooi te weiden, 
Uit vrees van schaap en wolf niet langer te onderscheiden, 
Bij voorraad brak ik hun de tanden uit den muil.’ 

Dat heeten wij maatregelen van veiligheid! - Nu moest echter bilderdijk [naardien de ouderwetsche stelregel nog geëerbiedigd blijft, dat stellen (ook schelden) geen bewijzen is] eens de boeverijen van dat ‘boevenschuim’ aanwijzen; want zulk eene partij schapen, enkel om de securiteit, de tanden uit den muil te breken, is toch zeer onherderlijk.
Hartelijk stemmen wij met den Dichter in: (bl. 2.)

‘'t Is de ware Godsdienststichter 
Dien ik in den Zangheld min. 
Tolk der Waarheid, Zedenrichter, 
Volks- en Vaderlands verplichter, 
Aâmt zijn zangtoon Christenzin. 
Zielsverheffer, hartverlichter, 
Heeft hij 't zintuig tot slavin.’ 

en wenschten vurig, dit alles in hem te kunnen vinden; hij heeft echter, helaas! zijn zwartgallig zintuig niet tot slavin, maar wel degelijk tot meesteres.
Aan zijne Koninklijke Hoogheid, den Prinse van Oranje.

{==249==} {>>pagina-aanduiding<<}
Dit stuk ademt eenen loffelijken geest van liefde voor den persoon des Prinsen en deszelfs Huis; maar het slot van hetzelve is ons duister. Het behelst, namelijk, eene profetie:

‘..... de opgebroken kuil 
Braakt zwermen Geesten naar den hoogen! 
Zij dwarlen - zinken - rijzen weêr, 
En ploffen Thronen, Rijken, neêr, 
God-zelv' in 't aangezicht gevlogen! 
Wat wil, wat wordt dit? - Hemel ach 
Verhoed den doodelijken slag 
Die nadert!.... Neêrland ach! gij moet, gij moet dan vallen! 
't Geduld der Godheid is ten end. 
Uw dolheid [welke?] heeft zich blind-, en eindlijk afgerend! 
En de aard....zij zinkt met u bij 't aaklijk donderknallen 
Der Wraak die 't schuldig menschdom roost!’ 

Welk eene opeenstapeling van, tot razernij toe ontzettende, denkbeelden, in welke waarlijk de ‘ware Godsdienststichter,’ de ‘Christenzin’ enz. niet, maar vlak het tegendeel, te proeven is. Ten laatste

‘Zwicht alles voor den throon dien 's warelds Heiland sticht! 
En [heet het verder] gij [Oranje], getrouw aan 't bloed der Vaderen, 
 
Verwinnaar van u-zelv' en 't heir der Godsverraderen, 
Zult heerschen in Zijn naam zoo verr' de morgen licht.’ 

Aan mijn Zoon, lodewijk willem, bij zijne tiende verjaring, op den Paaschdag, is vol van de heerlijkste lessen der christelijke wijsheid. Het Huwlijksjubelfeest vermeldt, met godsdienstigen geest, de sedert 25 jaren in het huwelijk beproefde lotgevallen. De hand des Ouderdoms, de Jeugd, des Levens lust behelzen treffelijke heenwijzingen tot het onvergankelijke. Genoeglijke Ouderdom beveelt den vroegtijdig godsdienstigen wandel aan; Aan mijne Egade, op haren Verjaardag, in pijnlijken en gevaarlijken lichaamstoestand, christelijke gelatenheid in het lijden. De Wijsgeerigheid dezer Eeuw schetst het vergeten van de huisselijke pligten en het uithuizig vermaak naar waarheid; wij gelooven echter, dat de leer: ‘de Duivel is reeds weg,

{==250==} {>>pagina-aanduiding<<}


En zoo God nu slechts verdwijn', 
Zal ons Rijk volkomen zijn. 
En Hij zal het. Waarom niet? 
Immers God is louter goedheid, 
En wil niemand ooit verdriet; 
Loutere kokinjezoetheid. 
Ook zijn wij Hem veel te fijn! 
Ja, het moet, het zal zoo zijn! -’ 

en die, dat ‘vreugd de hoogste wet en de vrijheid regtvertreden’ is, niet zoo algemeen wordt beleden en beleefd, als bilderdijk, door zijnen bril kijkende, vaststelt. Behalve dat de toon, in opgemelde regels, al vrij profaan is. - De Anachorect behelst eene treffende les:

‘Hier leefde en stierf de man in armoe, pijn, en leed, 
Zich-zelv' door boete en rouw steeds onvermurwbaar wreed. 
 
Dus pijnlijk zag hem de aard die groote plicht volenden, 
In dwaling, maar oprecht, en zonder ze ooit te schenden. 
Gij, wien verlichter geest langs zachter pad geleidt, 
Betracht uw lichter plicht met de eige omzichtigheid.’ 

Over de Vraag (uit joannes Openbaring) mag een ieder wel eens nadenken; echter gelooven wij, dat er andere ‘teekens der tijden’ bestaan, dan bilderdijk ziet: die, welke wij meenen te zien, zijn van Jezuitschen aard. In het Zelfbedrog leeren wij:

‘'t Moet Hemel of Hel zijn wier invloed u drijft, 
Uw wil is de pen slechts waar meê ge onderschrijft. 
 
Maar wenscht gij naar Vrijheid en vraagt wat dit zij? 
't Is God laten willen, en willen als Hij.’ 

De Krokodillenkoning, die wel geen staart had, om ter neder te slaan, maar toch eenen muil, om de, van wege haar door eenen krokodil verslonden kind, bij hem klagende moeder op te vreten, geeft juist geen aardig, hoewel, wanneer die magt niet bepaald is, door ondervinding te zeer als waarachtig gebleken, denkbeeld van Koning en Koningsmagt; zie reeds 1 Sam. VIII:11-17. In de Afgetrokkenheid wordt geklaagd:

{==251==} {>>pagina-aanduiding<<}


‘Noch God, [bewijs dit eens, bilderdijk!] noch Koning meer in 't land, 
Die vrij [namelijk gelijk die Krokodillenkoning?] regeeren mag, 
Of boevenschuim en onverstand [ja, bilderdijk alleen is braaf en verstandig!] 
Ontweldigt hun 't gezag.’ 

Peper en Zout is waarlijk peper en zout, en verdient behartiging. Het Lief Meisjen doet eene belangrijke vraag aan eenen ieder, die beneden zijnen stand huwt. In Licht en vrije Tong gunt de Dichter ‘vrije tong en pen aan die ze vraagt, mits hij ieders recht ontziet, en Vorsten eerbied draagt.’ [Ook den Krokodillenkoningen?] In suzanna wordt laffe geestigheid, tegen dat verhaal gerigt, met regt en krachtig ontmoet. In het stuk Aan den Heer schotsman lezen wij van ‘verderf van Godsdienstleer en zeden,’ van ‘blanketsel, valsche Leeraars, kanker, die 't hart der Kerk verknaagt, wanspook, ingebeelde Reden, en kenbaar merk des vloeks op 't Kaïnsvoorhoofd van dat wanspook, van het vijandelijk gruwelrot, dat woedend komt aangevlogen,’ enz. Wat zou iemand, die dit werk las, zonder van den staat des Bestuurs en der Kerke in Nederland iets te weten, wel van dezelve denken moeten? Immers niets minder, dan dat het, ten aanzien van beide, een roovershol vol moord, brandstichting en verraad was! Wij danken den Hemel, dat wij, in rust gezeten, op ons gemak, Don Quichot, die molens voor reuzen en een worstwijf voor de Koningin der Amazonen aanzag, lezen, en er ons mede vermaken mogen! Wanneer ons land eens in algemeene rampen deelen moet, zal het wel van duisterlingen, maar niet van het, door bilderdijk als zoodanig voorgestelde, ‘vijandelijk gruwelrot’ komen; helpt slechts kijken! - Wij hebben de Godsdienstleer, die wij in alle Nederlandsche christelijke kerken hoorden voordragen, altijd zóó verstaan, dat ‘zeedlijkheid’ één was met ‘christus aan te kleven,’ en uit dit laatste kracht en houding ontleende; maar hier, in Het Kerkverloop, leeren wij, dat ‘het vervalscht Geloof door Deugdleer werd
verdreven, en zeedlijkheid meer geldt dan christus aan te kleven.’ Wel zoo! wel zoo! Och, ga toch eens in de kerken der Protestanten, begin maar bij de eerste de beste, waar gij voorbijkomt, en luister eens toe! Wij komen nog al overal, en kennen onder alle Gezindheden orthodoxe pilaren, en die toch maar bij die kerken blijven, waar ‘die Deugdleer het vervalscht Geloof verdrijft, en zeedlijkheid meer geldt

{==252==} {>>pagina-aanduiding<<}
dan christus aan te kleven.’ Hoe houden die menschen het uit? Daardoor, dat er, wèl bezien, dat gepredikt wordt, hetgeen bilderdijk zelf in het volgende stukje: Deugd, rein Geloof, voordraagt. - Die Priesters, welke voltaire met staal en vuur uitgeroeid wilde hebben, de moordenaars van jean calas, de stichters van Bartholomeus - nachten enz. enz. enz., ja, die wenschen wij, voor zoo veel zulks met christelijke beginselen bestaanbaar zij, dit ook toe; hoewel wij, in hunne plaats, geene ‘Filozofen’ gelijk voltaire begeeren. En, ja, het ‘fraai geroep van reden boven!’ staat ons ook niet aan, wanneer men onder Rede ons aardsch verstand verstaat, hetgeen zonder ondervinding niet weet, dat tweemaal twee vier is; wij zeggen mede: ‘bedorven is de mensch, zoodra hij redeneert,’ namelijk met dat verstandje het bovenzinnelijke wil uitpluizen en begrijpen: maar wij verstaan (of alleen, die zoo hoog van hunne Rede opgeven, het ook doen, is eene andere vraag) onder Rede geheel iets anders, geven het geloovig gevoel de voornaamste plaats in haar gebied, en zeggen nu niet meer, gelijk bilderdijk, met rousseau, en nog minder in den zin van dezen wijsgeer, die den waren mensch in den wilden, naar dien der dieren gelijkenden, natuurstaat vindt, dat de mensch bedorven is, zoodra hij redeneert. - Het moet ons verbazen en bedroeven, dat een zoo schrander hoofd, als dat van bilderdijk, zoo aanhoudend, zonder te onderscheiden, doordraaft. Hij zal toch den onweêrsprekelijk waren stelregel, dat tot wèl onderwijzen wèl onderscheiden behoort, waarschijnlijk kennen; het moet dus aan den
wil, die zich in drogredenen schijnt te behagen, haperen. In Voor dezen en Nu staat:

‘De Leeraar en de Vorst ontfangen les en wet, 
Of anders worden ze afgezet.’ 

Dit was ten aanzien van den Leeraar wel voordezen zoo, toen hij aan den band zijner Formulieren lag, nu niet; en wij zien niet, dat het er met den Godsdienst te slechter om gaat. - Konstitutien, Ministers, Tijrannij bevatten veel waarheid, maar ook sofisterij. Constitutiën willen immers niet, dat ‘Jan Rap regeeren,’ of dat ‘Kees (de Minister) 't misleide volk naar lust verdrukken moet.’ Juist daarom, integendeel, behooren de Ministers ‘aan het Volk aanspraaklijk’ te zijn,

{==253==} {>>pagina-aanduiding<<}
omdat, gelijk het in Tijrannij heet, zij het zijn, ‘wier voet het Volk op 't harte treedt;’ zij het zijn, ‘wier lage ziel met deszelfs leed den spot drijft, en die met deszelfs roof zich bij 't verdrukken mesten, de klagt, tot den Vorst gerigt, als op eene steenrots doen afstuiten, en de lucht van 't Koningshof verpesten.’ Dat echter het volk dien scheidsmuur zelf gesticht zou hebben, is onwaar; want wij zien in de geschiedenis der oudste volken, overal, de volken verdrukkende en de Vorsten. (die nog niet overaltegenwoordig zijn) misleidende Ministers (zie 1 Kon. XII), eer er aan Constitutiēn gedacht werd, welke juist ter oorzake van die knapen noodig werden. Hier is dus eene verdraaijing in de voorstelling der zaak, welke wij zoo gaarne aan bilderdijk's hoofd zouden toeschrijven, wanneer wij er niet te veel krediet voor hadden, dan dat wij het voor zoodanige misvatting in staat konden keuren. - In het verworpen Christendom wordt dit met ‘Grootvaârs ouden japon, die zelfs de plaats in de oude - kleêrenkas niet meer waard is,’ gelijk gesteld, en aan 't eind den kleinzoon, die er pluksel van wil laten maken, geraden, om zijne ‘eigen wond’ te kennen. Zou de zoo zeer voor het Christendom ijverende bilderdijk zijne eigene wonde wel kennen? Waar is in het Evangelie vrijheid gegeven tot uitdrukkingen, door hem geheeten

	‘Rechtmatige vloek.
Het Helsch gespuis, dat God miskent in de oppermacht, 
't Verachtlijk graauw [maakt uw kompliment, Staten Generaal!] de teugels geeft in handen, 
De Deugd vertrapt, met Zede en Godsdienst lacht, 
De moorddolk drukt in zuivere ingewanden, 
Verwoesting blaast, verwarring, roof, geweld, 
Het hoogste heil in heiligschending stelt, 
En rechten kraait om van geen plicht te hooren; 
Wier domheid, slaaf van 't stikziendst onverstand, 
Op vrijheid roemt in 't rammlen met zijn band; 
De Waarheid schuwt, de Deugd heeft afgezworen; 
Dit treff' de vloek op d' onverzetbren kop, 
En wring' ze saam in Judas duivlenstrop!’ 

Zou dit eene navolging moeten heeten van den Zachtmoedige, en eene opvolging van diens gebod: ‘oordeelt niet!’?
Wij achten, met het afschrijven van dit malsche stukje,

{==254==} {>>pagina-aanduiding<<}
ons verslag der strekking ook van dit Deel te kunnen sluiten. Het spijt ons, dat zelfs des Dichters, in het stukje ‘Vrouw’ als zonder wedergade geschilderde, Echtgenoote haren invloed niet zóó ver heeft kunnen uitstrekken, dat zij zijne razende stemming een weinig verzachtte. Dan, wij vergeten, dat eene van hare voortreffelijkheden daarin bestaat, dat zij ‘altijd met heur Egâ denkt.’
Zoo tusschenbeiden kwam het ons voor, dat het heerlijk Dichter-talent van den Heer bilderdijk, door deszelfs stemming, eenigzins belemmerd was (*).

Tafereelen uit de Tijden der Kruistogten. Uit het Hoogduitsch. Met eenige Aanmerkingen van den Vertaler van Oelsner's Verhandeling over Mahomed. Iste Deel. Te Franeker, bij G. IJpma. 1822. In gr. 8vo. XXIV, 284 Bl. f 2-16-:

Drie of ten minste twee deelen zal dit werk beslaan, welks eerste, hier aangekondigd, den bijzonderen naam voert van Tancredo. Het is ook in den grond niet anders dan eene levensbeschrijving van dezen held, wiens geschiedenis echter behoort tot de geschiedenis der kruistogten, met name den eersten, dien wij hier, Tancredo gadeslaande, slechts uit een bijzonder oogpunt beschouwen. Recensent betuigt, het boekdeel met meer dan gewoon genoegen te hebben gelezen,

{==255==} {>>pagina-aanduiding<<}
en zegt den kundigen vertaler (*) welmeenenden dank voor de overname dezer lettervrucht, op Duitschen bodem door eene onbekende hand gekweekt. Reeds in de uitvoerige, uitnemend wèl gestelde voorrede, doet zich die schrijver als een bekwaam man kennen; en door het gansche boekdeel heen houdt bij dezen roem, in ons oog, volkomen staande. Er is eene helderheid in het geheele overzigt, eene aanduiding der onderscheidene karakters en drijfveren bij de voornaamste handelende personen, gepaard met eenen zuiveren en aangenamen stijl, die algemeen genoegen moeten geven. En inzonderheid komt de held van het verhaal in zulk een zuiver en verheven licht uit, als hij welligt zelfs bij tasso niet rondom zich vetspreidt. Edeler, wijzer, standvastiger jongeling en man is bijna niet te verbeelden. En toch komt deze voortreffelijkheid van zijn karakter en gedrag hier zoo ongezocht aan het licht, en de bewijzen, welke de schrijver dáár aanvoert, waar anderen hem min gunstig beoordeeld hebben, schijnen ons zoo afdoende, dat alleen de algemeene aanmerking, of de heimelijke gedachte: hij was toch ook een mensch! ons zou kunnen verleiden, om op des schrijvers stille bewondering van dezen, ja wel driftigen, maar spoedig weêr bedarenden, altijd toegevenden, altijd edelmoedigen, regten kruisridder iets te willen afdingen. Wij mogen derhalve niet nalaten, dit werkje, waarin, nevens Tancredo, Gotfried van Bouillon in een' schoonen, Bohemundus (gelijk hij hier heet) in een belangrijken, Boudewijn I in een' dragelijken, doch meest al de andere opperhoofden in een' donkeren en verachtelijken dag voorkomen, bij onze lezers ten sterkste aan te prijzen. Na alles, wat zij over de kruistogten, zulk een belangrijk verschijnsel en onmisbare schakel in de geschiedenis der nieuwere tijden, mogen gelezen hebben, zullen zij zich den tijd, aan deze
weinige bladen besteed, nog niet beklagen. En, zonder voor de waarheid en juistheid van alles te willen instaan, betuigt Recensent echter, geene aanmerking van belang op het verhaal te hebben. - Tot eene proef van den stijl kan het volgende dienen:
‘De Krijgsoversten maken van de algemeene gemoedsstemming gebruik, en het morgenrood van den 7den Junij vindt de gansche heermagt reeds op marsch. Het diepst stil-
{==256==} {>>pagina-aanduiding<<}
zwijgen is op het luide gedruisch gevolgd; de achterste benden stuwen de voorsten dringend voort. Eindelijk komt van de voorhoede het berigt, dat men de torens der heilige stad ontdekte. De Opperhoofden begeven zich vooruit op eene hoogte, om het oord te overzien; doch op hetzelfde oogenblik is ook de orde van den togt verbroken: ruiters en voetknechten, priesters, soldaten en vrouwen spoeden zich, als in een wedloop, voort, slepen de Veldheeren in hun midden met zich mede, en storten zich over den bergrug benedenwaarts in het dal. Het was een geluk, dat tancredo reeds vóór hen had post gevat en de bezetting terughield van eenen aanval op het leger der Christenen, eer het zich verzamelen en in slagorde scharen kon. Niettegenstaande de versterkingen, nieuwelings uit Europa aangekomen, waardoor het getal der kruisvaarders driemaal sterker was geworden, bevonden zich echter onder hen niet meer dan twintig duizend strijdbare manschappen, van welke naauwelijks het tiende gedeelte van paarden voorzien was (*); en het kostte veel moeite, eer de gewapenden van den legertros zich afzonderen, en de voor hun bestemde legerplaatsen konden innemen. - Eer men den algemeenen aanval ondernam, achtten de Veldheeren het noodzakelijk, den zinkenden moed der kruisvaarders, door een godsdienstig schouwspel, op nieuw te ontvlammen. In plegtigen optogt, barrevoets, en met hunne ordekleederen versierd, droegen de Bisschoppen, van al de Geestelijken gevolgd, het kruis en de heilige vaten der
kerk rondom de stad en den Olijfberg op, en hieven den lofzang aan, welks afdeelingen de aandachtige scharen met een vervaarlijk koor herhaalden. Alle vijandschap, alle tweedragt en wangunst onder de strijders van christus was verdwenen; tancredo en raimond omhelsden elkanderen in het gezigt des ganschen heers. De Bisschoppen spraken den zegen uit, en beloofden aan de kruisvaarders den onmiddellijken bijstand des Hemels. Op den volgenden dag, echter, werd een storm asgeslagen, en raimond's belegeringswerktuigen gingen in vlammen op. Doch aan den tweeden morgen gaf de verschijning eens ruiters in schitterende wapenrusting, dien godefried en raimond terstond voor den heiligen joris erkenden, den Christenen nieuwen moed. De

{==257==} {>>pagina-aanduiding<<}
Normandiërs bemeesterden in een' woedenden aanval de Stefanus-poort: de Lotharingers bragten hunnen beweegbaren toren gelukkiglijk op de bepaalde plaats: de ophaalbrug zonk neder; en, op vrijdag, den vijftienden Julij 1099, te drie ure na den middag, stond godefried van bouillon zegepralend op de muren van Jeruzalem!’

Levensschets van August von Kotzebue, geboren te Weimar, den 3 Mei 1761, vermoord door den Student sand, den 23 Maart 1819. Naar het Hoogduitsch. Te Rotterdam, bij J. Immerzeel, Jun. In kl. 8vo. 55 Bl. f :-11-:

De titel van dit boekje is niet juist. Het is geene levensschets, maar eenige karaktertrekken van kotzebue, blijkbaar door eenen vriend zijner jeugd medegedeeld. Dezelve tracht zijn karakter tegen de veelvuldige aanvallen, op hetzelve in den jongsten tijd gedaan, te verdedigen; hoewel hij betuigt, in 's mans staatkundige gevoelens niet te deelen. Hij onderstelt de geheele levensgeschiedenis van kotzebue als bekend, en tracht hem slechts als mensch, als zoon, echtgenoot en huisvader, als dichter en prozaschrijver van de voordeeligste zijde te doen kennen. Hij erkent echter in hem vele gebreken, vooral oploopendheid en eigenzinnigheid, reeds als kind; maar pleit hem vrij van alle opzettelijke boosheid, en vooral van de vuile vlek, die reeds genoeg zou zijn om zijne gedachtenis te brandmerken, alsof hij, ten nadeele van Duitschland, een bezoldigd spion zou geweest zijn van het Russisch Kabinet, welks bemoeijingen met Duitschland, deszelfs studerende jeugd, enz. destijds zoo in 't oog liepen, en velen zeer vreemd voorkwamen. Onze Schrijver tracht te doen zien, dat de last, aan kotzebue gegeven tot geregelde mededeelingen, alleen letterkundig zou geweest zijn. 't Is mogelijk: wij willen den zwaar gestraften ongelukkige, het offer van staatkundige dweepzucht, niet veroordeelen; maar wie het doen en drijven der Russische Ministers in de laatste jaren opmerkzaam beschouwt, zal ligt overhellen tot het denkbeeld, dat die letterkundige nieuwsgierigheid naar nieuwe denkbeelden, die in Duitschland en Frankrijk in omloop mogten komen, eenen staatkundigen grondslag had.
Bijzonder veel heeft dit werkje niet om het lijf. Kotzebue wordt nog het uitvoerigst als kind ge-
{==258==} {>>pagina-aanduiding<<}
schilderd. Hij moet toen een verwaand zotje geweest zijn, blijkens den volgenden brief aan zijne moeder, waarmede hij een geschenk van kersen verzelde: ‘Een klein boompje waste (wies) wild op; zijne (deszelfs) bladeren hingen verward en dreigden te verdorren; echter groeiden er kersen aan. Ook ik was vrij wild op; mijne zinnen zijn ook dikwijls verward; maar wie weet - ik ben geen gek - wie weet, wat uit mij nog wel groeit!’




Aanmerkingen omtrent den nadeeligen invloed, welken het bij ons nog bestaande Fransche Wetboek van Strafvordering heeft op den eerbied voor den Eed, door ongelijkheid in grondbeginsel, ten aanzien van bewijs door denzelven. Door C.J. van Heusden, Jz. Substituut Officier bij de Regtbank van Eersten Aanleg te Breda. 's Hertogenbosch, bij H. Palier en Zoon. In gr. 8vo. 27 Bl. f :-6-:

Behalve de aanwijzing, dat de Fransche formule van eedzwering niet doelmatig is, wordt de op den titel bedoelde ongelijkheid in grondbeginsel overtuigend aangewezen, daar het vorderen van eenen eed de erkentenis in zich sluit, dat de verklaring bij eede de meestmogelijke zekerheid der waarheid opleveren moet; terwijl het wetboek echter niet alleen te menigvuldige en geheel nuttelooze eeden vordert, maar ook toont geenen den minsten prijs op eenen eed te stellen, daar het niet wil, dat de Regter in het minst zich zou gebonden achten in zijne uitspraak aan zoodanige beëedigde verklaringen, maar het integendeel te eenemale aan hem overlaat, om daaraan al of geen geloof te hechten. Het werkelijk bestaan van deze ongelijkheid in grondbeginsel bij het wetboek wordt, onzes inziens, door den geachten schrijver voldingend bewezen. Wij voelden bij het lezen de ongerijmdheid, maar tevens het moeijelijke van voldoende verbetering, nadat de godvruchtige vrees voor den eed, bijna zouden wij zeggen opzettelijk, sinds eene lange reeks van jaren, door de vele, nuttelooze en geheel oneerbiedige herhalingen, tegengegaan, voor het minst verzwakt werd. Wij wenschten, dat de eed, bij een nieuw wetboek, geheel kon worden afgeschaft. Ieder onpartijdige moet, meenen wij, ons toestemmen, dat, zal men op den eed genoegzaam kunnen afgaan, de vordering van denzelven eene zeer groote zeldzaamheid behoort te zijn.






{==259==} {>>pagina-aanduiding<<}

Briefwisseling, over den John Howard, van den Heer J.L. Nierstrasz, jun. Uitgegeven door een Vriend der Menschheid. Te Amsterdam, bij G.J.A. Beijerinck. 1823. In gr. 8vo. 28 Bl. f :-6-:

Ontwerp tot oprigting van een Nederlandsch Genootschap ter zedelijke verbetering der Gevangenen, door W.H. Suringar, J.L. Nierstrasz, Jun. en W.H. Warnsinck, Bz. Te Leeuwarden, bij G.T.N. Suringar. 1823. In gr. 8vo. 22 Bl.

Onlangs gaven wij een gunstig verslag van den John Howard des Heeren nierstrasz. Wij moeten evenzeer met lof gewagen van deze brieven (No. 1), welke een gevolg van het gestelde in de voorrede van dat dichtstuk blijken te zijn. In dezelven wordt aangedrongen op de vorming van een Genootschap ter zedelijke verbetering der Gevangenen, met uitvoerige ontwikkeling van de wezenlijke of ingebeelde zwarigheden daartegen, gelijk ook met derzelver, zoo veel mogelijke, opruiming en weêrlegging. Doch inzonderheid hebben wij stil te staan bij het dadelijk Ontwerp, en de uitnoodiging tot deelgenootschap in zulk eene inrigting, door den Heer w.h. suringar, die het eerst aanleiding tot het dichtstuk van zijnen vriend gaf, den Heer nierstrasz zelven, en den Heer warnsinck, in het licht gegeven. (No. 2.) Het plan, door hen ontworpen, komt hoofdzakelijk neêr op eene jaarlijksche contributie van 52 st. voor ieder lid, welke besteed zal worden, deels tot verbeterd onderwijs, godsdienstige leiding en aanmoediging in de gevangenissen, deels, en wel voornamelijk, tot ondersteuning en bevordering van ontslagenen uit den kerker; opdat die, door dadelijke verlegenheid en aanhoudende moeite, om ergens, als werkman of anderzins, te regt te komen, niet genoodzaakt, of althans krachtig aangespoord worden, zich op nieuw aan onregt en misdaad schuldig te maken. De wijze, op welke dit geschieden zal, door het vestigen vooral van Hoofdbesturen ter plaatsen, waar gevangenissen zijn, opdat die de meeste en beste zorg voor hen dragen, welke zich het Genootschap bijzonder aantrekt, wordt hier wijders in vele Artikelen aangewezen, die echter nog vele ruimte overlaten voor allerlei reglementaire bepalingen.

{==260==} {>>pagina-aanduiding<<}

Wij betuigen dit oogmerk van ganscher harte toe te juichen. Wij zijn met de stellers van oordeel, dat vele der bedoelde ongelukkigen, door soortgelijke maatregelen, voor henzelven en de maatschappij, wezenlijk te redden en te regt te brengen zijn. Wij wenschen hun de meestmogelijke ondersteuning en medewerking, van ganscher harte, toe; en kunnen ook bijna niet twijfelen, of onze landgenooten zullen, even gaarne als voor de Maatschappij van Weldadigheid, voor dit Genootschap wekelijks een' enkelen stuiver afzonderen. Immers, zonder iets te willen onttrekken aan den lof van Zendeling- of Bijbelgenootschappen, zijn ons toch deze zondaars en jammerlijk verblinden, onze land- ja ligt onze stadgenooten, nader. En ons eigen belang, onze veiligheid, en misschien de deugd onzer kinderen, staat met hunne bekeering in het allernaauwst verband.
Om deze reden hopen wij dan ook hartelijk, dat het getal van vijfhonderd inteekenaars, waarmede men, des noods, een begin wil maken, al spoedig eenige malen verdubbeld worde; opdat niet slechts de besten, maar allen, die de gevangenissen verlaten, onder eenig opzigt komen. Volstrekt onverbeterlijken behooren, in allen gevalle, in de burger maatschappij niet wederom toegelaten te worden. Ons kwam het hierbij als eene wenschelijke zaak voor, dat dit Genootschap met reeds genoemde Maatschappij van Weldadigheid in een zeker verbond trad, en er misschien nieuwe koloniën voor dit slag van berooide zwervers wierden opgerigt.
Doch, hoe hartelijker wij eenen goeden uitslag aan deze onderneming toewenschen, hoe minder wij eene zekere bedenking kunnen onderdrukken. In het Programma der Maatschappij Tot Nut van 't Algemeen, 1822, vinden wij ook de vraag aan eene Commissie tot onderzoek opgedragen, wat zij doen kan ter verbetering der tuchtelingen? Ware het dan niet beter geweest, dat men den uitslag van dit onderzoek hadde afgewacht, of daar ter plaatse althans dit plan aangeboden; opdat het, door een zoo achtbaar ligchaam, welks afdeelingen door het gansche land verspreid zijn, in trein gebragt wordende, des te ligter vertrouwen en medewerking mogt vinden? Welke uitstekende menschen toch de onderteekenaars mogen zijn, hunne verdiensten zijn niet overal en bij elkeen bekend. Men moge van de twee laatsten al gehoord hebben, als dichters, dit zal aan velen, in het onderhavige geval, ligt slechts te minder vertrouwen inboezemen.

{==261==} {>>pagina-aanduiding<<}
Het verwijt van kasteelbouwen en hoogvliegen gaat dezen lieden, bij den eenvoudigen, zoo ligt na. En ook de meer ervarene gevoelt levendig, dat het hier op de uitvoering, op taai geduld en immer volgehoudene inspanning en vlijt vooral zal aankomen. Wij, intusschen, koesteren, in elk dezer opzigten, met grond, de allergunstigste denkbeelden van dit edel driemanschap; en twijfelen ook niet, of de Maatschappij zal nog altijd gaarne medewerken tot zoo heerlijk een doel.




Grieksche Woordenschat, enz. Door S.W. Schippers, Rector der Latijnsche Scholen te Bolsward. Te Groningen, bij J. Römelingh. 1822. In kl. 8vo. XXXIV en 304 Bl. f 2-8-:

In den jare 1651 gaf cattier een werkje uit, hetwelk hij De verwonderingswaardige Leerwijze noemde, om binnen een uur een onnoemelijk aantal Grieksche woorden in het geheugen te prenten, en ze nooit te vergeten, mits men zijne Methode kende. Dat werkje werd, behalve in Duitschland, ook in ons vaderland herdrukt, en met geleerde aanmerkingen van den beroemden abresch versierd, in den jare 1757, en vermeerderd uit een MS. en hier en daar verbeterd door E.E. (den Middelburgschen Rector epkema?) in 1808. Deze methode komt hierop neêr. Men zoekt den wortel. Men rangschikt de formen, uit den wortel voortschietende. Men geeft aan iedere form zijne eigene en vaste beteekenis, en zoo voorts in andere gevallen. Dat dit alles veel toebrengen moet, om het geheugen te sterken, laat zich gemakkelijk begrijpen. De Heer schippers, bekend door andere Schoolboeken, heeft ook de taak op zich genomen, om zoodanigen Woordenschat, in het Nederduitsch gekleed, ten dienste der hoogere klassen op de Latijnsche Scholen, te leveren. Ook meent de Schrijver, dat het nuttig kan zijn voor de beminnaars der Grieksche taal aan de Hoogescholen, en als handboek voor de onderwijzers aan de Latijnsche Scholen, om aan mingevorderde kweekelingen reeds eenige opmerkingen daaruit mede te deelen. Het is geene vertaling van het werkje van cattier; maar het bevat een gedeelte der opmerkingen, welke de Schrijver gedurende tien of elf jaren deed, doch om welke te kunnen doen het gemelde boekje hem ten wegwijzer gediend heeft. Het bevalt ons bijzonder, dat de Schrijver de Nederduitsche

{==262==} {>>pagina-aanduiding<<}
taal gebruikt heeft, eensdeels omdat het werkje dan geschikter is, om zonder onderwijzer door den leerling met nut te kunnen gelezen worden, anderdeels omdat men in elk opzigt het Grieksch duidelijker en korter in onze moedertaal dan in het Latijn kan uitdrukken. - Het eerste boek handelt over de uitgangen der woorden en over derzelver afleiding. Het tweede over de zamenstelling. De Schrijver heeft bij het bearbeiden dezer boeken gebruik gemaakt van de Analogie, door hemsterhuis het eerst in zwang gebragt. En wij gelooven ook, dat die Analogie, mits men dezelve niet te ver uitstrekke, van veel nut is, om de Griekfche taal wel te leeren kennen. Eene der voorname redenen, dat men er tegenwoordig misschien te weinig acht op geeft, en die leer in Duitschland bijzonder zoo vele bespotters gevonden heeft, bestaat juist daarin, dat men in Holland in den beginne, gelijk het gaat, er verder meê geloopen heeft, dan hemsterhuis zelf gedacht of gewild heeft. - Wij gelooven voor 't overige, dat deze Woordenschat met vrucht op de Latijnsche Scholen kan gebruikt worden. De Schrijver zegt, in de Voorrede, binnen kort de Excerpta Liviana te zullen geven; iets, waarnaar wij verlangen. Ook berigt hij, bezig te zijn met eene nieuwe uitgave van propertius, en geeft het plan op, naar hetwelk hij die uitgave wil inrigten. Wij kennen den Schrijver uit zijne Inaugurele Dissertatie over het vierde boek van propertius. En deze Dissertatie doet ons iets goeds verwachten, indien de Schrijver langzaam en naauwkeurig voortwerke, en zijnen tijd ijverig aan dien arbeid bestede. Hij heeft nu door het uitgeven van veelvuldige Schoolboeken genoeg zijnen ijver en vlijt betoond. En wij hebben, als de Excerpta in de wereld zijn, ook genoeg. De menigte zelve doet den onderwijzer dikwijls verlegen zijn. - Wij herhalen
gaarne den wensch van den Heer schippers, dat vaderlandsche Geleerden hem met hunne observatiën willen vereeren, en hopen op medewerking. Want propertius is een der moeijelijkste en door de afschrijvers meest bedorvene Dichters.




Verkorte Mythologie, of Fabelleer, enz. Door C.H. Wenning, Stads Nederduitsch en Fransch Kostschoolhouder te Breda. Te Zutphen, bij H.C.A. Thieme. 1821. In kl. 8vo. XII en 120 Bl. f :-8-:

Goede waar prijst zichzelve. Wat hier verkocht wordt,

{==263==} {>>pagina-aanduiding<<}
proeve men uit deze staaltjes. Zulke wijn heeft geen kransje noodig.
Bl. 5. ‘De Oppergoden worden genaamd Majorum nationum, omdat zij bekend waren bij, en geëerd door alle volken.’
6. ‘De twaalf eerste Goden maakten den Opperraad uit, en werden Dii consulentes (raadplegende Goden) genoemd.’
16. ‘Cybele wordt gehouden voor de moeder van vele Goden: waarom men haar ook grootmoeder (magna mater) noemt.’
‘Intusschen is ovidius gestorven te Tomes; Tempeus is eene schoone plaats in Thessalië; pythonisse, de priesteres van apollo; venus had een tempel te Amathonte,’ enz. enz.
28. ‘De Dichters stellen faëton voor als eenen jongen losbol, die tevens heerschzuchtig was.’
30. ‘Apollo woont met de Zanggodinnen op den heiligen berg, een uur gaans ten noorden van Rome.’
31. ‘De goede Dichters rijden op den Pegasus.
34. ‘Diana heeft den naam van Triple Hecate.’
37. ‘Bacchus wordt uitgebeeld, gezeten op eene ton, met eenen beker in de hand.’
‘De Bacchusfeesten werden orgies (woede, razernij) genoemd. De boeren van Attika vierden dezelve al dansende en springende, met één been in de hoogte, op opgeblazene vellen, die de gedaante hadden van wind- of luchtballen.’
45. ‘Men stelt kupido voor met eenen boosaardigen grimlach en eenen doek voor de oogen.’
81. ‘De mensch had twee Geniussen. - Sedert dien tijd heeft men in plaats van deze geesten hersenschimmige wezens gesteld, onder den naam van Aardmannetjes, Dwaallichtjes en Salamanders.’
90. ‘Hercules sneed op de kolommen deze spreuk in het Latijn: Non plus ultra.’
Van zoodanige aanmerkingen is het hier boven genoemde boekje vol. Daarenboven is de tekst, waarin ook vele vertalingen uit oude Dichters voorkomen, opgehelderd door aanteekeningen, welke de Schrijver meende, dat niet geheel overtollig zouden zijn. Wij besluiten onze aankondiging van deze uitstekende Fabelleer met eene dier aanteekeningen. Het woord kraauwel, in eene vertaling van een vers van virgilius voorkomende, wordt dus toegelicht, op bl. 56: ‘Kraau-
{==264==} {>>pagina-aanduiding<<}
wel, eene kromme gaffel, kromme nagel der dieren. - Ook, in eenen lagen zin, gebruikelijk voor menschennagel, als: blijft er met uwe kraauwels uit.’

Iets aangaande het Ontwerp tot een nieuw uit te geven Weekblad, onder den titel van: Vaderlandsch Verlichtingskwispedoor, enz. Te Groningen, bij J. Römelingh. 1822. In gr. 8vo. 23 Bl. f :-4-:

De Verlichtingskwispedoor. (Eene Vertelling uit onzen tijd.) Te Groningen, bij J. Römelingh. 1823. In gr. 8vo. 8 Bl. f :-2-:

Wij hebben vóór eenigen tijd het onze gezegd van het geschriftje, waartegen deze twee zijn gerigt. Doch, schoon zulks mede op afkeuring uitliep, zoo staan wij echter verbaasd over het wonderbaar verschil van gevoelens. Wij hielden, en houden nog, het gansche zoogenaamde Ontwerp voor eene satire, in welke ons vooral de titel en het grove beeld, waarop zoo uitvoerig wordt toegespeeld, ten hoogste mishaagden. Het Iets, intusschen, hier aangekondigd, behandelt de zaak geheel ernstig, en bestrijdt, wat de voorganger kwanswijs verdedigd, maar inderdaad bespot, en dus, slechts met andere wapenen, bestreden heeft; zoodat men dezen letterheld bij eene krijgsbende zou kunnen vergelijken, die, door de uniform misleid, of in de donkere gangen van eene loopgraaf, op bevriende soldaten schiet. Het andere stukje, daarentegen, de nieuwe Kwispedoor, is hekeling, vrij scherpe hekeling van het bedoelde werkje niet alleen, maar van deszelfs schrijver, ook om andere voortbrengsels. Doch ongelukkig komt de morsigheid van het gansche denkbeeld, dat op nieuw ten titel verstrekt, nu nog veel sterker, ja tot walgens toe, uit. En, zoo wij dit gansche zoodje de moeite der aankondiging waardig achten, het is om de schrijvers te waarschuwen, onzen nationalen smaak en letterkunde toch niet verder bespottelijk te maken in het oog des vreemdelings, die van zulk eenen pennestrijd enz. eens mogt hooren, of zich zelfs verdacht te maken van, als grensbewoners, met den vijand te heulen, en de volkseer opzettelijk te verraden.
Wij mogen op het laatstgenoemde dezer brochures toepassen, hetgeen onlangs in den Courrier des Spectacles niet onaardig van de Étoile werd vermeld (of verdicht?): ‘Een rondbrenger van de Etoile, zijn pakket niet kunnende aan den man brengen, wierp het op een' hoop vuiligheids, zeggende: Lig daar! ik geef u aan uzelven terug.






{==265==} {>>pagina-aanduiding<<}

Boekbeschouwing.

Le troisième Jubilé sémi-séculaire de la Maison des Orphelins Wallons à Amsterdam, célèbré les 23 et 25 d'Avril 1821, par M.M. Robert et Chevallier, Pasteurs de l'Eglise Wallonne. à Amsterdam, chez les Héritiers H. Gartman. 1821. gr. 8ve. XL, 94 pag. f 1-5-:

Het bovenstaande boekje is ons eerst vóór korten tijd zeer toevallig in handen gekomen; en hierin ligt de reden, waarom wij het niet zoo spoedig aangekondigd hebben, als deszelfs inhoud verdiende. Deze vertraagde vermelding ontleent echter van het tegenwoordig tijdstip een nieuw belang. Een der drie waardige mannen, welke tot dit bundeltje het hunne bijgedragen hebben, de voortreffelijke, de edele van swinden, is niet meer, en wij hebben derhalve hier waarschijnlijk de laatste woorden, welke hij voor het publiek bestemd heeft. Het is hier de plaats niet, en wij achten ons ook onbevoegd en onbekwaam, om over de verdiensten van dit sieraad onzes vaderlands in 't algemeen uit te weiden; maar wij kunnen niet nalaten, met een enkel woord te zeggen, dat het beeld van den grooten man zich ook hier in al dien beminnelijken glans vertoont, welke hem in zijn leven eigen was, en hem in zijne veelvuldige en verschillende betrekkingen bijbleef. Wat hij was als geleerde, als leidsman der jeugd op de bane der letteren, als voorlichter van 's lands bestuur, als medelid en voorstander van wetenschappelijke inrigtingen, zal, des twijfelen wij niet, elders te zijner tijd naar waarde vermeld worden; maar welke verdiensten hij bezat als medebestuurder van kerkelijke zaken en van stichtingen, aan Christelijke liefde gewijd, daarvan getuigt dit boekje op eene treffende wijze.
Regenten van het Wale-weeshuis, het 150ste jaarfeest van dit gesticht op eene godsdienstige wijze gevierd

{==266==} {>>pagina-aanduiding<<}
hebbende, verzochten den Heere van swinden, lid van den Kerkeraad, den druk van de redevoeringen te bezorgen, bij die gelegenheid uitgesproken, en een verslag van de geheele feestviering bij dezelve te voegen; en hoe kon hij dit weigeren, die de gewigtige diensten kende en waardeerde, door Regenten en Regentessen aan het Weeshuis betoond, die zijne Echtgenoote in vorigen tijd tweemalen mede aan het hoofd van dit liefdadig gesticht zag staan, die zoo veel belang stelde in het voortdurend aanwezen der Walsche kerken in ons vaderland, die zelf geroepen was, om de belangen dier gemeente, in zijne woonplaats gevestigd, te bevorderen, en wiens hart voor al het goede en schoone zoo zeer open stond? Hij onttrok zich dan ook niet, maar voldeed aan dit verzoek op eene wijze, die hem volkomen waardig is. Het voorberigt, van zijne hand afkomstig, bevat een omstandig en belangrijk verslag van de geheele feestviering. Dit verslag onderscheidt zich niet alleen door die natuurlijke bevalligheid, welke van swinden zoo zeer eigen was, maar het ademt ook dien geest van zuivere en hartelijke godsvrucht, waardoor hij zoo bijzonder uitmuntte, en die zulk eenen hoogen gloed op zijnen geheelen handel en wandel legde. Trouwens, andere volken mogen op mannen roemen, die, in uitgebreidheid van kennis, in praktische wetenschap, en in diepte van inzigten, met van swinden gelijk staan; maar zeldzaam zullen voorbeelden van dezulken onder hen gevonden worden, die zoo veel kennis met zoo veel ongeveinsde en opgeklaarde godsdienstigheid paarden. Men leze slechts dit voorberigt, en men zal zich diep getroffen voelen door den toon van beminnelijke nederigheid, van kinderlijke afhankelijkheid van hooger bestuur, en van levendige overtuiging, dat het Christendom alleen de weg is tot waarachtig heil en vrede. Wél den man, die zoo dacht en sprak en handelde, en dit Christelijk gevoelen niet verloochende, hetzij hij stond in het
midden van eene studerende jongelingschap, onder de kweekelingen voor 's lands zeevaart en onder ongelukkige weezen en blinden, hetzij hij zat in den Raad

{==267==} {>>pagina-aanduiding<<}
des Konings! Hij kon zijn hoofd welgemoed tot den slaap des doods nederleggen: hij rust van zijnen arbeid, der kennis, des geloofs en der liefde; en, terwijl duizenden op aarde zijn verlies beweenen, zijn zijne werken hem nagevolgd.
Op dit lezenswaardig voorberigt volgen de redevoeringen (discours) van de twee oudste Leeraren der Walsche Gemeente, de Eerw. Heeren robert en chevallier, bij de voormelde gelegenheid uitgesproken, de eene in het Weeshuis zelve, de andere, twee dagen later, in de Wale-kerk. Beide opstellen strekken ten bewijze, dat de Leeraar, wien het te beurt valt, bij zulke feesten het woord te voeren, geenen eigenlijken tekst noodig heeft, om aan zijne rede den toon te geven, welken de zaak zelve en de Christelijke leerstoel vereischen, maar dat zijne rede van zelf dien toon aanneemt, zoo zijn hart slechts van het regte gevoel doordrongen is. Wij vinden dan ook hier, gelijk te verwachten was, meer de uitstortingen van het gemoed, dat levendig vervuld is van de onwaardeerbare zegeningen, door het Christendom op het lot van ongelukkigen, armen en weezen verspreid, dan eene geregelde ontwikkeling van de eene of andere stelling; weshalve het moeijelijk valt, een uittreksel te leveren. Dit alleen kunnen wij zeggen, dat de Heer robert zich voornamelijk bepaalt bij de bewaring en instandhouding van het Wale-weeshuis, als een werk der Goddelijke voorzienigheid; terwijl deszelfs ambtgenoot in die feestviering de zegepraal van het Christendom aanschouwt, en, met eenige weinige trekken, als 't ware eene geschiedenis van de Christelijke liefdadigheid teekent, welke, hoe beknopt, het hoofd en het hart van den man vereert, die dezelve ontwierp. De eerste redevoering wordt door eene dankzegging van een' der jongelingen en meisjes uit het Weeshuis afgewisseld, welke ons, zelfs bij het lezen, onwillekeurig tot tranen bewoog; terwijl beide door uitvoerige en gepaste aanspraken aan de stadsregering en de onderscheidene kerkelijke besturen besloten worden.

{==268==} {>>pagina-aanduiding<<}

Nog vinden wij in het voorberigt eene Fransche vertaling van het bekende fraaije vers van vondel op het Wale-weeshuis, door den buitengewonen Predikant bij die Gemeente, den Eerw. Heer coquerel, - en in de eerste redevoering gezangen voor de feestviering, door denzelfden vervaardigd, die ons toeschijnen wezenlijke dichterlijke verdiensten te bezitten.
Met één woord, het is een schoon bundeltje, aan Christelijke liefde toegewijd, waarin slechts één toon heerscht, een toon, die wél luidt. Mogt die toon de Walsche Gemeente steeds onderscheiden, en mogt de zon van het tweede Eeuwfeest derzelver Weeshuis in dien bloeijenden staat bestralen, waarin het zich nu verheugen mag!





Eerdienst, bij gelegenheid van de vijfentwintigste verjaring der oprigting van het Genootschap Christo Sacrum, in deszelfs kerkgebouw binnen Delft, den 5 Maart 1822, des avonds ten 6 ure. Door J.H. Onderdewijngaart Canzius. Te 's Gravenhage, bij W.K. Mandemaker. 1822. In gr. 8vo. 70 Bl. f :-12-:

Wel waarlijk, wij zouden christo sacrum bijna vergeten! Het bestaat echter nog, en wel in hooge eere en bloei. Tempora mutantur! In den aanvang dachten de Hervormde Synoden over dat christo sacrum niet zoo gunstig; nu was de Secretaris van de Algemeene Synode der Hervormde Kerk (en dat zegt wat meer, dan die van eene voormalige Provinciale Synode!) - en welke mannen van naam uit onderscheidene Hervormde Kerkgenootschappen al meer - hier present. Wat er ter gelegenheid van dit vijfentwintigjarig feest gelezen, gezongen, gebeden en geredend is, wordt ons hier nu medegedeeld. En dat alles komt ons voor, vrij goed te zijn, en ook goed gesteld. Men zal het dus met genoegen en tot stichting lezen. Of intusschen christo sacrum een vijftigjarig feest beleven zal, - of het bijzonder zich nog uit-
{==269==} {>>pagina-aanduiding<<}
breiden, en tot algemeene uitwendige vereeniging der Christenen in Nederland nuttig en krachtig werken zal enz., wie waagt het, dit vooruit te zien? Wij, voor ons, hebben nooit heel hoog geloopen met dat christo sacrum te Delft, en loopen er nog niet hoog mede. Maar aan hetzelve en ieder Christengenootschap wenschen wij, dat deszelfs korstondig of langdurig aanzijn niet te vergeefs moge zijn, maar tot der Christenen heiliging in liefde krachtig moge medewerken!




Essai d'une explication Géologique de la station apparente du Soleil et de la Lune, à l'ordre de Josué. Par W. van den Hull, Chef d'une maison d'education à Haarlem, en Hollande. Paris et Amsterdam, chez G. Dufour, gr. 8ve. 52 pag. f :-11-:

Deze proeve zal wel hare lezers vinden. De schrijver meent, dat ieder verhaal in de H. schrift naauwkeurige en stellige waarheid (la plus exacte vérité) bevat; en daarom beproeft hij het betoog der mogelijkheid van den verlengden dag, door den stilaand van zon en maan, ons jos. X:12 enz. berigt. Zoo weinig sterrekundige is hij echter niet, dat hij niet erkennen zou, dat men eigenlijk niet in de zon of maan zelve het verschijnsel zoeken moet, maar dat in onzen aardbol zelven de grond daarvan liggen moet. Daarom houdt hij het verhaal slechts voor eene gezigtkundige waarheid; de aarde stond stil, of liever onderging zoodanige verandering, waardoor dit verschijnsel veroorzaakt werd. Maar hoe? hij meent: door eene verbazende verzakking van eene groote massa van het bewoonbare aardrijk kreeg toen juist onze aarde, die te voren regtstandig was, de tegenwoordige helling op hare as, waarvan dan ook het verschijnsel, door Josua geboekt, het eigenaardig gevolg was. De schrijver houdt dit verzinken van eene groote massa lands, en de daardoor veranderde helling der aarde, voor een gevolg nog

{==270==} {>>pagina-aanduiding<<}
van den zondvloed, en door denzelven sinds lange dan ook voorbereid. De groote veranderingen van de aarde, voorgevallen na en door dezen vloed, en alzoo ten gevolge van denzelven, zoekt hij geschiedkundig ook aan te wijzen. Hoe het mogelijk zij, dat de ongewijde geschiedenis van zulk een dan overal waar te nemen, geheel zonderling verschijnsel zwijgt, poogt de schrijver aan te wijzen, en vindt in de fabelleer er toch iets van in de fabel van Phaëton.
Wij ontkennen niet, dat ons deze proeve, in den eersten opslag, minder uitlokkend was, omdat wij bij zoo oude verhalen minder juist zoodanig eene vérité exacte meenden te moeten eischen en nasporen, dan onze schrijver. Wij erkennen echter, dat de uitdrukkingen bij Josua, vs. 13 en 14, vrij stellig zijn, en weinig ruimte laten, om aan poëtische fictie te denken; en dat er alzoo iets schijnt gebeurd te zijn, naar dat verhaal, hetwelk door Josua en het volk voor stilstand van zon en maan werd gehouden. En wil men het verschijnsel oplossen, en houdt men dit noodig tot redding van de eere des Bijbels, zoo verdienen des schrijvers gissing en redenering bijzondere opmerking. Maar wij zeggen ten dezen met hem: Chacun a sa maniere de voir. Wij meenen genoeg gedaan te hebben, door deze proeve onder de aandacht te brengen van de belangstellenden, en juichen des schrijvers welmeenende poging tot handhaving van de eere der H. schrift van ganscher harte toe.





De nagedachtenis van Ewaldus Kist, plegtig gevierd in de Gemeente van Zoelen, den 24sten Maart 1822, met eene Leerrede over Openb. XIV:13, door N.C. Kist, Predikant te Zoelen. Tweede Druk. Te Tiel, bij C. Campagne. 1822. In gr. 8vo. 28 Bl. f :-7-:

Bij de nagelatene Leerredenen van den nu zaligen kist ontvingen wij, van den oudsten Zoon van den algemeen

{==271==} {>>pagina-aanduiding<<}
geachten man, een kort Levensberigt. Wij hebben die Leerredenen reeds, met betuiging van welgemeende hoogachting voor 's mans nagedachtenis, aangemeld. In vroegeren tijd werd bijna ieder Predikant, in zijne laatste, ja dikwijls in iedere Gemeente, waarin hij vroeger gediend had, met eene opzettelijke Lijkrede geëerd. Vrij algemeen is deze gewoonte, waar wel iets voor, maar ook zeer veel tegen te zeggen was, afgeschaft. Dit, echter, neemt de vrijheid niet weg tot uitzondering bij een meer algemeen treffend en bijzonder geval; gelijk het vooral de vrijheid niet belemmert, om van het afsterven eens Leeraars, gelijk van ieder ander voorkomend geval in eene Gemeente, ook op den Christelijken leerstoel, ten nutte der Gemeente, partij te trekken; en geschiedt dit op zoodanig eene wijze, als in deze Leerrede door den waardigen Neef van e. kist geschied is, dan kan men dit ook bij eene, den overledenen anders geheel vreemde, Gemeente doelloos noch onvoegzaam vinden. Intusschen had toch de overledene op de Gemeente te Zoelen in zoo verre betrekking, dat hij daar bekend was, meermalen gepredikt had, en zijnen, nu door zijnen dood diep getroffenen, bloedverwant in de heilige bediening aldaar had ingezegend. Deze jonge, waardige Leeraar is bekend als Geleerde van groote verwachting, en die, alhoewel bij zijnen titel van Theologiae Doctor hier bescheiden verzwijgt, dien titel met het grootste regt draagt en met eere kan handhaven, [en werkelijk zal handhaven, nu hij, gelijk wij vernemen, tot buitengewoon Hoogleeraar in de Kerkelijke Geschiedenis aan de Hoogeschool te Leiden benoemd is.] Uit deze Leerrede leeren wij hem kennen van den kant van zijn gevoelig en dankbaar hart, en als een waardig Prediker van het Evangelie van genade en liefde, die met zijne geleerdheid niet pralen wil, en bij zijne eenvoudige welsprekendheid is, die hij wezen wil en moet, in zijne betrekking: hartelijk,
verstandig en tevens verstaanbaar en nuttig Prediker voor den landman. Men zal alzoo deze Leerrede met genoegen lezen, en zich hartelijk verheugen, dat de nog jeugdige, kundige Leer-
{==272==} {>>pagina-aanduiding<<}
aar in dezen de voetstappen van zijnen waardigen Oom drukken kon en drukken wil. Hij zal in dezen, zoo dikwijls hij nog als Godsdienstleeraar optreedt, wel volharden, al is 't dan ook, dat deze of gene Commissie van eene of andere vacante Gemeente, na hem gehoord te hebben, rapport brengt: ‘Het was wèl en stichtelijk; maar er was toch niets nieuws en vreemds in. Het was in 't geheel niet zoo geleerd, als wij het van eenen Doctor verwacht hadden; wij konden het alles begrijpen.’ Het kan echter niet missen, of de Eerw. Prediker moest op die wijze zijne Gemeente uitnemend leeren en stichten. God zegene zijnen arbeid! En wegens den daar aangestipten, wat schralen lof kan hij zich gemakkelijk troosten, zoo hij, nu en dan nog predikende, door bevoegder beoordeelaars gehoord wordt. Want principibus placuisse viris non ultima laus est; en deze lof kan den waardigen Leeraar wel nimmer ontgaan.







Hulde aan de nagedachtenis van Ewaldus Kist; toegewijd in het Dordrechtsch Genootschap Diversa sed una: door B.F. Tijdeman, J. Kisselius en J. Schouten. Te Dordrecht, bij J. de Vos en Comp. 1823. In gr. 8vo. 129 Bl. f 2-2-:

Wat toch de waardige kist wel zou gedacht en gezegd hebben, wanneer hij deze hem toegebragte Hulde had aangehoord? Aan zijne goedkeuring twijfelen wij; en hij zou voorzeker dalen in onze schatting, indien wij daaraan niet konden twijfelen. De bescheiden en nederige man - welke trek in zijn karakter de aandacht van zijnen lofredenaar ook geenszlns ontslipt is - had den spreker zeker meer dan eens het stilzwijgen verzocht. Niet, dat wij iets van den lof, aan kist hier toegebragt, willen afdingen, of den Heer tijdeman van laffe vleijerij beschuldigen: integendeel, eer hebbe 's mans hart, wegens zijne hoogachting en gevoel voor zulk eenen voortreffelijken vriend en ambtgenoot! En ook wij stem-
{==273==} {>>pagina-aanduiding<<}
men van harte in met ieder gevoel van hoogachting en dankbaarheid jegens eenen man, die zoo veel goeds bedoelde en stichtte; eenen man, die wij weten, dat eene menigte vrienden en bewonderaars, en, voor zoo ver wij weten, geenen enkelen vijand achterliet. Evenwel eene en andere uitdrukking bragt ons zekeren regel uit een Kerkgezang: wat tong kan U naar waarde prijzen? onwillekeurig te binnen, en gaf ons eene onaangename aandoening, waarin wij meenen, dat niemand levendiger, dan kist zelf, die Christenleeraar en zelf opregt Christen was, zou hebben gedeeld. De waardige overledene acht zich voorzeker door het: wel gij goede en getrouwe dienstknecht! van zijnen Heer meer dan overvloedig geeerd en beloond. Dan, het is meer om de achtergeblevenen, die hem verloren, en ter voldoening aan het treurend en gevoelig vriendenhart, dat zoodanig eene lofrede wordt gehouden. En ware het niet, dat juist de redenaar den voortreffelijken kist vooral als Evangeliedienaar dankbaar had willen vereeren, zoo ware zeker deze aanmerking door ons teruggehouden, en hadden wij dezelve gaarne geschonken aan de geestdrift, door zoo voortreffelijk
een onderwerp opgewekt: maar nu maakte het gezegde met het nederig karakter van eenen Evangeliedienaar, zoo als ook kist dat bezat, een voor ons gevoel eenigzins stootend contrast.
Het Genootschap Diversa sed una had aan ewald kist zeer groote verpligting; en het was natuurlijk, dat het de uitvaart van dezen zijnen Voorzitter, op eene plegtige wijze en openlijk, wenschte te vieren. Eenen meer geschikten en hartelijker met den overledenen ingenomenen redenaar, dan de geleerde en welsprekende tijdeman, had hetzelve wel bezwaarlijk kunnen vinden. Het was dan wèl, dat het de herhaalde afwijzing van dezen bekwamen man niet achtte, maar hem deze taak eindelijk opleide door een stellig en eenparig besluit, hetwelk hij dan ook opvolgen moest, en con amore heeft opgevolgd. Hij heeft zijne herhaalde betuigingen van mindere geschiktheid volkomen gelogenstraft. Roerend en,

{==274==} {>>pagina-aanduiding<<}
gelijk geheel het stuk, echt welsprekend is de aanhef. De geschiedenis van den levensloop van kist is, ja, uitvoerig, en daalt in den aanvang wel wat tot in te vele en kleine bijzonderheden af, (dat bij eenen man als kist vooral niet behoefde) maar klimt toch, en wordt belangrijk, en leest onderhoudend. Een tweede deel is gewijd aan de beschouwing van kist in zijnen roem en in zijne verdiensten, bepaaldelijk als Evangelieprediker. Hier is met de grootste naauwkeurigheid ook alles bijeengezocht, wat de nagedachtenis van kist verheerlijken kan; en, wij erkennen het gaaf, de redenaar heeft het juiste standpunt gekozen, waarop hij den, in andere opzigten altijd ook zeer verdienstelijken, man het best kon doen bewonderen en schitteren. Waardig, getrouw, ijverig, verstandig, hartelijk, regt nuttig en echt welsprekend Prediker van het Evangelie, was de man, zoo wel waar hij de pen voert, als waar hij den leerstoel beklimt, navolgenswaardig en uitmuntend. Zekerlijk had kist ten dezen eene zeldzame gave; en, hoezeer wij overtuigd zijn, dat een aantal Christenleeraren bij den waardigen man, in ambtsijver, gemoedelijke trouw, en kunde, weinig of niet achterstaan, is echter een man, in wien zich ten dezen alles op die wijze vereenigde, en in wien dat alles zoo vroeg en zoo aanhoudend, zonder eenige benijding, werd opgemerkt en erkend, eene zeldzaamheid. De redevoering is wat lang, en misschien had hier en daar eene herhaling, in het tweede stuk, van hetgeen in het eerste reeds werd aangestipt, (of ook omgekeerd) kunnen vermeden worden. - De dichters kisselius en schouten geven den redenaar niet toe in betuiging van bewondering en warme hoogachting voor den overledenen. - Wij verblijden ons met 's mans talrijke vrienden, dat wij door de uitgave deelen mogen in de aandoenlijke, te Dordrecht gevierde, vereerende
plegtigheid. Wij wenschen aan het Genootschap Diversa sed una altijd zoo bekwame en waardige voorzitters en leden als een kist en een tijdeman; zoo kan het ons letterminnend publiek, met schoone vruchten van zijne werkzaamheden,

{==275==} {>>pagina-aanduiding<<}
nog dikwijls, op eene aangename wijze, vergasten. - Ook bij deze Hulde is het welgelijkend Portret van den braven kist voorzeker welkom.





Dissertatio Philosophica inauguralis: de Sceleto Piscium, auctore Jano van der Hoeven. Lugd. Bat. apud L. Herdingh et Filium. 1822. 8vo. pag. 112.

G. Bakker, Osteographia Piscium, Gadi praesertim AEglesini comparati cum Lampride guttato, specie rariori. Groning. apud W. van Boekeren. 1822. 8vo. pag. 246. f 10-16-:

Wij voegen deze beide verhandelingen bijeen, daar beide de osteologie der visschen betreffen; terwijl de eerste het werk is van eenen jongeling, die zijne loopbaan intreedt, de laatste dat van eenen man, reeds verre op dezelve gevorderd, en wij, overeenkomstig ieders leeftijd, bij den eersten meer het vernuft der jeugd, bij den laatsten de rijpheid van latere jaren ontdekken. Wij noemden het werk van den Heer van der hoeven het eerst, als hetwelk eene meer algemeene beschouwing bevat; terwijl dat des Hoogleeraars hoofdzakelijk op twee bijzondere species betrekking heeft.
Wij vergenoegen ons met eene korte opgave der vele belangrijke zaken, welke de verhandeling des eerstgemelden Schrijvers behelst. - Inleiding: 1. over den oorsprong van het scelet in het dierenrijk; 2. ontwerp en verklaring eener physiologische verdeeling van het scelet, op de leer van bichat, en zijne onderscheiding van het organische en animale leven, gegrond; 3. over den grondtypus van het scelet bij de gewervelde dieren. - Over het scelet der visschen: I Hoofdst. over de beenderen, die tot het zenuwstelsel behooren: de spina vertebrarum en het cranium; II. over de beenderen, welke de zinswerktuigen bevatten; III. over de beenderen der beweging; IV. over die, welke tot de kaauwing, V. tot de slikking, VI. tot

{==276==} {>>pagina-aanduiding<<}
de ademhaling, VII. tot de voortteling behooren; VIII. over het een en ander, waaromtrent de visschen van de overige gewervelde dieren verschillen, voornamelijk ten opzigte van het scelet. - Eene fraaije plaat versiert deze belangrijke verhandeling, in welke wij zoo wel des Schrijvers belezenheid, als zijnen geest van waarneming opmerkten. Mogt het hem gebeuren, aan eene wetenschap zijn leven te kunnen toewijden, voor welke hij zulk een' voortreffelijken natuurlijken aanleg toont te bezitten; hoeveel zou men zich voor die wetenschap niet van hem kunnen beloven!
No. 2. De Hoogleeraar bakker levert ons hier het scelet van twee species piscium, van welke de laatste allerzeldzaamst en genoegzaam onbekend mag heeten. Na eene algemeene beschouwing van het scelet der visschen, volgt eene keurige beschrijving van dat van den Gadus AEglesinus en van den Lampris guttatus, beide door schoone afbeeldingen opgehelderd. Opmerkelijk is het, dat beide Schrijvers het gevoelen van eenen bestaanden prototypus der organen zijn toegedaan, veel waarde aan de vergelijkende methode hechten, en op analogische en teleologische gronden hunne redenering bouwen. Wij zouden ook dit werk aan alle beoefenaars van Natuurlijke Historie en vergelijkende Ontleedkunde met lof aanbevelen, zoo wij niet meenden, dat de naam des Schrijvers eene aanbeveling ware, beter dan alle loftuitingen.




De Vóór-wereld en de Oudheid, door de Natuurkunde opgehelderd; door H.F. Link, Hoogleeraar in de Geneeskunde te Berlijn, Direkteur van den Kruidtuin, enz. Naar het Hoogduitsch vrij vertaald, door Dr. A. Moll, te Nijmegen. Iste Deel. Te Amsterdam, bij de Wed. G.A. Diederichs en Zoon. In gr. 8vo. XVI, 378 Bl. f 3-12-:

Over het oorspronkelijke Volk der Aarde, of het Menschelijke Geslacht vóór Adam, en deszelfs afstamming van één enkel Menschenpaar, door Dr. A.H.C. Gelp-
{==277==} {>>pagina-aanduiding<<}
ke, Hoogleeraar in de Wis- en Sterrekunde te Brunswijk, enz. Uit het Hoogduitsch, door Dr. A. Moll, te Nijmegen. Te Amsterdam, bij de Wed. G.A. Diederichs en Zoon. In gr. 8vo. XII, 119 Bl. f 1-8-:

Wij nemen deze twee werken bijeen, als loopende over bijkans hetzelfde onderwerp, door twee Duitschers geschreven, door denzelfden Vertaler in onze taal overgebragt, en bij dezelfde Uitgevers gelijktijdig in 't licht gegeven.
De titel van No. 1 deed ons eenen tweeden ballenstedt verwachten, en dus het werk niet zonder vooroordeel ter hand nemen. Doch, hoe aangenaam vonden wij ons verrast, toen wij, in plaats der oppervlakkigheid van den meesterachtigen, beslissenden toon, het lage neêrzien op de oudste gewijde oorkonden des menschdoms, van eerstgemelden Schrijver, overal diepe, grondige geleerdheid, bedrevenheid, zoo wel in de nieuwste Natuurkunde, als in verscheidene andere, ook historische wetenschappen, het raadplegen der ondervinding bij voorkeur boven de bespiegeling, bezadigde beschouwing van zijn onderwerp, een' helderen blik op de vroegere en latere Natuur, vrij juiste gevolgtrekkingen, overal achting voor de overleveringen der Aloudheid, billijke schatting derzelven, naar mate harer meerdere of mindere zuiverheid, en vergelijking der verschijnselen en gebeurtenissen in de Natuur met dezelve ontmoetten! Men raadpleegt hier geene weekbladen of andere geschriften van geen gezag, alleen tot onderhoud geschreven, maar de werken van grondige denkers en Natuuronderzoekers van den eersten rang, vooral eenen blumenbach en cuvier. Menigmalen treft men op verrassende wendingen en onverwachte belangrijke resultaten. Nogtans is ook dit boek, naar ons oordeel, niet vrij van eenige gewaagde stellingen, die men niet dan door onzekere hypothesen kan staven. Ons gevoelen moge zich bij den Lezer regtvaardigen door eene korte opgave van den inhoud.
Link behandelt achtervolgens de voor- (vroegere)

{==278==} {>>pagina-aanduiding<<}
wereld, niet volgens gissingen, maar volgens een geschiedkundig overzigt der versteende overblijfselen van dezelve, in de aarde gevonden. Hij behoort dus tot die echte Geologen, welke, volgens cuvier, thans de Theoristen hebben vervangen, en geeft dit zelf op bl. 126 te kennen. Bij deze opgave gaat de Hoogleeraar zeer geleidelijk te werk. Eerst onderzoekt hij de overblijfsels der zoogdieren, welke hem eenen rijken oogst boden, maar die hij beknoptelijk in 20 bladzijden afhandelt. Hij zegt van menschelijke overblijfselen voorzigtiglijk, dat dezelve zich hoogst zeldzaam of in het geheel niet hebben opgedaan. Later, bij het slot van dit Deel (bl. 339), erkent de Schrijver, dat er fossile menschenbeenderen gevonden zijn, en brengt dezelve in verband met de berigten van eenen Zondvloed. Van de hoogst zeldzame verstenningen van vogelen sprekende, geeft hij in 't voorbijgaan het vermoeden op, dat de vogelen, eene geheel op zichzelve staande orde van dieren, wel uit de vroegere wereld konden zijn overgebleven, daar zij zich van de eene plaats naar de andere met de vlugt konden begeven, en dus de algemeene verwoesting ontgaan. Slangen, daarentegen, waarvan men mede weinig of geene versteeningen aantreft, houdt de Schrijver voor nieuwe natuurvoortbrengselen. Van oudere amphibiën worden vele overblijfselen gevonden. Van de visschen zijn dezelve talloos, uit de kraakbeenige orde; (haaijen, enz. wil men van eene buitengewone grootte gevonden hebben; doch de Schrijver waarschuwt, op deze berekeningen niet al te veel te vertrouwen.) Zeldzaam komen insekten voor; des te meer schaaldieren, omtrent welke de Schrijver in bijzonderheden treedt. ‘Schier alle soorten, welke nog levend te vinden zijn, komen mede onder de opgegravene voor, doch alleenlijk in de nieuwere bovenste lagen. In de diepere en
oudere lagen, daarentegen, is de menigvuldigheid op verre na zoo groot niet, en bepaalt zij zich slechts tot eenige weinige geslachten. Niet één enkel geslacht is mij bekend, hetwelk mede onder de levenden niet te vinden is. Doch de versteende soorten zijn,

{==279==} {>>pagina-aanduiding<<}
op eenige weinige na, van de levende zeer onderscheiden’ (bl. 38). Daarop gaat de Schrijver over tot de beschouwing der versteende planten uit de vroegere wereld; hij meent, volgens de meeste waarschijnlijkheid, daartoe de steenkolen te moeten betrekken; hoewel hij de wijze, hoe het hout zoodanig verkoold is, niet begrijpt. Daarop gaat hij over tot een kort overzigt der berglagen, van de oudste af, waarin geene organische overblijffelen gevonden worden, tot het krijt, volgens hem de grensscheiding der versteeningen van bekende bewerktuigde ligchamen, thans nog levend in de Natuur voorhanden; zoodat de versteeningen in de oudere beddingen tot eene ondergegane schepping behooren gerekend te worden. Hooger liggen zandsteen, zand, mergel, leem, en de basalt, omtrent welke link stellig tot het gevoelen der Vulcanisten overhelt. Zulks is in eenen landgenoot van werner te opmerkelijker, daar zelfs cuvier (in zijne lofrede op desmarets) de Neptunisten niet geheel in 't ongelijk stelt, maar een' middelweg zoekt in te slaan. Daarop worden de vragen onderzocht: 1) of er van de versteende soorten, die men algemeen voor ondergegaan houdt, zich nog levende exemplaren bevinden, - en naar de meening des Schrijvers ontkennend beantwoord; 2) of er versteeningen van bewerktuigde schepselen zijn, wier soorten nog levend gevonden worden; - de Schrijver is voor de bevestigende stelling; 3) of de overblijffels alleen van zoodanige dieren en planten afkomstig zijn, die slechts in warme landen konden leven; en dus, of de Aarde eene algemeene verandering van klimaat ondergaan hebbe; - dit gevoelen, hoezeer thans vrij algemeen, en zelfs door cuvier begunstigd, wordt door onzen allezins omzigtigen Schrijver niet aangenomen: het bewijs daarvoor is, zegt hij, onvolledig: de groote olifantsoort,
waarvan men de overblijfselen aan de IJszee vond, schijnt zelfs door de lange haren, waarmede hij moet voorzien zijn geweest, tegen de koude gewapend te zijn; - schaaldieren van warme zeeën kunnen ligtelijk ook in meer gematigde hebben geleefd; (link is echter van gevoelen,

{==280==} {>>pagina-aanduiding<<}
dat de oude Aarde in zoo verre een ander klimaat had, als zij meer water bezat, dan de tegenwoordige); 4) of de vele verzamelingen van beenderen in het Noorden door eenen grooten watervloed aangebragt zijn; - ook op deze vraag geeft de Schrijver een ontkennend antwoord. De Natuur ging, volgens alle waarnemingen, in de vroegere wereld van het eenvoudigste tot het meer ontwikkelde over; en hare geschiedenis (waarin de Schrijver weinig groote omwentelingen, maar meer een' stillen gang van ontwikkeling stelt) bepaalt zich (volgens de boven gemaakte aanmerking) tot twee tijdperken: vóór het ontstaan van den vlotkalk en het krijt, en na hetzelve. De mensch behoort niet tot de vroegere wereld, zelfs niet de aap, waarvan men niet het minste spoor onder de versteeningen gevonden heeft. Dit alles laat zich hooren; doch wanneer de Schrijver nu van overdrijvingen in de voorwereld spreekt, zoo vinden wij dit gevoelen niet alleen der wijsheid des Scheppers geheel onwaardig, maar ook het bijgebragte voorbeeld, den snuit des olifants, allerongelukkigst gekozen, daar dezelve voor dit hooge, zware dier allernoodzakelijkst is, om zijn voedsel te bereiken, en tevens een ongemeen kunststuk, waarmede dit anders schijnbaar logge beest wonderen verrigt.
De tweede Afdeeling loopt over de geschiedenis der tegenwoordige schepping; vooreerst over de thans nog bestaande planten. Deze verdeelt de Schrijver in drie hoofdsoorten; 1) die aan ééne streek bij uitsluiting eigen, 2) die in verschillende streken gelijksoortig, 3) die in verafgelegene gewesten volkomen aan elkander gelijk of onveranderd gebleven zijn. Hierover wordt zeer veel scherpzinnigs gezegd; de Heer link, als kruidkundige van beroep, is hier geheel op zijn grondgebied. Overal, en hier in 't bijzonder, is hij de voorstander der oorspronkelijke eenheid van voortbrenging; zoodat hij zonder bedenking onderstelt, dat elke soort van plant zeer goed uit één individu of een paar kan zijn voortgekomen, zonder zulks echter stellig te bepalen, daar wij de hoogere vrijheid des oppersten Bouwmeesters moeten erkennen (bl.

{==281==} {>>pagina-aanduiding<<}
118). Doch stellig is zijn gevoelen, dat elk oord op aarde oorspronkelijk zijn eigenaardig (eigendommelijk, zegt men veelal door een Germanismus) gewas heeft. De tegenwoordige verscheidenheid der planten is dus vooral door verhuizing geschied, welke bij den Schrijver eene groote rol speelt, door gevleugelde zaden, vogelen, verandering van grond, enz. Hij gaat vervolgens tot de dieren over. Derzelver soorten zijn veel minder verspreid, dan men te voren meende. Olifanten, rhinocerossen, hyena's, misschien zelfs leeuwen, verschillen soortelijk in de onderscheidene werelddeelen; Amerika is als 't ware eene wereld op zichzelve. De eilanden, waarheen de grootere dieren niet zoo gemakkelijk konden komen als de vlugge zaden der planten, zijn dan ook zeer arm aan dezelve. Misschien veranderden soorten uit de vroegere wereld in die, welke wij tegenwoordig zien.
Tot den mensch genaderd, zet de Schrijver de oorspronkelijke eensoortigheid, en dus eenheid, van ons geslacht op den voorgrond. Hij bezigt daartoe een zeer klemmend bewijs. Zoo men eenmaal twee, drie of zelfs vijf oorspronkelijke menschensoorten of rassen aanneemt, is er niet de minste reden, om dat getal, bij de groote verscheidenheid der Volken, niet tot in het onbepaalbare te vermenigvuldigen, en dus ieder volk voor Autochthonen te verklaren, 't welk in het ongerijmde loopt. Minder voldoet ons des Schrijvers gevoelen, dat de Negerstam de oorspronkelijke zou wezen, uit welken de anderen door klimaatsverandering en andere oorzaken zich hebben ontwikkeld. Het is wel waar, dat zijn bewijs uit de analogie der opklimming van de natuur uit het min- tot het meerder volmaakte, volgens welke dan de minst ontwikkelde stam ook het vroegst na de overige zoogdieren moet zijn voortgebragt, (terwijl ook bij de dieren de zwarte den stam uitmaken) niet zonder kracht is; maar dit zou eigenlijk slechts gelden, wanneer de Schrijver onderscheidene soorten stelde. Immers, wij kunnen ons even goed verbeelden, dat het oorspronkelijke menschengeslacht, door uiterlijke omstandigheden, van den Kaukasiër tot den Ne-
{==282==} {>>pagina-aanduiding<<}
ger afgedaald, als van den Neger tot den Kaukasiër opgeklommen is; om nu niet daarvan te spreken, dat het gevoelen van de afstamming der menschheid uit laatstgemelde ras uitmuntend met des Schrijvers eigene stelling zou strooken, die de voornaamste nuttige gewassen, huisdieren, en de vroegste beschaving des menschdoms, aan den Kaukasus stelt, gelijk wij straks zien zullen. Daarenboven ziet hij zich, tot ondersteuning van zijn stelsel der afstamming uit de Negers, genoopt, om van het
betreden spoor der ervaring in het onmetelijke veld der gissingen over te gaan, en tot den allezins gewaagden sprong genoodzaakt, om de Hottentotten tot stamvaders der Chinezen, en dus der Mongoolsche Volken, en de Kassers tot die der Europeërs te maken. Voor het eerste pleit alleenlijk eene plaats uit barrow (geen ander Schrijver, zoo verre wij weten, heeft ooit eene physieke of moréle overeenkomst tusschen de Hottentotten en Chinezen gevonden), en voor het tweede de minder zwarte, minder negerachtige kleur en voorkomen van den Kaffer, hetwelk zich door zijne woonplaats en andere oorzaken even goed laat verklaren, als de verschillen tusschen den Mongoolschen en Maleischen volkstam in Azië. Deze beide beschouwt de Heer link als één stam, waartoe ook de Amerikanen behooren, die uit het Noorden van Azië in hun werelddeel zijn overgekomen. Aldus rekent hij drie hoofdstammen en drie groote onderäfdeelingen: de Negerstam, waartoe de Kaffers en Hottentotten als bijstammen behooren, waarvan de eerste den overgang maakt tot den Kaukasischen stam, die zich weder in bruine Zuid - Europeërs en Indianen, en in Celten of Noord-Europeërs smaldeelt; (dit onderscheid van kleur ligt blijkbaar in het klimaat: de nakomelingen der blonde Duitschers zijn in Spanje, Afrika, Italië en Frankrijk bruin van haar geworden, en men herkent hun nakroost thans niet meer uit de oude inboorlingen) - terwijl de tweede, of de
Hottentot, den Mongoolsch - Maleisch - Amerikaanschen stam heeft voortgebragt, die verreweg de talrijkste is, (met de Chinezen ten minste wel de helft der

{==283==} {>>pagina-aanduiding<<}
Aardbewoners.) Wij gelooven niet, dat men ooit die afzigtige, min vatbare, en voor verre togten zoo wel als nationale veerkracht onvatbare Hottentotten zoo veel eer heeft aangedaan! Wilde men eenen stamövergang uit het Neger- tot het Europesche ras zoeken, zoo zouden de Abyssiniërs of Berbers, die ook Europesche en Afrikaansche trekken verbinden, veel geschikter, en veel naderbij zijn dan de Kaffers, ten zij men die Volken, door tweeduizend uren afstands gescheiden, voor telgen van éénen stam wilde verklaren. Na in deze hypothese met veel scherpzinnigheids de hoofdverspreiding der Volken te hebben nagegaan, gaat de Schrijver over tot de taal, als kenteeken der verbreiding. Hier treedt hij in een diepzinnig en wijsgeerig onderzoek, waarin wij hem niet kunnen volgen: wij stippen slechts de fijne opmerking aan, dat, hoe woester een Volk, des te veranderlijker en losser zijne taal; hoe beschaafder, hoe meer gevestigd en onveranderlijk die is, uit hoofde der behoefte, om algemeen verstaan te worden, die het gebruik tot eenen tiran der taal verheft, blijkens, onder anderen, de Franschen. (Hieruit laat zich ook de onnoemelijke menigte van de talen, of liever veranderlijke tongvallen, der Zuid - Amerikaansche inboorlingen verklaren.) - De zachtste taal is de jongere, alsmede die, welke van eene rijkere overneemt. De Chinesche taal is eene der oudsten, uit hoofde van haar eenvoudig zamenstel. Daar nu de taal der Hottentotten, als van een geheel onbeschaafd en ruw Volk, natuurlijk ook zeer eenvoudig is, zoo zoekt de Schrijver hierin een bewijs voor zijne stelling van de afstamming der Chinezen van de Hottentotten. Onder de talen van
den Kaukasischen stam spreekt de Schrijver bepaaldelijk van de Semitische, (verkeerdelijk, zeker door eene drukfout, Sermitische genaamd) het Sanskritsch, 't welk hij voor de moeder van het Grieksch, Latijn, Russisch (Slavonisch) en voor de dochter der aloude Zend - taal houdt. De Duitsche taaltakken zijn dochters des Perzischen; en deze verschilt, niettegenstaande eenige overeenkomst, in de kenschetsende trekken der taal zoo wezenlijk van het Sans-
{==284==} {>>pagina-aanduiding<<}
kritsch, dat men (volgens eene schrandere gissing des Schrijvers) de Zend - taal voor de stof mag houden, waaraan de Noordelijke veroveraars (even als de Duitschers in de volksverhuizing aan het Latijn) hunnen vorm gaven, en die zich aldus naderhand tot in Duitschland verspreid heeft.
In de vijfde Afdeeling onderzoekt de Schrijver den geboortegrond der tamme dieren en geteelde planten, zoo als van het rundvee, het schaap, de geit, het varken, het paard, den ezel, den kameel, den hond, de kat, het gevogelte; van de graansoorten, peulvruchten, voedergewassen, moeskruiden, vruchtboomen; en de slotsom dier nasporingen is, ‘dat de landen ten zuiden van den Kaukasus, omstreeks de bronnen van den Eufraat en den Tiger, de bakermat zijn van die beschaving des menschelijken geslachts, welke op ons afdaalde. Het vroegste voedsel des menschelijken geslachts, het ooft, behoort oorspronkelijk in die landstreken te huis. Tournefort verwonderde zich reeds over de menigte van gemeene, in geheel Europa veelvuldig voorkomende planten, welke hij aan den Ararat vond. Ook de huisdieren zijn aan de gezegde luchtstreken niet vreemd; want onze hond is hoogstwaarschijnlijk in die of daaraan grenzende landen wild, en voor de meeste overige huisdieren laat zich buiten deze landen geen andere geboortegrond met eenige waarschijnlijkheid opgeven.’ (Bl. 268, 271.)
De zesde Afdeeling handelt over de ontdekking der metalen. Goud moet oudtijds veel algemeener geweest zijn dan thans, blijkens de groote schatten, waarvan eenigen der oudste Schrijvers gewagen; en de Schrijver is bijna genegen, de bekende fabel der gouden, zilveren, koperen en ijzeren Eeuw letterlijk op te vatten, daar het ijzer het moeijelijkste der metalen, zoo wel in het vinden als tot smelting, en waarschijnlijk het laatst ontdekt is. Zelfs tin werd vroeger bewerkt.
De laatste of zevende Afdeeling bevat Kosmogoniën, of stelsels der onderscheidene Volken nopens de Wereldschep-
{==285==} {>>pagina-aanduiding<<}
ping. De oude Indische was zeer zuiver, hoewel door zinnebeeldige uitdrukkingen reeds dadelijk naar het Pantheïsmus overhellende, dat zich in de leer van buddha schijnt ontwikkeld te hebben, zoo deze niet veeleer oorspronkelijk Materialismus is. Reiner heeft zich, van den beginne af, de Oud - Perzische leer gehouden; haar Dualismus, van ormuzd uitgegaan uit den onbepaalden tijd, (dien wij voor den Eeuwigen, Onbegrijpelijken houden, slechts door zijn' Eerstgeborenen te erkennen) en ahriman, de booze Geest, is bekend; doch overal blijkt de minderheid van het kwade beginsel; het kwam na het goede te voorschijn, was zelf eerst goed, werd eerst daarna boos, en zal eindelijk voor den troon van ormuzd knielen, na wiens zegepraal de onbegrensde tijd zijne heerschappij herneemt. Volgens de vertalers van den Zend-Avesta, bij welken zich ook link voegt, is Eri - ene (zijnde de geboorteplaats des menschdoms, naar de Parsen) Oud - Armenië en Medië, (waartoe men dan ook het oude Aria, mede een gedeelte der Perzische bergvlakte, rekenen kan.) De Parsen hebben mede bepaalde berigten wegens eenen Zondvloed, of groote overstrooming; een berigt, hetwelk link, die het getal der groote Aardömwentelingen zoo veel mogelijk zoekt te verminderen, naar ons gevoelen eenigzins zwakker opvat, dan de duidelijke letter van hetzelve vereischt. Hom wordt door hem voor eene geneeskrachtige plant gehouden;
volgens ons gevoel komt zij met den boom des levens in de Mozaïsche oorkonde volkomen overeen. Deze oorkonde wordt door link (hoewel haar slechts als een overblijfsel der oudheid, meer niet, beschouwende) zeer hoog geacht. ‘Zeker is het, (zegt hij, bl. 341) dat geene andere Kosmogonie, en over het geheel geene andere oorkonde der Schepping, de voorvallen, in vroegere tijden in de natuur plaats gegrepen, zoo zuiver voordraagt, als de Mozaïsche. Geen vischnou, veranderd in een' visch, komt uit het water te voorschijn; geen deucalion werpt steenen over het hoofd, opdat er menschen ontstaan. Het gansche verhaal ontscheurt zich,

{==286==} {>>pagina-aanduiding<<}
naar het vermogen der toenmalige jeugd des menschelijken geslachts, aan het weefsel der Mythe, en treedt als Geschiedenis op.’ Men vergelijke met deze oorkonde (die onze Schrijver, omtrent de ligging van het Paradijs in of omstreeks Armenië, het land Kush, door hem voor den Kaukasus gehouden, en den Zondvloed, als eene doorbraak der Middellandsche tot de Kaspische Zeeën, treffelijk opheldert) de stuitende allegoriën der verder voorgedragene Phenicische Mythen, haar dobberen tusschen Materialismus en Polytheïsmus, de oorspronkelijke monsters en den grooten sprekenden visch der Babylonische fabel, den moord van den God osiris door typhon bij de Egyptenaren, hunne vereering van den Phallus, de tallooze Goden der theogonie van hesiodus, (waarvan echter niet kan gezegd worden, dat geene Godenleer zulk eenen overvloed van wezens bevat; de Indische telt 300 Millioenen Goden!) en men zal ras de meerderheid der eenvoudig - verhevene voorstelling bij mozes, die ook van de schepping van het minder tot die van het meer volmaakte opklimt, erkennen. Naast aan dezelve in zuiverheid komt gewis die van het Zend-volk of der oude Parsen, die juist ook het naast bij de groote tooneelen, volgens het algemeene gevoelen der schepping, volgens dat van link der eerste beschaving van ons geslacht bleven wonen. Indië of Thibet's gebergte beschouwt onze Schrijver geenszins, zoo als thans vele beroemde Geleerden, voor de wieg en bakermat van
het menschdom, maar toch kort na de eerste beschaving uit Eri - ene bevolkt.
Zie daar, Lezer! een verslag van dit belangrijk werk, in die uitvoerigheid, zoo als de waarde van het onderwerp en de behandeling beide ons schenen te vereischen. Wij keeren ons tot het tweede der aangekondigde boeken.
De Schrijver van hetzelve, de Hoogleeraar gelpke, te Brunswijk, ook bekend door een geacht Handboek der algemeen verstaanbare Starrekunde naar de nieuwste ontdekkingen, komt in sommige opzigten met link overeen, maar wijkt in andere van groot belang van hem af, ja is vierkant tegen hem over gesteld. Over 't algemeen

{==287==} {>>pagina-aanduiding<<}
bezit hij, naar onze gedachten, dien bezadigden lust tot onderzoek, dat vasthouden aan ondervinding en Natuurlijke Geschiedenis, dien afkeer van stoute hypothesen niet, welke wij bij dien Schrijver aantroffen; integendeel, hij waagt zich zeer verre in het veld der gissingen, en schijnt ons minder ingewijd in de kennis der Natuur en harer werkingen. Hij begint met het menschdom voor ouder te verklaren, dan de algemeene overlevering het stelt; niettegenstaande de voortreffelijke cuvier uitvoerig heeft aangetoond, dat, volgens natuur- en geschiedkundige gronden, de ouderdom van ons geslacht niet boven de 6 of 7000 jaren opklimt. Gelpke's hoofdgronden zijn de volmaaktheid der starrekunde in de oudste tijden, waartoe hij zoo wel noach's kennis aan het zonnejaar, als de astronomische tàfelen der Braminen, en wel voornamelijk den dierenriem van Denderab brengt, dien hij, uit de afbeelding en onderlinge plaatsing der starrebeelden, voor 15,000 jaren oud meent te kunnen verklaren. Men weet de zeer uiteenloopende gevoelens der Geleerden op dit gedenkstuk, hetwelk nog eerst volkomen dient te zijn opgehelderd, eer het voor zulk eene buitensporige oudheid als bevoegd getuige kan optreden. Vervolgens gaat de Schrijver over tot de omwentelingen der Aarde, door welke het oorspronkelijke Volk, uitvinder van zoo vele kundigheden, zou zijn ondergegaan. Men vindt de aardlagen ongeregeld door, op, dwars over, en naast elkander liggen, hetwelk door geene regelmatige natuurwerking kan geschied zijn; waartoe gelpke zelfs vuurbergen, watervloeden en kometen voor ontoereikend houdt, maar daartoe, als eenen Deus ex machiná, een Wereldligchaam te hulp roept, hetwelk, op deze Aarde neêrgeploft, dezelve zoodanig vervormd, en zelfs, zonder de as te veranderen,
voorover gebogen heeft, dat de Polen van rigting veranderd zijn, en wij, die te voren in den heeten Aardgordel leefden, thans den gematigden bewonen.
Vóór deze omwenteling leefde, namelijk, het Pre-Adamitische menschdom op Aarde; en waar? dit vindt gelp-
{==288==} {>>pagina-aanduiding<<}
ke in de reeds gemelde Perzische boeken. Ook hij beroept zich op het Eri - ene der Zend-boeken; doch stelt hetzelve veel oostelijker, dan link. Het is waar, dat Azië oostelijk van Medië lag, doch nog veel westelijker, dan de Gihon of Oxus, van waar rhode, (wien link poogt te wederleggen) en op zijn voetspoor gelpke, het overblijfsel des menschdoms doen afdalen, om zich in Persis neder te zetten. Doch de berg Albordy, waarop hij zich beroept, en die zulk eene groote rol in de oudste Fabelkunde dier Volken vervult, dient juist ten getuige voor het gevoelen van link. Immers deze naam komt blijkbaar overeen met den tegenwoordigen Elbours, den hoogsten top van den Kaukasus naar den kant van Georgië, Armenië en Medië heen, die zeer ver verwijderd is van de Thibetaansche gebergten. - Dat oorspronkelijke Volk, nu, moet zich reeds zeer ver op Aarde hebben uitgestrekt, alzoo men versteende menschengeraamten op Guadeloupe gevonden heeft, welke de Schrijver tot dit Volk meent te hebben behoord. Doch link (bl. 80) merkt aan, dat de kalksteen, waarin dit geraamte gelegen is, tot de nieuwste formatiën behoort, die nog heden door nederploffing ontstaan. Daarenboven zou de nederplossing van een geheel Wereldligchaam toch wel niet éénen mensch, laat staan een geheel geslacht, in staat, om de verlorene kundigheden aan de
nakomelingen mede te deelen, hebben overgelaten.
Het tweede gedeelte van gelpke's Verhandeling loopt over de afkomst der menschen uit één paar, welke hij stelt even als link, doch op geheel andere gronden. Hij houdt, met meer regt, naar ons gevoelen, het Kaukasische menschenras voor het oorspronkelijke, en verklaart, op physiologische gronden, zeer aannemelijk, de vorming der kleur, van de bijzondere gedaante des haars, enz. bij den Neger; namelijk door de meerdere koolstof in Afrika, die in de slijmhuid wordt afgescheiden, en daardoor ook den groei des haars belemmert, en door de meerdere hette aldaar onder den Evenaar, waar de mensch zwart, dan in Amerika, waar hij slechts kaneelkleurig

{==289==} {>>pagina-aanduiding<<}
of roodbruin wordt. Verder wederlegt gelpke ballenstedt, hetwelk niet moeijelijk was. Onder de bewijzen, die hij aanbrengt voor zijne stelling van wederkeerige kleurverandering der Negers en Europeanen, vinden wij ook dat van eenen Predikant bij Bremen, die door het overmatig gebruik van helschen steen pikzwart werd!
De orde is in dit boekje niet zoo wel bewaard als in link. Na de eensoortigheid des menschdoms te hebben betoogd, gaat de Schrijver eensklaps over, om ons zijn gevoelen nopens de Schepping mede te deelen, zijnde het ontstaan eener organische stof van verschillenden aard en van onderscheidene graden, waarvan de laagste de planten, de tweede de dieren, de derde den mensch (juist in Thibet, waar hij naderhand overbleef) zou hebben te voorschijn doen komen, en zoekt dan het bekende: Omne vivum ex ovo, uit het voorbeeld der infusie-diertjes, ingewandswormen en luizen te wederleggen. Fraai wordt daarop de schepping van den mensch beschreven; en dit gedeelte des werks doet den adel onzer natuur zekerlijk meer regt, dan de stelling van link, die den eersten mensch bijkans geheel als boschdier beschouwt. Gelpke, daarentegen, vindt het modèl van dien eersten mensch in de meergemelde gewijde Boeken der Parsen, van welke hij volgens rhode (doch uit den Bun - dehesch, een later geschrift) een uittreksel geeft, welks verheven inhoud met onze Bijbelleer, zelfs van het Nieuwe Verbond, de treffendste overeenkomst heeft. Wij vinden daarin den onbepaalden tijd, of den Eeuwigen, die zijnen Eerstgeborenen, ormuzd, schept, een der hoogere Wezens, dat valt, de schepping der Wereld door ormuzd, zijn plan, om de gevallenen terug te brengen, den strijd tusschen het Rijk des lichts en dat der duisternis, door Engelen (Amschaspands) en Duivelen (Dews), de genadige Openbaring der Godheid, den beloofden Verlosser (Sosios), belooning en straf na dit leven, de eindelijke bekeering, zelfs van ahriman, en de herstelling aller dingen (bl. 113-116.) Wat zullen w nu hiervan zeggen? Dat
de Galilesche visschers en tollenaars, en de Cilicische tentenmaker, of liever hun groote Leermeester, maar onder de geringen zijns Volks geboren, die deze verhevene leeringen nog veel zuiverder, zonder al den omslag en het vernederende van den vuur- en priesterdienst der Zend-Avesta, verkondigden, uit Perzische bronnen hebben geschept? Kan men dit, in den toenmaligen staat van Judea, bij de

{==290==} {>>pagina-aanduiding<<}
verdrukking der Perzen zelve door de Parthers, slechts voor mogelijk houden? Of duidt niet liever alles op eene aloude overlevering, op eene aartsvaderlijke verklaring (misschien door Goddelijk onderwijs) van de groote paradijsbelofte (ook de Geschiedenis van den Val heeft de Perzer), en op de dringende behoefte van het menschelijke hart aan eenen Middelaar tusschen den Oneindigen en den zwakken, zondigen mensch?
De vertaling van beide werken door den Heer moll is vrij vloeijend. Slechts éénen zeer ergen Germanismus hebben wij in link aangetroffen, bl. 226; besteken, voor omkoopen.




Napoleon in ballingschap; of Stem uit St. Helena, enz. Door B.E. o'Meara. IIden Deels 1ste Stuk. Met een fac simile van Napoleon. Te Dordrecht, bij Blussé en van Braam. 1822. In gr. 8vo. 358 Bl. f 3-:-:

Het Voorberigt van den Vertaler levert eene nieuwe bijdrage tot staving van de echtheid dezes geschrifts. Ook dit deel is vervuld met klagten over de behandeling door den Gouverneur Sir hudson lowe; en men merkt uit alles ook wel, ten minste naar ons gevoel, dat deze Heer napoleon, tegen de bedoeling van het Britsche Gouvernement, beperkt. Hij is er onder anderen steeds op uit, om den Schrijver als Spion te gebruiken, en denzelven onder verpligting tot mededeeling aller, met napoleon gehoudene, gesprekken enz. te leggen, onder welke echter de Schrijver zich niet gehouden oordeelt zich te laten leggen. Tegen het einde van dit stuk is het dan ook zoo ver gekomen, dat Sir hudson denzelven bijna zijn afscheid geeft.
Napoleon getuigt op eenen nadrukkelijken toon, dat hij de eenige vijand van zichzelven geweest was; dat zijne eigene ontwerpen, die togt naar Rusland, en de daarbij plaats gehad hebbende noodlottige omstandigheden, de oorzaken van zijnen ondergang waren; maar ook, dat degenen, die hem alles gereedelijk toestemden, in alle zijne ontwerpen traden, en zich te gewilliglijk aan hem onderwierpen, zijne grootste vijanden waren, omdat zij hem, door de gemakkelijkheid, waarmede zij overmeesterd werden, steeds aanmoedigden om verder te gaan; terwijl intriguanten hem voorzigtigheid leerden. - Op Tilsit komende in het gesprek, zegt hij: ‘aldaar

{==291==} {>>pagina-aanduiding<<}
met den Keizer alexander en den Koning van Pruissen te zamen zijnde, was ik van de drie de onwetendste in militaire zaken. Deze beide Souvereinen, voornamelijk de Koning van Pruissen, waren volkomen au fait van het getal knoopen, die er voor en achter een' frak behoorden te zitten, als ook hoe de snit (?) der panden moest zijn. Geen kleermaker, in de gansche armee, wist beter dan Koning frederik, hoeveel laken er, tot het maken van een' frak, noodig was. Zij kwelden mij onophoudelijk met vragen, tot het kleermakers beroep behoorende,’ enz. - Zeer getroffen vinden wij napoleon's oordeel over de vrouwen: ‘Vrouwen, zoo zij slecht zijn, zijn altijd nog slechter dan mannen, en meer gereed tot het bedrijven van misdaden. De zachtgevoelige sekse, als dezelve verlaagd is, zinkt altijd dieper weg dan de andere. Vrouwen zijn altijd veel beter of veel slechter dan mannen.’ - Wij moeten het aan elken onzer lezeren overlaten, hoeveel hij van napoleon's betuiging gelooven wil, dat hij, wanneer hij in zijnen Russischen veldtogt geslaagd ware, verzadigd van oorlogen, en evenzeer voor den vrede als voor den krijg vatbaar, zich met de verbetering en verfraaijing van Frankrijk, met de opvoeding zijns zoons, en met het schrijven zijner levensgeschiedenis zou onledig gehouden hebben. - Wat zou napoleon nu wel zeggen, daar hij toen reeds verklaarde: ‘Er is niemand meer te beklagen dan lodewijk. Hij is der natie als Koning opgedrongen; en, in plaats van de vrijheid behouden te hebben, om zich aan het volk behagelijk te maken, dwingen hem de zaamverbondene Mogendheden, om tot zulke middelen te moeten overslaan, die, in stede van hem met de natie te verzoenen, hem slechts nog meer gehaat maken.
Het Koningschap is vernederd en onteerd door de maatregelen, welke zij hem hebben doen nemen. In stede van hem ontzagverwekkend en eerbiedwaardig te maken, on l'a couvert d'ordure.’? - Naar napoleon's oordeel, verdienen Rusland, Oostenrijk en Pruissen den naam van liberaal en vrije natiën niet. Bij hen was de wil van den Souverein altijd de wet; de slaven moeten gehoorzamen. - Hij voorspelt, dat, in den loop van eenige jaren, Rusland in het bezit van Konstantinopel, van het grootste gedeelte van Turkije en van geheel Griekenland zijn zal. Hij hield dit voor zoo zeker, alsof het reeds werkelijk plaats had. Bijna alle de liefkozingen en vleijer en, waarmede alexander hem overlaad-
{==292==} {>>pagina-aanduiding<<}
de, hadden ten doel, om zijne toestemming, tot de uitvoering van dit ontwerp, te verkrijgen. - De redenering van napoleon over den staat van zaken, in dit stuk, is der moeite waardig, om met den loop, welken de omstandigheden genomen hebben, vergeleken te worden. Die over het groote geluk, dat aan Holland, door de vereeniging van België met hetzelve, is ten deel gevallen, is integendeel, naar ons gevoel, ten eenemale fout. - Volgens napoleon, heeft de Paus, in Frankrijk zijnde, de uitstrooisels, aangaande de slechte behandeling, die hem door napoleon zoude zijn aangedaan, openlijk gelogenstraft. Alleen over de staatkundige behandeling was hij niet voldaan. Er was een tijd, dat hij er aan dacht, om den Paus van alle wereldlijke magt te ontblooten, hem tot zijnen aalmoezenier, en Parijs tot de hoofdstad der Christenheid te maken. - Er komt een borstbeeld van den jongen napoleon op het eiland aan; en het schijnt, dat de
Gouverneur last gegeven had, om het te verbreken. Zijn vaderlijk gevoel uit zich ten aandoenlijkste. - Hij is van oordeel, dat hij te Waterloo had moeten sneuvelen. - Hij betuigt, dat er geen geweld of dwang was aangewend, om ferdinand van Spanje tot afstand van de kroon te bewegen. - Hij verklaart fox voor eerlijk en opregt, en oordeelt, dat deszelfs dood nadeelig voor Engeland geweest zij. - ‘De Keizers van Oostenrijk, van Rusland, en de Koning van Pruissen - zegt napoleon - hebben mij alle drie gezegd, dat ik mij zeer bedroog te gelooven, dat zij zulke aanmerkelijke subsidiën van Engeland ontvangen hadden; zij verzekerden mij, dat zij, ten gevolge van vrachtgeld, pondgeld en eene menigte andere belastingen, nooit meer dan de helft bekomen hadden van de sommen, welke zij, in naam, voorondersteld werden te ontvangen; en dat menigmalen, voor een aanmerkelijk gedeelte, in koopwaren betaald werd.’ Hij is van gedachte, dat men hem naar St. Helena gezonden hebbe, om hem óf tot zelfmoord te bewegen óf te doen omkomen.
Hij verklaart NB. vele achting voor de Koningin van Pruissen gehad te hebben; en dat de Koning, wanneer hij haar eer naar Tilsit had gebragt, waarschijnlijk voordeeligere voorwaarden zou bedongen hebben. Zonderling klinkt het nogtans, dat zij, zich bitterlijk tegen napoleon over den oorlog beklagende, zou gezegd hebben: Ach! de gedachtenis aan den grooten frederik heeft ons op het dwaalspoor

{==293==} {>>pagina-aanduiding<<}
gebragt. Wij meenden, dat wij aan hem gelijk waren, en wij zijn het niet. - Napoleon ontvouwt een plan, naar hetwelk hij de Geallieerden, niettegenstaande dezelve Parijs bezet hadden, uit Frankrijk zou verdreven hebben, ware het niet door het verraad van marmont belet geworden. - Hij noemt het welligt een ongeluk, dat hij niet met eene zuster van Keizer alexander in den echt getreden was, gelijk deze zelf hem hiertoe het voorstel te Erfurth gedaan had. - Het klinkt vreemd, dat hij, in 1786, zich te Lyons bevindende, den gouden eereprijs zou behaald hebben, door de beantwoording eener opgave: ‘welke de, meest ter aanprijzing geschikte, gevoelens waren, om het menschelijk geslacht gelukkig te maken?’ (!!!) Hij heeft, naar zijn zeggen, het handschrift verbrand; dit is jammer; het zou belangrijk geweest zijn, deze verhandeling eens te lezen. Maar, zouden dan de, te Lyons bekroonde, prijsverhandelingen niet gedrukt worden? Het was hem lief, dat het geschrift uit de voeten was, omdat het vol van te hoog gestemde en nooit in beoefening te brengene republikeinsche gevoelens was. - De Schrijver vond napoleon, in eenzaamheid, overluid het Oude Testament lezende. - Talleyrand heeft tegen napoleon staande gehouden, dat het moorden somtijds te regtvaardigen was, of ten minste in sommige gevallen door de vingeren gezien en ongestraft toegelaten moest worden; dat er in omwentelingen sommige misdaden plaats grepen, waarvan de geregtshoven geene kennis moesten nemen, enz. - Dat hij (napoleon) toussaint l'ouverture in de gevangenis vermoord zou hebben, acht hij geen antwoord waardig; omdat hij er geen belang bij hebben konde, eenen
Neger, nadat dezelve in Frankrijk aangekomen was, te vermoorden. Ook ontkent hij, dat hij jonge en rijke dochters uit de aanzienlijkste geslachten gedwongen hebbe, om met eenen Generaal zijner armee, welken hij goedvond, in het huwelijk te treden enz., en noemt een voorbeeld met name, waarin hij zijnen wensch, ten aanzien van zoodanig een geval, niet had kunnen voldaan krijgen. - Hij verklaart te zeer voorstander van de leer aangaande het Noodlot te zijn, dan dat hij eenige middelen ter behoeding van zijn leven zoude gebruikt hebben. Hij is dikwerf gewond geweest, en negentien malen is het paard onder hem doodgeschoten. - Zeer naauwgezet onderscheidt napoleon, in het staatkundige, tusschen nuttige en geoorloofde daden. - De Schrijver

{==294==} {>>pagina-aanduiding<<}
heeft een vrolijk gesprek met napoleon over de Beschermheiligen; en deze vertelt een' brok uit eene preek, die hij in Italië van eenen priester gehoord had. Ook vindt hij, dat de Doctors meerder menschenlevens te verantwoorden zouden hebben dan de Generaals, en gaat de misbruiken bij de kunst zoo wat, en wel eenigzins naar waarheid, door. Hij heeft het bitter kwaad met den aristokratischen hoogmoed der Engelsche. Ongesteld zijnde, antwoordt hij op des Schrijvers aandrang om geneesmiddelen te gebruiken: ‘wat geschreven is, is daar boven geschreven; onze dagen zijn geteld.’ - Hij verhaalt van zijnen togt van Cannes naar Parijs, ten bewijze van het vertrouwen, dat hij in de gevoelens van het leger stelde. - Over het openen der brieven aan de Fransche postkantoren, en de ontcijfering van derzelver inhoud. - Keizer frans heeft hem, na zijn huwelijk met maria louiza, volstrekt tot eenen afstammeling van een' der voormalige tirannen van Treviso maken, maar napoleon er niets mede te doen willen hebben. - De Paus heeft voorgeslagen, om een' zekeren buonaventura bonaparte, toen napoleon den troon van Frankrijk bestegen had, te kanoniseren. Napoleon echter verzocht, dat de Paus hem die bespotting mogt besparen, omdat de geheele wereld denken zou, dat hij hem, in zijne magt zijnde, er toe gedwongen had, om uit zijne familie eenen Heilig te benoemen. - Hij zegt, dat talleyrand het eerst den aanval op Spanje ontworpen en aangeraden had, gedeeltelijk uit haat tegen het geslacht der bourbons, gedeeltelijk in de hoop van zijne zakken te vullen. - De Schrijver spreekt met napoleon over de vroegere
tijdperken van deszelfs leven; en deze verhaalt, hoe hij aan het opperbevel over de troepen der Conventie tegen de Sectiën gekomen is. Eene noot vermeldt het vroom gedrag van naleon ten aanzien der gewonden op het slag- (lees slagt-!) veld. - Verhaal van de bevalling van maria louiza, en van napoleon's gedrag daarbij. - In eene noot eene anekdote van eenen armen kuiper, die al meer en meer voor zijn huisje eischte, dat, onder anderen, door het Gouvernement gekocht zou worden, omdat het mede op den grond stond, op welken napoleon, kort na de geboorte des jongen napoleons, le palais du roi de Rome wilde laten bouwen. Dit huisje liet hij staan, als een gedenkteeken van zijnen eerbied voor de wetten.

{==295==} {>>pagina-aanduiding<<}

‘Zoodra was het niet bekend - zegt napoleon - dat de belangen van Frankrijk mij bewogen hadden de banden van mijnen echt te slaken, of de grootste Mogendheden van Europa deden aanzoek en intrigeerden bij mij tot eene verbindtenis van hun geslacht met het mijne,’ enz. - en het huwelijk met maria louiza was geen der geheime artikelen van het Weener Vredestraktaat, gelijk men het heeft willen doen voorkomen. - Hij weet zijne plannen, die hij, ingevalle zijne landing in Engeland had plaats gehad, volvoerd zou hebben, zeer smakelijk voor te stellen, en beweert steeds, dat zijn bestuur volklievender was dan eenig ander. Hij geeft eenige ophelderingen, betreffende de aanleidingen, die zijnen val bewerkstelligd hebben.
Napoleon is reeds sedert eenigen tijd zeer ongesteld geweest. Hij gelast den Schrijver, om, in zijnen naam, in Europa, van zijnen broeder joseph een pakket, hetgeen de confidentiéle brieven van de Keizers frans en alexander, den Koning van Pruissen, en van de overige Souvereinen van Europa, aan hem (napoleon) bevatte, te vragen. Eene noot geeft berigt aangaande het lot, dat deze brieven gehad hadden. Personen, die dezelve gezien hadden, meldden den Schrijver, dat ‘zijne Pruissische Majesteit in dezelve betuigde, dat hij steeds een vaderlandlievend gevoel voor dat land (Hanover) koesterde;’ en het scheen, dat de Mogendheden in het algemeen ernstig aanzoek deden tot de verkrijging van eene vermeerdering van grondgebied.

Henrici Joannis Merxlo, Disputatio inauguralis, de vi et efficacia Oraculi Delphici in Graecorum res gravissimas. ‘Over den invloed van het Delfische Orakel op de belangrijkste punten der Grieksche Geschiedenis.’

Dit stuk levert een nieuw bewijs op, dat een goede aanleg lang kan onderdrukt, maar nooit uitgedoofd worden; dat de beminnaar der letteren, door omstandigheden, lang van zijne geliefkoosde bezigheden kan afgeroepen worden, maar vroeg of laat door de beletselen heenworstelt, en den draad der vorige studiën weder opvat. Dit schijnt het geval te zijn van den Heer merxlo, die, in eenen meergevorderden ouderdom, het niet beneden zich rekent, te toonen, dat hij den eersten Akademischen graad in de Letteren waardig is, en

{==296==} {>>pagina-aanduiding<<}
dat hij, op zijn minst, bekwaam is voor den letterkundigen post, dien hij bekleedt. Hij deelt ons iets van zijnen levensloop mede; maar op eene te korte en te zedige wijze, dan dat wij daarmede volkomen bekend worden. Het blijkt alleen, dat hij, sedert zes jaren, zijne vorige studiën weder opgevat heeft, en, reeds Praeceptor zijnde aan de Haarlemsche school, naar stoffe voor eene Akademische Dissertatie rondzag. In de keus was zijn vroegere leermeester, de Hooggel. Heer van heusde, zijn raadgever
Herodotus ligt ten grondslag voor deze wijsgeerige behandeling der Grieksche Orakels; ja men zou bijkans kunnen zeggen, hetgeen de titel der Dissertatie evenwel niet opgeeft, dat herodotus alleen en uitsluitend door den Heer merxlo geraadpleegd is. Het ligt wel min of meer in den geest der Utrechtsche manier van behandeling, dat men, in de bewerking eener zuiver letterkundige of wijsgeerige stoffe, zich uitsluitend bij éénen enkelen ouden Schrijver bepaalt. Het is wel waar, dat hierdoor zulk een Schrijver grondig onderzocht, naauwkeurig beoordeeld, en op zijne juiste waarde geschat wordt; maar de beschouwing van het onderwerp zelf kan hierdoor in volledigheid verliezen, en de onderzoeker gevaar loopen, zijne stoffe al te eenzijdig te beschouwer.
Op pag. 42 en volg. handelt de Heer merxlo over den invloed van het Orakel op de Grieksche wetgeving. Herodotus leverde hem niets anders op, dan alwat lycurgus betrof: en de wetgeving van solon zou onaangeroerd hebben moeten blijven, indien merxlo niet eene plaats van plutarchus gebruikt had, die hieromtrent eenen wenk geeft. Had hij dezen engen kring niet rondom zich getrokken, dan zou hij niet noodig gehad hebben, zijnen lezeren voor bovengemelden uitstap bijna zoo veel als verschooning te vragen.
Wij maken evenwel voor deze schoone Dissertatie gaarne eene uitzondering. Het godsdienstig gevoel van herodotus was oorzaak, dat geen Orakel, dat eenigen invloed op de geschiedenis der volken had, zijne aandacht ontging; en hij blijft dus, zoo al niet uitsluitend, ten minste de rijkste bron voor eene behandeling der Grieksche Geschiedenis, uit het wijsgeerig oogpunt, dat merxlo gekozen heeft.
Wij zullen eene korte opgaaf der hier behandelde hoofdpunten mededeelen.
In eene inleiding wordt de waarheidsliefde van herodo-
{==297==} {>>pagina-aanduiding<<}
tus verdedigd. § 1. De invloed van het Delfische Orakel op de zedelijkheid der Grieken. § 2. Bij belangrijke ondernemingen werd dit Orakel door de oude volken veelal geraadpleegd - over croesus - de Lacedemoniërs worden, door het Orakel, van den oorlog tegen de Arkadiërs teruggehouden, en tegen die van Tegea aangezet - p. 37. de Grieken raadpleegden apollo, in tijden van tweedragt en beroerten - p. 42. het Delfische Orakel bekrachtigde de wetgeving - p. 52. bij het uitzenden van volkplantingen speelde het Orakel eene hoofdrol - p. 63. het werd geraadpleegd in tijden van tegenspoed en druk. Dit § is verre het langste, daar het den Perzischen oorlog omvat. Eindelijk, p. 96, het gezag van het Orakel in de geschillen der Spartaansche Koningen.
Indien de Dissertatie ons de geheele uitgebreidheid van des Schrijvers geleerdheid niet leert kennen, doet zij ons echter de rijpheid en juistheid van zijn oordeel bewonderen. Velen hebben, vóór hem, over de Orakels in het algemeen, en over het Delfische in het bijzonder, gehandeld. Maar de wijsgeerig-geschiedkundige beschouwing, waartoe hij de Godspraken, in herodotus vermeld, dienstbaar gemaakt heeft, is, zoo veel wij weten, geheel nieuw; en het was dus ook buiten zijn bestek, van vroegere verzamelaars melding te maken. - In oude tijden was alle levenswijsheid en geleerdheid bij het priesterdom: van daar hun gezag en hun invloed op de zaken en belangen der burgeren. Dit is, in weinig woorden, de geest, die overal in dit stuk heerscht. De stijl bevalt ons uitnemend door zijne zuiverheid en sierlijkheid, en vooral door het mannelijke en fiksche van sommige zeer gelukkig geschrevene plaatsen.
Wij kunnen van dit meesterstuk niet scheiden, zonder een paar bedenkingen te maken.
Op p. 12. voert merxlo tot verdediging van herodotus waarheidsliefde aan: ‘dat deze Vader der Geschiedenis niet toegejuicht zou geworden zijn, toen hij in den Tempel van jupiter aan het vergaderde Grieksche volk zijne boeken voorlas, indien hij ijdele, valsche of ongeloofwaardige zaken verhaald had.’ Wij vreezen, dat merxlo aan die Grieksche toejuiching te veel gewigts geest. Wij zouden denken, dat verre het grootste gedeelte van deze toehoorders nog zulke Critici niet waren, of al wat aangenaam en bevallig verhaald werd, al hield het overal geen steek,

{==298==} {>>pagina-aanduiding<<}
moest hun welgevallig zijn. De Grieken bewonderden welligt het meest den nationalen toon van herodotus in alles, wat den Perzischen oorlog betrof, en bovenal den dichterlijken vorm van zijn boek, dien zij niet konden miskennen. Men zie creuzer, die Historische Kunst der Griechen.
Op het einde zijner voorrede zegt merxlo, dat hij te laat vernomen heeft, dat in Milaan verschenen was het werk van den Graaf francesco mengotti, waarin bewezen wordt: ‘che quella era un' istituzione politica, intimamente connessa col governo constituzionale della Grecia, e avoedutamente coperta col velo della religione, affine di dare allo medesima maggiore forza ed autorita.’ Hij wil over een boek, dat hij niet gezien heeft, ook geen oordeel vellen; maar merkt toch aan, dat die sluijer van den Godsdienst, waarvan mengotti spreekt, den Grieken vreemd was. Wij kunnen merxlo omtrent het boek van den Italiaanschen Graaf geruststellen. Deze slaat een' geheel anderen weg in: hij stelt, dat het Orakel van Delfi een werkelijk bedrog was, eene uitvinding van de Amfictionen, die op vaste tijden te Delfi bijeenkwamen, en door verdichte uitspraken van het Orakel aan de beslissingen van hunne federative regering kracht en klem gaven: zulk eene wijze van de zaak in te zien is oogenschijnlijk valsch, en het boek van merxlo wederlegt ze geheelenal. Maar het is wel eenigzins jammer, dat deze geene kennis gedragen heeft van torriceni's Considerazioni sull' Oracolo di Delfo del Sign. Conte mengotti, en franc. ambrosoli, dell' Oracolo e degli Anfizioni di Delfo. Deze twee, vooral de laatste, naderen meer tot de denkbeelden van merxlo; dat, namelijk, de staatkunde bij de Grieken haren oorsprong uit den Godsdienst genomen heeft. De schrijfwijze van den laatsten staat evenwel hierin op zichzelve, dat hij zijn onderwerp niet slechts wijsgeerig, maar
geschiedkundig - wijsgeerig behandeld heeft; terwijl zijne toevallige overeenkomst met de twee genoemde Italianen slechts de inleiding zijner Dissertatie betreft.
Wij wenschen den geleerden Schrijver geluk met dezen arbeid, waarmede hij roem inlegt, en die ons de hoop geeft, dat hij ons meer vruchten zal leveren van de snipperuren, die hij op zijn nuttig onderwijs aan de Amsterdamsche Latijnsche school woekert.






{==299==} {>>pagina-aanduiding<<}

Konstantinopel, in het jaar 1821; of schildering der bloedige en afgrijselijke gebeurtenissen, die in deze hoofdstad, sedert de uitbarsting van den krijg tusschen Turkije en Griekenland, zijn voorgevallen. Door een ooggetuige, die sedert 1815 in Konstantinopel gewoond heeft, meermalen in doodsgevaar verkeerde, en op eene wonderbare wijze gered werd. Uitgegeven door J.W.A. Streit. (Uit het Hoogdnitsch.) Te Amsterdam, bij ten Brink en de Vries. 1822. In gr. 8vo. 56 Bl. f :-11-:

Onder de Liturgie der Hervormden in ons vaderland is een gebed voor alle nood der Christenheid, hetwelk thans meestal in onbruik is, waarin de Gemeente bad voor hare Christen - medebroeders, die onder den Paus ofte Turk vervolging lijden; en zoodra nu maar in Spanje, en dien ten gevolge ook elders, de Inquisitie volkomen zal hersteld zijn, (hetgeen God genadig verhoede!) zal ook dit gebed wederom van volkomene toepassing zijn. Voor zoo ver het den Turk betreft, kan men het reeds, en even zeer van goeder harte als ooit, medebidden; en wij gelooven niet, dat daarbij een aantal menschen den hoed zouden nederleggen, gelijk wij dat onlangs zagen, toen zeker Leeraar Gods zegen bad over zeker staatkundig verbond.
Indien de helft slechts waar zij van hetgeen hier door een' ooggetuige verhaald wordt, (en wij zien geene reden, om aan eene enkele syllabe te twijfelen) dan is het volstrekt onbegrijpelijk, hoe eenig belang of naijver en berekening, van welk eenen aard ook, het zwaard terughouden kon van eenig Christenvorst; en men kan zich niet voorstellen, hoe het mogelijk zij, dat eenige verbindtenis kan worden aangehouden of aangeknoopt met eene zoo zwakke, jammerlijke regering en een zoo onmenschelijk wreed en bloeddorstig volk, hetwelk een afschuw voor geheel het overige menschdom is.
Men ziet hier, hoe afschuwelijk en hoe innerlijk wreed toch altijd het despotisme is; en veroorlooft ooit het dreigend gevaar het eene volk, zich met de inwendige onlusten en regeringsvorm van een ander te bemoeijen, worden die ooit voor den nabuur gevaarlijk, dan is het, dunkt ons, hier het geval; en men moet, bij al het voorstaan van Bijbelgenootschappen, geheel den geest van Bijbel en Christendom

{==300==} {>>pagina-aanduiding<<}
miskennen of met den voet trappen, indien men zich een enkel woord of daad veroorloven kan, hetwelk niet op de stelligste wijze verfoeijing uitdrukt, en men niet iedere gelegenheid vurig wenscht en aangrijpt, om den Christenbroeder, of ook maar den mensch, te redden, wien de Duivel zelf niet ijsselijker martelen kan.




Nieuwe Gedichten van Hendrik Harmen Klijn. Iste Deel. Te Amsterdam, bij J. van der Hey. 1822. In gr. 8vo. VIII, 183 Bl. f 3-12-:

Het was ons bijzonder aangenaam, eenen nieuwen bundel gedichten, en wel eerste deel, van den waardigen h.h. klijn te mogen ontvangen; en niet minder, dat die diepe, onafgewisselde treurtoon, welke zijn laatste werk vervulde, hier niet meer heerscht. Hij komt, ja, dikwijls genoeg weêr boven - en wie zou dit wraken? - maar gaat dan toch veelal in zachten weemoed of godsdienstigen troost en geestverheffing over. Wij betuigen dan ook, de verzen over het geheel met uitstekend genoegen te hebben gelezen en dikwijls herlezen. Ja, het moge waar zijn: poeta nascitur, non fit; dit beteekent gewis toch niet veel meer, dan dat de speer groeit, in zoo verre dit het geval is van het hout: zuivering, vorming, slijping behouden daarbij haar volle regt en invloed. Althans wij hopen, dat dit geene ketterij moge zijn, in eenen tijd, dat den likkers van vroegere dagen een openbare oorlog is verklaard. Wij haten hen ook, in zoo verre zij de kracht weglikken, en eene gladde opperhuid zonder spierkracht of leven het gevolg van dit beschaven wordt. Maar anders is toch niet te ontkennen, dat het genoegen doet, wanneer alles, in een vers, zoo eenvoudig en natuurlijk daar heen rolt, even of het proza was, zonder eenige woordvoeging of omzetting en zoo al meer, die den dwang van maat en rijm doen zien. Wij hebben dit belangrijk vereischte bij klijn nog wel eens nu en dan, doch niet zeer dikwijls, in meer- of mindere mate, gemist; en dit getuigt, in ons oog, wel degelijk van de geoefende hand zoo wel, als van een natuurlijk kiesch gevoel. Als een staal des bedoelden gebreks, volge hier een couplet, waarin ook de goede, grammatikale zamenhang ons toeschijnt op het einde te ontbreken:

{==301==} {>>pagina-aanduiding<<}


Wat stort die wellust in uwe aadren, 
Als u het schoon der Lente ontgloeit? 
Wat schokt, wanneer de Noordstorm loeit, 
Uw dierlijk werktuig? wat zijn raadren? 
Wie toont u d' arm die steunt ons lot, 
En stamelen uw lippen, - ‘God?’ 

Zoo de laatste regel met wien, in plaats van en, begon, er zou geene fout zijn. Over het geheel, nogtans, was ons dit couplet, althans deszelfs laatste helft, duister; waartoe, behalve de plaatsing van het vraagteeken, ook al bijdroeg, dat er geen scheidteekentje achter wat gevonden wordt, zoodat wij zijn voor een werkwoord hielden. Anders is de Dichter ons dikwijls eer te gul met deze teekentjes, dan te karig. Wij willen omtrent deze zaak juist geene wetten voorschrijven, strenger dan het gebruik en misschien de aard der zaak vergunt; maar op enkele plaatsen was ons toch al te weinig op zin en zamenhang, te veel op mogelijke uitspraak en kadans gelet. Bij voorbeeld, daar valt ons oog op bl. 178:

Gij, gij breekt het worstlen, af. 

Af behoort immers onafscheidelijk bij breken, waarmede het eigenlijk maar één woord uitmaakt; en zoo dit eene drukfout mogt zijn, dan bestaan er toch andere, b.v. bl. 109: Wij moesten, voor de nooddruft buigen.

Zegt mij, onverklaarbre tranen! 
Tolken van 't geschokt gevoel! 
Wat toch, bij het uittogt banen, 
Is uw oorzaak, is uw doel? 

Ook dit gebruik van werkwoorden als zelfstandige, inzonderheid bij zamenstelling, en dan in het begin, waar nog geen drift en vuur het onregelmatige doen voorbijzien, behaagt ons even min als het bezigen van zekere geliefde rijmwoorden, die dan niet kunnen nalaten ook wel eens te komen, waar zij eigenlijk niet te huis zijn. Bij den Heer klijn schijnt het woordje stand zulk een voorregt verkregen te hebben, dat, dien ten gevolge, telkens voor toestand, staat, gesteldheid voorkomt; terwijl het anders toch bijna maar alleen voor de houding van het ligchaam of de maat-
{==302==} {>>pagina-aanduiding<<}
schappelijke betrekking (lang en stand) en nog een of ander bijzonder geval pleegt gebezigd te worden

Geen volk, hoe schittrend ook in stand, 
Is, als het volk van Nederland, 
Zoo rijk in deugd, en liefde. 

Het volgende is den Dichter gewis ontsnapt:

Een eeuwge duur; - niet als de bloem, 
Die, als zij sterft na 't heerlijk bloeijen, 
Weer andren uit haar' schoot ziet groeijen; 
Maar nimmer wacht op hooger doel. 

Doch tot twee malen toe vonden wij zinkt de nacht, voor wijkt, verdwijnt; terwijl evenwel de avond altijd wordt gezegd te dalen, wanneer dezelve komt, en de duisternis als op de aarde nederstrijkt.
Eindelijk nog eene vraag. Is het wel gepast en krachtig uitgedrukt?

Hij zwerft niet eenzaam, wiens geleide, 
Wiens hulp de liefdrijke Almagt is; 
Zij effent hem de ruwste heide, 
Ja zelfs de barste wildernis. 

De heide toch is zeker geen zandpadje of straatweg, maar evenwel doorgaans ook zoo heel onbereisbaar niet, als men hier wel zou denken. Rotsen en moerassen, bergen en Amerikaansche bosschen zijn veel erger. Sit dignus vindice nodus! zegt horatius, zeker bij eene andere gelegenheid.
Van een' anderen aard is onze aanmerking op bl. 37, waar van Keizer karel gezegd wordt:

Hij, dwingland in de ziel, maar die zijne eeden heilig, 
En trouw voldong, en hield zelfs regt en handel vedig. 

Het is waar, ook de (,) achter heilig zouden wij weglaten, en wel gaarne verzekerd zijn, dat voldong hier past; maar eigenlijk bedoelen wij de waarheid en juistheid der karakterschets. Juister is gewis, in zekeren zin, hetgeen nog volgt:

{==303==} {>>pagina-aanduiding<<}


Hij, die (,) als de adder, zich verborg in schoon gebloemt', 
En 't volk nog vleide, reeds ter slavernij gedoemd. 

In het algemeen, echter, kan men zeggen, dat een Vorst, die zijn' eed hield, en dus de bezworene regten en vrijheden eerbiedigde, noch dwingeland noch doemer ter slavernij kon geacht worden.
Doch, ‘al lang genoeg gevit!’ zal één lezer, - ‘al lang genoeg bij kleinigheden stilgestaan!’ zullen anderen zeggen. Wat zullen wij hierop antwoorden? Wij hadden nu eens lust, om bij deze foutjes en vlekjes, zoo wij meenen, stil te staan. Wij zouden ook wel andere zaken, of gansche gedeelten van verzen, tot het voorwerp onzer monstering hebben kunnen stellen. Want natuurlijk is niet ieder voortbrengsel, in dezen bundel, even gelukkig geslaagd, niet iedere ontwikkeling en regeling der denkbeelden even rijk of doelmatig, in ons oog. Maar het gestelde betreft algemeenheden, op welke altijd en door iedereen valt te letten. En zou men niet even zoo wel een boek kunnen schrijven, of wenschen geschreven te zien, over het belang van kleinigheden in de dichtkunde, als de groote reinhard er een over die in de zedekunde heeft zamengesteld?
Hoe het zij, wij komen terug op de betuiging, dat deze bundel ons zeer behaagd, misschien meer nog dan eenig ander werk van den Dichter behaagd heeft.
Het eerste stuk, Wijsheid en Vriendschap (Doctrina et Amicitia), naar den naam van het Genootschap, waarvoor het werd gemaakt, bevat allerlei keurige schilderijen, vol gevoel en warmte en godsvrucht, tot deze beide levensgidsen en steunsels betrekkelijk.
Het tweede, De Overwinning (verovering?) van den Briel, is een enkel, vaderlandsch tafereel, zoo wèl geordonneerd, zoo krachtig uitgevoerd en schoon van koloriet (om eens regt schilderachtig te spreken), als van maar weinigen valt te roemen.

Daar dreef, van alle kant omgeven met gevaren, 
's Lands vrijheid, als een vlot.... tend eiland, op de baren. 

Men ziet, dat deze twee anders schoone regels niet zoogenaamd Catsiaansch moeten gelezen worden.
Mengeldichten. Waartoe deze nieuwe titel? Zijn het dan

{==304==} {>>pagina-aanduiding<<}
niet allen gemengde dichtstukken? Zoo men echter eene scheiding wilde maken, waren ligt beter nog twee of drie stukken tot het eerste gedeeelte te brengen geweest, en de anderen Gelegenheidsdichten genoemd.
Wij kunnen niet bij allen stilstaan, maar slechts nog het een en ander aanwijzen, dat ons bijzonder behaagde. In de Bede aan de Lente b.v. (1820) komen vele schoonheden van onderscheidene soort, als uit eene rijke en volle ader, voort.

Maar, wat uw adem ook herschepp', 
En nieuwe kracht kan geven, 
Herroep ook 't kwijnend Nederland 
Tot wasdom en tot leven. 
 
Nog helpt des bouwmans vlijt hem schaars, 
Hoe rustloos ook en wakker; 
Nog dekt rondom een gruizig zand, 
Den onbeploegbren akker. 
 
De koû der onverschilligheid 
Werkt nog, en waait er over; 
De storm der driften giert nog soms, 
En knakt en graan en loover. 
 
De wrevelmoed pakt zich nog t' zaam, 
En hagelt op de velden; 
En plet, wat naauw aan 't botten was, 
Verwoest, helaas! niet zelden. 

En, zonder iets te kort te doen aan de overige stukken, vooral die, aan weldadigheid, liefde, kunst of vaderlandsmin gewijd, welke geen klein deel beslaan, en het keurige, onmiddellijk voorafgaande, getiteld Weemoed, moge hier ten deele nog volgen, Tranen.

't Vuur der jeugd spant ziel en zinnen: 
Naar genieten, smacht de dorst: 
Leven, wellust, hoop, beminnen, 
Woelen in de ontvonkte borst; 
't Gloeijend wenschen mag gelukken, 
En de vreugd kent perk noch paal: 
Wat toch meldt haar hoog verrukken? ... 
Tranen.... Tranen zijn haar taal. 

{==305==} {>>pagina-aanduiding<<}

Onder 't slingren van de zorgen, 
Onder 't knellen van de smart, 
Nadert de avond, vlugt de morgen, 
Krimpt het neêrgebogen hart: 
Wat zou mond en lippen laven, 
Bij het schroeijen van den nood; 
Zoo, bij 't missen aller gaven, 
Ons, geen traan zelfs, overschoot? 
 
Zalig, die met vochtige oogen, 
't Lagchend schoon der lente aanschouwt: 
Die, tot in de ziel bewogen, 
Lot en leed zijn God vertrouwt. 
Die, al wat natuur ten toon spreidt, 
Met een blakend hart geniet: 
Wien, bij 't vonklen van haar schoonheid, 
Traan bij traan aan 't oog ontschiet. 
 
Als men twist met aarde en hemel; 
Wen zij vruchtloos troosting biên, 
En het oog geen lichtgewemel, 
Van den zwaksten troost wil zien: 
Ja, als de afgetreurde smarte, 
Niets meer uit, dan zucht bij zucht: 
Wat geeft eindlijk dan toch 't harte, 
(Ach! ondanks zich zelven,) lucht? 
 
Gij, gij zijt het heilge tranen! 
Gij ontsluit en hart en mond: 
Als wij alles redloos wanen, 
Stort gij balsem in de wond; 
Gij voert ons den zaalgen nader: 
Doet ons lot en smart ontvliën; 
En in 't leed, weêr God als vader, 
En door 't graf, den hemel zien. 

Wij eindigen ons overzigt met de betuiging van dankbare vreugde over zoo veel schoons, uit de inwendige zoo wel als uitwendige wereld, in deze verzen wederom ten toon gespreid. Waar - zouden wij wel haast zeggen - waar bestaat nog een volk als wij, een koopmanstand vooral als de onze? Welke waardige onderwerpen! Welke edele gevoelens!

{==306==} {>>pagina-aanduiding<<}
Welke heldere begrippen! Welke gelegenheden, die van de liefdadigheid des landaards getuigen! En dat alles, hoe schoon ingekleed! - Neen, morren wij niet over onzen tijd. Hij moge in vele opzigten niet zijn, wat die onzer vaderen was; hij is in andere veel meer. En kan ook het jonge koningrijk met de jeugdige republiek niet in alles wedijveren, het is haar toch ook niet in alle opzigten ongelijk. Gaat voort! gaat voort, Amsterdam en Rotterdam! in den edelsten handel, dien van gedachten en gevoel, in harmonische toonen en onnavolgbare beelden, onderling te kampen! En gij, overige steden en plaatsen, Leiden, Utrecht, Groningen enz. enz., blijft niet achter! Opdat eenmaal Duitscher en Engelschman, en zelfs Franschman, als ondanks zichzelven getuigen, dat de Hollandsche nachtegaal geen kikvorsch is. Al te veel, trouwens, moet men van den vreemdeling niet hopen.




Gedichten door J. Suasso de Lima. J.D. (Voor rekening van den Dichter aan de Kaap de Goede Hoop.) Te Amsterdam, bij N. Cotray. 1821. In gr. 8vo. 186 Bl.

Voor rekening en ook ter verantwoording van den Dichter.

En is 't dat ge u verdriet, want lezen duurt wat lang, 
Sluit dan het boek maar digt; - doch ik vervolg mijn zang. 

Van deze vergunning, aan het slot van den tweeden zang des dichtstuks, De Kaapstad getiteld, maakten wij meer dan eens gebruik; en, gerust op des Dichters gezindheid om voort te zingen, al werd hij dan ook niet gelezen, hebben wij de aanmelding al dien tijd maar uitgesteld. Niemand, intusschen, kan wel sterker gevoel hebben van de weinige waarde dezer dicht- of lettervruchten, dan de Dichter zelf in het Voorberigt uitdrukt; en hierin zal wel niemand hem tegenspreken. Immers wij verklaren opregt, gezocht te hebben, of wij dan niet een enkel stukje vinden konden, dat wij in gemoede verdienste mogten toekennen, en waaruit wij hoop konden opvatten, dat de man, bij verdere oefening, welligt nog eens een of ander geven zou, dat den lust tot de Hollandsche dichtkunde aan den uithoek van Afrika tot eer kon zijn; maar wij vonden in waarheid niets, dat ons daarop eenig uitzigt geeft; ofschoon wij eerst meenden zoo iets ge-
{==307==} {>>pagina-aanduiding<<}
vonden te hebben in het stukje, bl. 130, op het graf mijner Dochter, bij mijn vertrek uit Batavia, en nog een enkel ander; doch wij waren niet aan het slot, of het sloeg weêr door, en wij zagen ons telkens te leur gesteld. Meermalen vonden wij in dezen bundel volkomen onzin; dikwijls moesten wij lagchen, b.v. daar wij een lied vonden: god, naar het ABC. Dit staat er NB. nog wel onder, uit vrees, dat de lezer van dit kunststuk, van 't welk ieder vierregelig couplet bij iederen regel met dezelfde letter, van A tot Z, een' aanvang neemt, dit vernuftige niet mogt opmerken. En, waar wij al geen' onzin vonden, rijst de waarde van geen enkel stukje hooger, dan b.v. in het volgende korte onderschrift voor het afbeeldsel van Z.M., hetwelk waarlijk een der beste is:

‘Schoon ver van 't Vaderland gescheiden, 
Blijf 'k u, o Vorst! mijn hulde wijden; 
En juich bij uwe beeldtenis: 
Ik blijf in u altoos beschouwen 
Des Neerlands hoop, en goed vertrouwen, 
In hem die Neerlands Koning is.’ 

Gaarne, intusschen, doen wij regt aan de goede gevoelens van den steller dezer zoogenoemde Gedichten, en geven hem de getuigenis, dat het hem geenszins aan dichtlust noch oefening, maar eeniglijk aan aanleg en krachten ontbreekt. Wij gevoelen tevens eene soort van medelijden met den man, die ons in een dezer stukjes het zonderling voorval mededeelt, dat hij eens, in den eigenlijken zin, een geliefd dochtertje gebaard heeft; en, hoezeer hij dan ook uit het kraambed gelukkig en voorspoedig moge hersteld zijn, is het echter ons waarschijnlijk, dat bij dit zeldzaam toeval 's mans dichtäder geweldig geleden heeft; anders zou het ons onbegrijpelijk zijn, hoe hij in het Voorberigt hier schrijven kon: dat hij, die van kindsbeen af reeds geneigdheid gevoelde tot het lezen van dichtkundige werken, in verscheidene letterkundige kringen, zoo te Amsterdam als elders, als lid was opgenomen, en bij vroegere namelooze werkjes lof en aanmoediging door gunstige recensiën heeft ingeoogst. Het bedoelde zeldzame geval meldt ons het laatste couplet van zijnen zang aan 's mans vriend j.h.f.c.l. wehr, M.D. Chr. et Obstet. aan de Kaap de Goede Hoop, in dezer voege:

{==308==} {>>pagina-aanduiding<<}


‘Straks waart gij ter hulp ontboden, 
In het holle van den nacht; 
Toen verlossingskunst van noode, 
Gij uw hulp hebt aangebragt. 
Ja! (na God) hielpt ge uit gevaren; 
Haar, die mij een kroost deed baren.’ 

Wij hebben gehoord, (echter durven wij het nog niet stellig verzekeren) dat de Heer j. suasso de lima. J.D. (Juris Doctor? - Jonge Dochter zouden wij meenen, zoo ons het bovengemeld vers niet berigtte, dat de man reeds eenmaal gekraamd heeft) zich andermaal in eenen gezegenden staat bevinden zou.

De drie Gebroeders Belestijn, of de zucht tot standsverwisseling. Uitgegeven door de Maatschappij Tot Nut van 't Algemeen. Te Amsterdam, bij C. de Vries, enz. 1822. In kl. 8vo. 111 Bl. f :-5-8

Dit antwoord op de nuttige prijsvraag: waarin is het misdadige, of dikwijls belagchelijke, dikwerf zeer schadelijke, van de zucht tot eene ontijdige standsverwisseling gelegen? is van den Heer w. messchert, te Rotterdam, en te regt met den gouden eereprijs bekroond. Wij noemden de vraag nuttig, omdat deze onder jonge lieden meer dan ooit vrij algemeene zucht de verderfelijkste gevolgen naar zich sleept. Van de gebroeders Belestijn waren twee aan dit euvel ziek, uit dwazen hoogmoed, gelijk doorgaans het geval is, en één van hen daarbij ook vooral uit ligtzinnigheid en zucht tot gemak en vermaak. Het einde droeg bij beiden den last, en alleen den verstandigen broeder ging het wèl, die daarenboven van zelve, en zonder zucht tot standsverwisseling, door naarstigheid en braafheid, tot hoogeren stand kwam, en zijne ongelukkig gewordene broeders nog tot hulp wezen kon. Zeer verdient ook de in dit boekje gegevene wenk opmerking, hoe het onderwijs op de scholen, dat bij misbruik die zucht opwekken kan, zoo iets niet bedoelt, en zelfs veeleer daartegen wapenen moest. Dit welgeschrevene romannetje voor het volk verdient allen lof, en moge veel goeds uitwerken!





{==309==} {>>pagina-aanduiding<<}

Boekbeschouwing.

De zuivere Zedelijkheid, de wezenlijke grondslag van het ware Christendom: voorafgegaan van eene korte ontwikkeling van den voornamen inhoud van Kant's beoefenende Wijsbegeerte: door J.J. le Roy, Predikant te Oude Tonge. Te Dordrecht, bij Blussé en van Braam. 1822. In gr. 8vo. XVI en 317 Bl. f 2-8-:

De schrandere en in kant's wijsbegeerte doorknede le roy, van wien wij reeds verscheidene, de betrekking dezer wijsbegeerte tot het Christendom en de harmonie tusschen beide aantoonende, verhandelingen met genoegen hebben aangckondigd, zet, in zeker opzigt, in deze het werk, waartoe hij in zijne laatst uitgegevene, over het menschelijk Kenvermogen, den grond gelegd had, voort. Het is belangrijk, in de voorrede te vernemen, hoe weinig of niets de Schrijver, ten aanzien zijner christelijke begrippen, aan het Kantianismus te danken heeft; waardoor wij hem als allezins onpartijdigen beoordeelaar van hetzelve leeren kennen. - De gang van het werk is deze:
De zedelijkheid is allen onder den naam van zedelijk gevoel bekend; maar is ook zoo verheven, dat er bezwaarlijk eene naauwkeurige bepaling van gegeven worden kan, omdat een hooger vermogen onzer Rede (de beoefenende Rede) het denkbeeld daarvan, zonder ondervinding van buiten, geheel uit zichzelve voortbrengt. Het Christendom is geschikt, om dit vermogen verder op te wekken en te ontwikkelen. Zoo wordt zuivere zedelijkheid de grondslag van het Christendom. Kant heeft het ware grondbeginsel der zuivere zedelijkheid, overeenstemmend met het Christendom, ontwikkeld.
De voorname inhoud van kant's beoefenende wijsbegeerte komt hierop neêr: Rede is het vermogen, om algemeen en regelmatig te denken. De bespiegelende doet

{==310==} {>>pagina-aanduiding<<}
zulks over voorwerpen, die haar van elders gegeven worden; de praktische, over zulke, die zij zelve eerst voortbrengt, over Idéën derhalve, bepaaldelijk over de voorstelling van onzen pligt. Hieronder zijn niet de vele onderscheidene pligten, maar het algemeen beginsel van die allen te verstaan. - Volgens kant, maakt volstrekte belangeloosheid den grondslag der ware zedelijkheid uit; en dat algemeen beginsel is: handel zoo, dat gij wenschen kunt, dat uwe maxime, door alle redelijke wezens, als eene algemeene wet, worde aangenomen, - dus zuiver uit pligt, vrij van alle zinnelijke neigingen en bedoelingen, hoe schoon en edel zij ook schijnen mogen. Deze deugd bestaat echter hier slechts trapswijze, en er wordt, ten hoogste, naar gestreefd. - Het zedelijk gevoel komt niet uit de zinnelijkheid voort, noch is in de organisatie des ligchaams gegrond, maar in de praktische Rede. De dwang, door het zedelijk beginsel der neigingen aangedaan, is onaangenaam; maar de zedelijke mensch kan niet anders dan dit onaangenaam gevoel goedkeuren. Deze goedkeuring, echter, wederom een aangenaam gevoel zijnde, mag geene drijfveer worden.
De praktische Rede maakt ons bekend met onze zedelijke vrijheid, hierdoor met onze vereeniging met eene intelligibele wereld, en zoo worden wij opgeleid tot het geloof aan God en onsterfelijkheid.
Terwijl, uit het algemeene beginsel van pligt, pligten omtrent andere vrije wezens ontstaan, is het grondbeginsel, waarop deze rusten: handel zoo, dat gij de Menschheid, in elken persoon, steeds te gelijk als doel, nimmer als bloot middel gebruikt. Dit beginsel is zeer vruchtbaar, ten aanzien van de pligten en regten der menschen onderling omtrent elkander. Dan, deze regten en pligten worden, in den verbasterden staat des menschdoms, weinig geëerbiedigd, en zouden weldra geheel verwaarloosd worden, indien er geen dwangregt bestond. Daar, echter, dit weder tot misbruik leidt, wordt het Overheidsambt noodzakelijk, hetgeen ook wel tegen deszelss instelling gebezigd, maar evenwel beter is, dan wan-
{==311==} {>>pagina-aanduiding<<}
neer het er niet was, en ook slechts als voorloopige maatregel aangezien moet worden; terwijl de, eenmaal moetende verschijnen, opperheerschappij van het zedelijk grondbeginsel alleen het algemeene rijk van zedelijkheid en gelukzaligheid op aarde kan bewerken.
Na den hoofdzakelijken inhoud van het zedelijk gedeelte der Kantiaansche wijsbegeerte te hebben opgegeven, gaat nu de Schrijver over tot de ‘beschouwing van de grondbeginselen en leeringen des waren Christendoms, vergeleken met de grondbeginselen der zuivere zedelijkheid.’
‘Waar Christendom’ is de, door geenerlei menschenleeringen misvormde, leer des Christendoms naar den Bijbel, maar ook ten tweede de eigenlijke geest des Christendoms, niet gelegen in eene dorre of nieuwsgierige bespiegeling, noch in de belijdenis van of gehechtheid aan bloot bespiegelende leerstukken, maar in beoefening, die ook de beschouwelijke leerstukken slechts ter beoefening bezigt. Nu blijkt vooreerst, dat de pligten, welke het Christendom voorschrijft, geene anderen zijn, dan die, welke uit het zedelijk grondbeginsel, vergeleken met de betrekkingen, waarin wij geplaatst zijn, noodzakelijk voortvloeijen, en dat die ook allen volledig daarin worden voorgeschreven. Ten tweede is de wijze, waarop in het Christendom en den Bijbel ons onze pligten worden voorgesteld, juist zoodanig, als de ware aard der zuivere zedelijkheid vordert.
Het volgende Hoofdstuk handelt van de ‘uitzigten des waren Christendoms op eene tockomende zedelijke volmaking van den toestand des Menschdoms hier op aarde.’ Een ieder, namelijk, die met een gevoelig hart, vooral met een zedelijk gevoel, den toestand des Menschdoms beschouwt, en denzelven vergelijkt met dat Ideaal van maatschappelijk en zedelijk geluk, hetwelk hem zijne zedelijke Rede aan de hand geeft, en dat de menschen genieten zouden, wanneer zij waren, hetgeen zij zijn moesten, en door het zuiver zedelijk beginsel zich beheerschen lieten, vindt daarin, hoe meer hij het beschouwt, des te meerdere reden van smart, en gevoelt zijne ziel met des

{==312==} {>>pagina-aanduiding<<}
te dieperen weedom vervuld. Dit wordt verder uiteengezet. - De herstelling van het Menschdom kan alleen geschieden door trapswijze verlichting; maar, wanneer deze door gewone middelen geschieden moet, moeten er nog eeuwen verloopen, eer deze verlichting kan voltooid zijn, en blijft deze aan de wisselvalligheden van toe- en afneming blootgesteld. - Nu wordt eerst getoond, dat het plan des Christendoms, reeds van deszelfs eerste gronding af, ter voorbereiding van zulk eene gelukkige verandering heeft gestrekt, en de voornaamste grondregelen van het gemelde Koningrijk van zedelijkheid en algemeen geluk in zich bevat; dan, dat de stelligste verklaringen omtrent eene aanstaande daarstelling van hetzelve, de duidelijkste beschrijvingen van de voornaamste bijzonderheden van hetzelve, alsmede van de gebeurtenissen, die daartoe zullen medewerken, in de Goddelijke Openbaring voorkomen.
Het Christendom schrijft liefde en gelijkheid der menschen voor; men zag deze, op de schoonste wijze, in de eerste Christelijke gemeente, bijzonder te Jeruzalem, heerschen, en de regering en verdere instellingen der Kerk stemden met deze beginselen overeen. Het plan was, dat zij algemeen moesten worden; echter niet door menschelijk geweld, maar als door den geest des Heeren. De zekere uitvoering van dit plan des Christendoms wordt gewaarborgd, doordien het ons tevens den nog levenden jezus voorstelt, als aan de regterhand van God verhoogd, en die door zijne tusschenkomst hetzelve tot stand zal brengen.
[Wij zijn het met den geleerden Schrijver niet eens omtrent de opvatting der Openbaring van joannes; kunnen dus ook in vele opzigten ons zegel niet hechten aan datgene, wat hij, als in het Christendom opgegevene bijzonderheden, die de voltooijing van het Godsrijk op aarde nog zouden moeten voorafgaan en verzellen, opnoemt. Dat echter dit Godsrijk op volkomene zedelijkheid zal rusten, vinden wij met den Schrijver in het O. en in het N. Verbond geleerd.]

{==313==} {>>pagina-aanduiding<<}

Zeer belangrijk, en, naar ons gevoel, volkomen waar, is, hetgeen de Schrijver aangaande de waarde van het historisch geloof zegt, in het volgende Hoofdstuk, stellende de zuivere zedelijkheid ten grondslag van ons geloof aan het Christendom en deszelfs leeringen zelve. - Hij laat aan het historisch geloof deszelfs regt wedervaren; maar rekent het onvoldoende, wanneer geene zuivere zedelijke behoefte het hart voor het geloof aan de waarheid der Evangelische geschiedenis en de leeringen des Christendoms voorinneemt.
Het vierde Hoofdstuk schetst de zuivere zedelijkheid, als den grondslag van de beschouwelijke leeringen des Christendoms. Hier wordt aangewezen, dat die leeringen niet alleen tot een zedelijk nut gebruikt kunnen worden, maar ter bevordering en aankweeking der zuivere zedelijkheid, die, in den tegenwoordigen toestand van het Menschdom, zonder sommige derzelve ten eenemale onmogelijk is, zonder andere ten minste aanmerkelijk kwijnt, noodig zijn. - Wij wenschen hartelijk des Schrijvers betoog algemeene aandacht en behartiging, dat de verheerlijking van den persoon van christus daarom het hoofddoel des Christendoms is, vooreerst om haar zelfs wil, maar ook, ten tweede, omdat de verheerlijking van christus ons ten doel te stellen het beste, ja het éénige middel is, om ook alle zedelijk goed in ons aan te kweeken, en dat een bloot historisch of bespiegelend geloof aan christus, al ware het ook tevens aan zijn lijden en dood, misschien met eenige hartstogtelijke bewegingen gepaard, niet genoeg is. - In het algemeen belijden wij gaarne, dat, indien ooit de dogmatieke waarheden des Bijbels, op eene, de zedelijkheid bevorderende, onbescheidene eigenwijsheid afwijzende, en zoo veel mogelijk duidelijke wijze ontvouwd zijn, het hier geschied is. Nogtans moeten wij even openhartig er bijvoegen, dat de Schrijver zijn standpunt heeft, waarop hij gelijk heeft; hoewel hij noch vergen kan, noch vooronderstellen zal, dat ieder zijne diepe redenering kunne volgen of toestemmen, en dus met hem silozosisch

{==314==} {>>pagina-aanduiding<<}
kerkelijk regtzinnig in alle opzigten zijn. - De uitdrukking in de voorrede, ‘dat anderen, die zich niet aan onze (Hervormde) belijdenis houden, nog niet tot dien trap van inzigt in het zuivere, ware Christendom gevorderd zijn, als onzen Vaderen vergund werd,’ is toch wat al te sterk.





Viertal Leerredenen van W. van Vloten en N.S. Hoek, Predikanten te Kampen. Te 's Hertogenbosch, bij H. Palier en Zoon. 1822. In gr. 8vo. 112 Bl. f :-16-:

Na de daartoe strekkende Synodale opwekking, bepaalde men te Kampen, de gewone Leeredenen, op gezette tijden, door Bijbeloefeningen te doen afwisselen, waartoe de Predikanten allereerst de Boeken van Samuël verkozen, van welke dan om de drie weken een geheel Hoofdstuk behandeld werd. Het XIde Hoofdstuk viel den Eerw. van vloten, en het XIIIde den Eerw. hoek ten deel. Bijzondere stoffen inderdaad, waarvan de kiesche behandeling voor eene gemeente nog al moeijelijk is. Deze voorstellen laten echter te dezen niets te wenschen over. Zij droegen dan ook bijzonder de goedkeuring weg. Een geboren Engelschman, die dezelve had gehoord, verlangde deze stukken in het Engelsch te vertalen en onder zijne landgenooten te verspreiden; en het is vooral aan dit aanzoek, dat wij de uitgave, nu ook bij ons, te danken hebben. - Nog twee andere leerredenen zijn nu bij deze uitgave gevoegd. De Heer van vloten laat zijn David en Bathseba voorafgaan door eene aanwijzing, hoe de misstappen der Godvruchtigen in den Bijbel ons ten nutte beschreven zijn, naar 1 Cor. X: 11b., en de Heer hoek zijn Amnon en Thamar door eene leerrede over zelfbeproeving, aan welke hij Ps. LI:5 ten tekst gaf. Ook deze leerredenen zijn doelmatig, en in meer dan één opzigt voortreffelijk. Maar, wat de Bijbeloefeningen betreft, kunnen wij den wensch niet terug-
{==315==} {>>pagina-aanduiding<<}
houden, dat dezelve vooral in handen komen van velen, wier lectuur zich doorgaans bepaalt tot ware of verdichte, maar wèl en met zedelijk doel bewerkte verhalen, bij welke toch wij meenen, dat zij ook dit nut konden stichten, dat hoogachting voor en lust tot Bijbellezen werd opgewekt.
Beide deze Leeraren geven hier uitnemend bewijs van kunde en goeden smaak; hoezeér dan ook stijl en wijze van voordragt verschillen. Wij vinden echter geene roeping om den eenen tegen den anderen hier te wegen, daar wij geheel het viertal Leerredenen met ruimte kunnen aanprijzen.

Des Christens toekomstige heerlijkheid, voorgesteld in eene Leerrede, naar aanleiding van 1 Cor. XV:49. Te 's Hertogenbosch, bij H. Palier en Zoon. In gr. 8vo. 23 Bl. f :-6-:

De ongenoemde, ons onbekende steller dezer korte Leerrede kenmerkt zich, als Leeraar bij de Hervormden, hier eeniglijk door de Evangelische Gezangen en het Psalmboek bij dat Kerkgenootschap in gebruik, welke verzen hier letterlijk zijn afgedrukt. Na de opheldering van den tekst, wordt de luister der gelijkvormigheid aan Jezus in eenige bijzonderheden voorgesteld; waarop eene hartelijke toespraak aan vromen en onvromen volgt. Het stukje is wèl gesteld en stichtelijk, zoodat men het met genoegen lezen zal; alhoewel men ook hier niet veel van hetgeen nog niet geopenbaard is leeren kan, en wij voor ons liefst in het algemeene denkbeeld zouden berusten.




Aanlciding tot huisselijke Godsdienstoefening, door J. Clarisse. Isten Deels 1ste Stuk. Te 's Gravenhage, bij de Wed. J. Allart en Comp. 1822. In gr. 8vo. 240 Bl. f 1-16-:

Onder dezen titel ontvangen wij voor iederen dag van

{==316==} {>>pagina-aanduiding<<}
het jaar een opwekkend en stichtelijk vertoog, op de H. Schrift kennelijk gegrond. Deze vertoogen onderscheiden zich van andere, reeds in vele huisgezinnen in gebruik, door kortheid; ieder van dezelve beslaat slechts vier bladzijden. Hierdoor wordt dit boek voor de huisgezinnen meer geschikt tot het doel; terwijl het nergens aan stof tot verder nadenken, of wenken tot uitbreiding, voor eenen verstandigen huisvader, ontbreekt. Het werk is dan ook, door deszelfs kortheid, minder kostbaar; en dit geeft ons hoop, dat het in vele huisgezinnen, van den burgerstand vooral ook, aftrek zal vinden. Zoodanige geschriften hebben wel eens het nadeel, dat zij het eigenlijk Bijbellezen bij den Huisgodsdienst verdringen; hiertegen heeft de Schrijver willen zorgen, niet alleen door zijne waarschuwing in het voorberigt, maar door ook bij ieder vertoog een gedeelte der H. Schrift aan te wijzen, hetwelk hij vooraf wil dat zal gelezen zijn, waarbij dan nog ieder eenen anderen tekst ten opschrift heeft, welks overweging alsdan bijzonder gepast is.
Het wordt wel algemeen voorondersteld, ook zonder dat wij het zeggen, dat de Hoogleeraar clarisse hier een zeer doelmatig en allernuttigst huisboek geeft, en dat ieder, die dit begin van dit werk gelezen heeft, naar de volgende 5 stukjes (want dit eerste is nog maar voor de twee eerste maanden van het jaar bestemd) voorzeker verlangen zal. Wij althans behooren onder de zoodanigen; en alhoewel wij ons ditmaal van het mededeelen van iets ter proeve onthouden, (als verlangende, dat men geheel dit eerste stukje ter proeve neme) zoo zullen wij ons daarvan, welligt, bij eene volgende gelegenheid niet onthouden; nu het voldoende rekenende, uit het voorberigt mede te deelen, dat in deze vertoogen wel zekere eenvormigheid heerscht, daar het alle zelfgesprekken of Meditatiën zijn, maar dat echter voor de verscheidenheid der stof, en tevens voor verscheidenheid in vorm en bewerking, genoegzaam is gezorgd, door nu eens meer voor het verstand, dan weder meer voor het hart voedsel te verschaffen. Het is ook niet noodig, zich juist

{==317==} {>>pagina-aanduiding<<}
aan de opgegevene dagörde bij de lezing te binden. Als het werk volledig zal zijn, belooft de Hoogleeraar eene nadere opgave van den inhoud, en daardoor eene handleiding, om die leesorde naar verkiezing te veranderen, en alzoo achtereenvolgende te lezen de overdenkingen over de teksten, voor het geheele kerkelijk jaar, bij de meeste Christenen ter openlijke behandeling voorgeschreven; of over de onderwerpen, welke bij sommigen des zondags middags doorgaans worden behandeld; of over de leerstukken van den Natuurlijken en Geopenbaarden Godsdienst, de Zedeleer, en ook de Lijdens- en Feestgeschiedenissen.
Wij hopen en verwachten, dat ook deze arbeid van den waardigen clarisse alom in ons vaderland veel goeds zal stichten, en wenschen hem gezondheid en krachten toe, opdat zijne uitnemende geschiktheid, als Hoogleeraar niet alleen, maar ook als Volksleeraar, nog lange jaren onder ons ten zegen verstrekke.




Den Vicaris Generael Verheyle Wegen in zijn waer daglicht gesteld, door eenen Leerling in de Roomsch-Katholijke Godgeleerdheid. Zoo als iemand inwendig gesteld is, zal hij doorgaens beoordeelen de dingen, welke buyten hem zijn. Thomas a Kempis. Te Amsterdam, bij J.C. van Kesteren. 1823. In gr. 8vo. XII, 32 Bl. f :-8-:

Och! waren alle Roomschkatholijke Leeraars en Zieleherders maar zoo wijs en welgezind als deze leerling! Och! kwame dit boeksken in handen van alle de leeken der heilige moederkerk! Zonder naam van schrijver of drukker, of plaats der uitgave, zag het in België het eerste licht; maar de geestelijkheid (nu ja!) maakte het onverkrijgbaar. Toevallig, echter, kregen eenige vrienden van Godsdienst, waarheid en regt het stukje ter leen, met verlof, om er naar welgevallen mede te handelen. Vanhier deze uitgave, die zij, als geoorloofd en behoorlijk,

{==318==} {>>pagina-aanduiding<<}
verontschuldigen. Er was reeds eene Fransche vertaling te Brussel van uitgegeven; het stukje, zoo als het, in klein 8vo, eerst geheel nameloos, uitkwam, is reeds, door den Recensent ook der Recensenten (XV. 10. 453-466), met zoo vele uitvoerigheid tot kennis van het publiek gebragt, dat elk lezer van dat verslag een volledig onderrigt heeft van den inhoud van dit boekje; desniettegenstaande verheugen we ons zeer over deze uitgave, en, gaat het naar onzen wensch, en dien van allen, die, met een rigtig oordeel, belijden, dat de rede de toetssteen der waarheid is, dan is eerlang dit boekje, meer dan eens, uitverkocht, en salomo's les door duizenden behartigd: Koop de waarheid, en verkoop ze niet! In onze Noordelijke provinciën moge het er al gunstiger uitzien, dan elders, bij de Roomschkatholijken, ten opzigte hunner beoordeeling van andersdenkenden, en, gelijk we, vóór twee jaren, bij een Protestantsch Schrijver lazen, alle redelijke R.C. Priesters hier het eens zijn over de gronden van verheylewegen; maar als het waar is, dat nog onlangs een der verlichtsten onder dezen openlijk zeide, ‘dat het onbegrijpelijk is, dat de Overheid het feest eener gebeurtenis heeft kunnen dulden, (der hervorming) die jaarlijks zoo vele duizende zielen aan de hel overgeeft,’ - en aan de waarheid van dit berigt bestaat bij ons geen twijfel - wat moet men dan denken van zoo veler oordeel omtrent de Onroomschen? Want wat we van zulke Heer-ooms denken, durven we niet zeggen. De Profeet jeremias vroeg al van het menschelijk hart: wie zal het kennen? Wij willen maar zeggen; er is nog behoefte genoeg, in de Roomsche kerk, aan een onderrigt, zoo als hun hier gegeven wordt.
Trouwens, dit boekje, welks titel met opzet zoo dubbelzinnig schijnt te luiden, stelt verheylewegen in een zeer gunstig licht voor, als een gematigd en redelijkdenkend man, een vriend des Vaderlands en der rust, en daarom ook een tegenstander van het beruchte jugement doctrinal, en staaft de wettigheid zijner prediking omtrent het lot der Onroomschen met de gelijke belijde-
{==319==} {>>pagina-aanduiding<<}
nis van vroegere en latere Roomsche Godgeleerden: maar in een waar, dat is in een afschuwelijk, licht wordt hier tevens gesteld het bestaan en de handelwijs der genen, die, ter oorzake of door aanleiding van de bekende preek van verheylewegen, zoo vele moeite zich gegeven hebben. Welke listen en schelmerijen! Welke haat en wrevel! Nu, 't is waarlijk niet te verwonderen, dat zulke Heeren ook zulke dienaars zijn van den éénigen Meester; want die heeft, onder anderen, gezegd: de kwaaddoeners haten het licht, en komen niet tot het licht, opdat hunne werken niet bestraft worden. Men leze hier vooral eens, wat er van de handelwijs der heilige Congregatie te Rome berigt wordt, die, tegen de goedkeuring des heiligen Vaders, (wat hebben ze veel crediet voor de onfeilbaarheid, die ze hem toekennen! nu, hij laat hun ook nog den naam van heilig!) hunne veroordeeling der, door verheylewegen voorgedragene, leer laten gelden. Maar wij willen onze lezers niet langer ophouden bij dit stukje, en hopen aller belangstelling in deszelfs lezing te hebben opgewekt. De verscheidene, en wel eens geheel strijdige, berigten, omtrent het wedervaren te Rome van verheylewegen's preek in omloop gebragt, ontvangen hier eene voldoende opheldering, en het zegel der waarheid is op het verhaal gedrukt.
Deze Vlaamsche vondeling (hij spreekt ook nog Vlaamsch) reize voorspoedig, en doe veel goeds in het zedelijk rijk van God, die wil, dat alle menschen zalig worden, en tot de kennis der waarheid komen! Amen.




Handboek tot de Leer der Teekenen van Gezondheid en Ziekte (Semiologia medica). Naar de beste Schrijvers vervaardigd, door A. Moll, Doctor in de Geneeskunde, enz. IIde Deel. Bijzondere Leer (Semiologia specialis, Diagnostica). Iste Band. Koortsen, Ontstekingen. IIde Band. Bloedstortingen, Zenuwäandoeningen, algemeene Ziekten met gebreken in de bewerktui-
{==320==} {>>pagina-aanduiding<<}
ging. Te Gorinchem, bij J. Noorduin. 1821, 22. In gr. 8vo. XXXII, 1266 Bl. Te zamen f 10-2-:

Zoo als wij ons voorgesteld hadden, geeft dit tweede deel, in plaats van eene bijzondere teekenleer, eene bijzondere empirische of historische ziektekunde, waarin de ziekten, in afdeelingen en onderäfdeelingen gerangschikt, in derzelver algemeene en bijzondere toevallen en verloop geschetst, en zelfs derzelver oorzaken en gevolgen worden opgegeven. Na eene korte verklaring van eenige kunstwoorden, en beschouwing van den duur, de tijdperken en den typus der ziekten, verdeelt de Schrijver dezelve in koortsen, ontstekingen, bloedstortingen, zenuwaandoeningen, en algemeene ziekten met gebreken in de bewerktuiging. Deze laatste afdeeling moet zoo wat van alles bergen; wij vinden er de waterzuchten, de geelzucht, de onwillekeurige pisvloeijing, de diabetes, de wormziekten. Onder de bloedstortingen zien wij, met niet minder verwondering, de bloedöphoopingen en de opstoppingen der maandstonden. Doch, dit daarlatende, erkennen wij gaarne, dat dit werk vele blijken draagt van eene vlijtige verzameling en een oordeelkundig gebruik der voorhandene bouwstoffen. Op vele plaatsen vinden wij de kennis van het menschelijk ligchaam, welke ons ontleed- en scheikunde geven, die van de wetten der levenskracht, zeer gelukkig, tot het verklaren der ziekten, toegepast. Misschien met eene enkele uitzondering, zijn de voornaamste ligchaamskwalen zeer naauwkeurig en volledig behandeld. Met eenige omzigtigheid, kan dit werk met zeer veel vrucht, bij het bestuderen der geneeskundige praktijk, gebruikt worden. Wij zeiden: met eenige omzigtigheid; dewijl er hier en daar nog al eene enkele stelling voorkomt, welke aanleiding tot verkeerde begrippen of tot verwarring kan veroorzaken. Zoo stelt de Schrijver het algemeen karakter der koortsen in eene aandoening der bloedvaten, en naderhand beschouwt hij deze aandoening als eigen aan de ontstekingkoorts; hij telt wanorde in de
afscheidingen en ontlastingen tot

{==321==} {>>pagina-aanduiding<<}
de hoofdkenteekenen der koorts, en echter zien wij dit in de ontstekingkoorts niet. Daarentegen hecht de Schrijver niet genoeg waarde aan de verhoogde prikkelbaarheid in het spiergestel, welke dat gevoel van loomheid en ongedurigheid te weeg brengt, aan de koorts zoo zeer eigen. Wij vinden 't ook vreemd, dat hij der rheumatische koortsen de werktuigen van het gevoel tot zitplaats geeft. Wij twijfelen er aan, of bij de ontstekingkoorts zoo bepaald een bestendig gevoel van kracht plaats heeft. Wij begrijpen niet, hoe, in zenuwkoorts, de vaatkoorts iets verschillends is van de overige ziekte, - waarom de Schrijver, ééns smetkoortsen aangenomen hebbende, daaronder de kinderpokken, de scharlakenkoorts niet telt, - waarom, na reeds over de tijdperken en typus der ziekte gesproken te hebben, er nog een hoofdstuk volgt, over de onderscheidingsteekenen der koortsen, naar den typus. Was 't ook, om van de tusschenpoozende koortsen te kunnen spreken? De verscheidenheden, naar de verschillende aangedane deelen, in het vierde hoofdstuk beschouwd, zouden wij liever als een' vierden rang aanmerken, dan de smetkoortsen: er is toch een groot onderscheid tusschen eene koorts met gastrische toevallen, en eene gastrische koorts, waar de aandoening der eerste wegen de ongeregelde beweging in het vaatgestel opwekt. De Schrijver onderscheidt zelf zoo juist de zenuwkoorts van eene koorts met zenuwtoevallen. - Wat voorts de ontstekingen betreft, zouden alle oogöntstekingen wel ontstekingen van slijmvliezen zijn? Bestaat dit werktuig dan geheel uit slijmvliezen? Met reden en zeer diagnostisch verbindt de Schrijver de beschouwing der weivliesontstekingen bij die der ingewanden, welke door die weivliezen bekleed worden. Maar, verder gaande, kunnen wij den Schrijver niet toegeven, dat
bloedöphoopingen, onderdrukte ontlastingen van bloed, en bloedstortingen, onder zulk een naauw verband staan met elkander, dat zij in ééne klasse moeten gerangschikt worden. Het algemeen karakter der klasse dient men in elken rang weêr te vinden; en dit vinden wij hier niet. -

{==322==} {>>pagina-aanduiding<<}
De behandeling der verschillende soorten van krankzinnigheid bevat veel lezenswaardigs; en men ziet, dat de Schrijver met de belangrijke bijdragen, welke de laatste jaren voor dit vak geleverd hebben, zeer bekend is. Is echter de naam, krankzinnigheid, niet te hard voor de zielskwalen in 't algemeen? Is elke zwaarmoedige krankzinnig, in die sterke beteekenis, welke dat woord in onze taal heeft? Ook verwondert het ons, dat de Schrijver het zwaar (niet alleen dierlijk) voedsel der Engelschen alleen onder de mogelijke oorzaken der spleen telt, en bijna alles aan de nevelige dagen toeschrijft. Men weet toch, hoe veel eigenlijke opvulling der ingewanden tot zwaarmoedigheid bijdraagt. Wanneer hij elders middernacht als den tijd van den aanval der slepende borstkramp opgeeft, moeten wij opmerken, dat die regel nog al veel uitzonderingen lijdt; in de gevallen, die wij zagen, was het de nanacht, of vroege ochtend. Eindelijk moeten wij hier nog bijvoegen, dat de Schrijver, bij elke ziekte, den graad van gevaar, den gunstigen of ongunstigen asloop, en de voorteekenen daarvan, opgeeft, hoewel zulks met de strekking van zijn werk niet overeenkomt: dit behoort toch niet tot de Diagnostiek. Het is een nieuw bewijs, dat hij ons eigenlijk eene ziektekunde geleverd heeft; een werk, waarvoor wij hem evenzeer dank verschuldigd zijn.

De Aarde en hare Bewoners, volgens de nieuwste Ontdekkingen. Naar het Hoogduitsch van E.A.W. von Zimmermann. Xde Deel. Met Platen. Te Haarlem, bij de Erven F. Bohn. In gr. 8vo. VIII en 364 Bl. f 3-12-:

Dit uitmuntende werk gaat geregeld voort. In het vorige deel beschouwden wij Middel-Azië, en kwamen, door het land der Mongolen en Mantchoux, tot aan de grenzen van China. Dit matige boekdeel bevat het merkwaardigste over dat Rijk, en over het daaraan gehechte

{==323==} {>>pagina-aanduiding<<}
Korea. Men weet, dat de Reizigers en Geleerden van jaren herwaarts, over de voortresfelijkheid van China's inrigtingen, wetten, regeringsvorm, volksgeluk, volkskarakter en oudheid, vierkant uiteenliepen. Alle de Jezuitsche Zendelingen verhieven dat Rijk tot den Hemel, en durfden zelfs de tijdrekenkunde van mozes, waaraan toen in Europa nog niemand twijfelde, ten behoeve van hun geliefd Rijk in het midden (*), laten varen. Geheel anders spraken anson, pauw en de guignes. Staunton, de beschrijver der reize van Lord macartney, sloeg een' middelweg in, doch naderde meer tot de voor China gunstige zijde. Barrow, togtgenoot van dien Lord, deed daarentegen zeer vele vlekken in het Chinesche volkskarakter zien. Krusenstern stemt volmaakt met hem in. Tusschen zoo vele uiteenloopende oordeelvellingen (waarbij men in 't oog moet houden, dat China ons bijkans nog niet bekend is, dan langs de groote wegen tusschen Canton en de beide Hoofdsteden) heeft zimmermann, onzes inziens, het juiste oogpunt gevat; ofschoon dit hem in de toepassing misschien een weinig te gestreng omtrent de Chinezen doet zijn. Het komt hoofdzakelijk hierop neder: Oorspronkelijk waren de Chinezen een zwervend herdersvolk, en hunne regering aartsvaderlijk, gelijk dit doorgaans zamengaat. China, door deze Nomaden bevolkt, lokte hen door deszelfs vruchtbaarheid uit tot den landbouw; er ontstonden kleine staten; maar de oorspronkelijke inrigting, in het
volkskarakter gegrond, bleef in stand. Eindelijk vereenigde één Opperheer het geheele Rijk onder zich; hij zorgde wel, van het beginsel der Aartsvaderlijke Regering, en tevens van het door de Godheid haar geschonken regt, gebruik te maken: want hij noemde zich Zoon des Hemels en Vader van zijn Volk; hij moedigde den landbouw aan, omdat deze hem meer

{==324==} {>>pagina-aanduiding<<}
opbragt, het volk bezig hield, en meer, dan de zwervende herdersstaat, voor het Despotismus geschikt is. Dit Despotismus bereikte eindelijk den hoogsten top. De Mandarijnen, (oorspronkelijk Mou, herders) die, als kwade jongens, elk oogenblik door vader met stokslagen konden gestraft worden, matigden zich natuurlijk dat zelfde regt over de zwakkere broertjes aan, die onder hunne bescherming stonden. En dus werd, aan den eenen kant, het ouderlijk gezag over de kinderen ten sterkste ingeprent, om de rust te bewaren; aan den anderen, de stok het groote middel, om de Natie door vrees in beweging te brengen, even als de zweep voor die slaven van xerxes, welke van edeler beginselen, die hunne edelaardige vijanden met vreugde voor het Vaderland deden sterven, geen denkbeeld hadden, maar toch zeer wel bruggen over zeeärmen wisten te leggen, en bergen van het vaste land af te scheiden. Dus ook de Chinezen. Hoog gevoel, vaderlandsliefde, ja deelneming, zelfopoffering voor anderen, zijn hun vreemd; maar onderwerping aan den Keizer en de Mandarijnen, of - middelen, om die en anderen loos te bedriegen, ziedaar het karakter der Chinezen, en dit moet het karakter van elke verdrukte en vertrapte Natie worden, die dan echter wonder wel bij duizenden en honderdduizenden te gebruiken is, om groote muren dwars over berg en dal, 500 uren verre, op te werpen, of kanalen te graven, 600 uren verre door het land. Ziedaar, waartoe die zoo geroemde vaderlijke magt der Koningen, en hun Zoonschap des Hemels, de Natiën brengt! Dit is dan het Ideaal, naar 't welk de Sekte der Ultra-Monarchalen, ook in ons Vaderland, streeft: om tot een zielloos bastaardvolk, zonder grootheid of adel des geestes, - om tot
Chinezen te vervallen! - Zimmermann begrijpt het even zoo, en zegt, in de taal eener edele verontwaardiginge: ‘Wat baat een Wetboek, wat baten Opzieners van de daden des Vorsten, ja wat baten zelfs Parlementen, Staten-Generaal en andere dergelijke Vergaderingen, wanneer de Eenige Man, die het roer van staat en de magt in handen heeft, als eene God-
{==325==} {>>pagina-aanduiding<<}
heid zich boven alle wetten verheven beschouwt, en, tot smaad van de gansche Natie, wier eerste Ambtenaar hij eigenlijk is, zich aan wetten noch regten bekreunt? Daar zijn Wetboek en Volksvertegenwoordigers, vaderlijk bestuur en volksgeluk, niet anders dan bedriegelijke maskers, overdekte kuilen, waarin elk jammerlijk nederstort, die er over gaat; daar bestaan geene regten van den mensch; daar is geene veiligheid, hoe ook genaamd; daar hoort men steeds het rammelen der slavenketenen; daar is geene regering, welke den naam van wettig en menschelijk verdient.’ Houden wij dan vast aan het Europesche beginsel van invloed des Volks tegen het Aziatische van Goddelijk gezag en onbepaalde vaderlijke magt der Koningen.
Dan, wij gelooven, dat de Schrijver in de toepassing van dit beginsel te ver gaat. De Chinees in zeer bedorven, is doorgaans bedriegelijk, valsch en ongevoelig geworden; maar er bestaan toch zekerlijk nog meer deugden bij dit volk, dan zimmermann schijnt te stellen. Zoo is het b.v., naar ons inzien, eene zeer aandoenlijke en achtingwaardige plegtigheid, wanneer de Keizer, als voorganger des volks, ‘alleen, aan den Oppersten Heer der Wereld, den Schepper en Onderhouder der menschen en van alle wezens, offert, zich door eene vaste van verscheidene dagen tot dit plegtig offer voorbereidt, en dus tevens de Hoogepriester is, die voor het volk offert.’ In plaats dat hier het Despotismus zich openbaart, zouden wij denken, dat deze herinnering, dat er nog een hooger Monarch boven hem was, den Despoot eenigzins moest terughouden. Even zoo beschouwen wij het feest van den landbouw, als eene hulde aan de eerste der kunsten, waarin de Keizer voorgaat, door zelf den ploeg te trekken; eene zeer nuttige inrigting, die misschien ongemeen ongemeen veel heeft bijgedragen, om het Rijk van China zoo uitnemend te doen bebouwen. Om dus te zeggen, dat de Keizers alleen den landbouw aankweeken en bemoedigen, om hunne bijzondere schatkist te verrijken, is wat sterk. Middellijk, ja, maar

{==326==} {>>pagina-aanduiding<<}
toch door middel van de welvaart zijner Onderdanen. Ook zal de volgende schilderij wel wat sterk gekleurd zijn: ‘Een struikroover zette mij zijn pistool op de borst; ik geef hem, wat ik bezit, en noem hem nog daarenboven een edel man, omdat hij mij het leven liet behouden. Maar aldus is het in China niet. Hier is het een als huisvader geëerbiedigde Regent, die zijne kinderen naar welgevallen mishandelt, hen in den behoeftigsten toestand naauwelijks vrijelijk laat ademen, en daarvoor door hen, sedert duizende van jaren, met meer dan kinderlijken eerbied gehoorzaamd wordt.’ Eene zoodanige Maatschappij zou gewis geene duizende jaren kunnen bestaan. Ook moeten, indien men den Zendelingen niet alle geloof weigert, kang-hi en later kien-long voortreffelijke Regenten geweest zijn, (dat is, in zoo ver Oostersche Despoten zulks zijn kunnen.)
Zimmermann begint, volgens zijne bestendige gewoonte, met eene schets van het land, deszelfs physieke gedaante en voortbrengselen. Omtrent de laatste is hij vooral zeer uitvoerig en belangrijk. Wij leeren het porselein, de thee, het bamboesriet, de onderscheidene vet-, was- en vernisboomen, de Litschi, den China-Galgant-wortel enz. kennen. Van de thee is onze Schrijver geen vriend. Hij beschouwt die als een schadelijk kruid, 't welk ziel en ligchaam verslapt, en weet geen beter middel voor de Despoten, om allen zweem van vrijheid, constitutionele staatsregeling en burgerregten te vernietigen, dan dat zij - den theeboom in Europa doen tieren. Wat zou men dan al kosten van Congressen en staande legers kunnen uitwinnen! ‘Het Heilig Verbond’ (dit zijn de woorden van zimmermann, bl. 66) ‘ware noodeloos; en dit alles ware een uitwerksel van de thee!’ Waarschijnlijk is dit echter slechts boert. - Onder de tamme dieren wordt aan het varken alleen zorg besteed, en het viervoetig gedierte is in China in 't geheel talrijk noch uitstekend. Onder de vogelen kweekt men voornamelijk eenden, en rigt de pellikanen af tot de vischvangst. De goudvisch en de zijdeworm zijn ook in China bijzonder te huis. De mensch

{==327==} {>>pagina-aanduiding<<}
heeft er het voor ons onbevallige voorkomen van het Mongoolsche ras. Een plat, bijna vierkant gezigt, platten neus, kleine schuins toeloopende oogen heeft hem de Natuur, en aan het vrouwelijke geslacht verwrongene, bijkans onbruikbare voeten de Mode gegeven. Daarenboven hebben de Chinezen een' bijzonderen aanleg, en tevens liefhebberij, om vet te worden, en de woorden schoon man en dikbuik zijn in China woorden van dezelfde beteekenis. Vervolgens wordt over het karakter (ongunstig, zoo als wij zagen), het voedsel, de kleeding, woning, handwerken, handel, de groote werken der Chinezen, hun Keizerskanaal, grooten muur, porseleinen toren en groote Pagode naast denzelven, over de uitvinding van het buskruid en de drukkunst (veel vroeger, doch ook veel minder volmaakt, dan in Europa), over de Chinesche letterkunde, hunne wetenschappen, regeringsvorm, Godsdienst, huisselijke verkeering, en vermaken gehandeld; alles in een kort bestek, en toch ongemeen zaakrijk. Eene topographische beschrijving des Rijks heeft nogtans zimmermann niet daarbij gevoegd, gelijk hij wel anders doet; dit zou hem te ver hebben afgeleid. Slechts bij gelegenheid vernemen wij iets van de voornaamste gebouwen in de hoofdsteden Peking en Nanking, en van de eerste (en éénige voor den buitenlandschen handel toegelatene) koopstad Canton, die zekerlijk bij de Europeanen het beste bekend is.
Het slot van dit deel is toegewijd aan het schiereiland Korea, hetwelk zeer weinig bekend en dus ook kort afgehandeld is.
Wij verlangen zeer naar het vervolg van dit waarlijk klassieke werk.




Nadere Ophelderingen, Bewijsstukken en Aanteekeningen van den Heer Douglas Loveday, Engelschman en Protestant, ter staving van het beweerde in zijn Request aan de beide Kamers aangeboden, en ter wederlegging van het Antwoord van Mejufvrouw Re-
{==328==} {>>pagina-aanduiding<<}
boul. Uit het Fransch. Te Haarlem, bij de Wed. A. Loosjes, Pz. 1822. In gr. 8vo. 56 Bl. f :-10-:

Redevoering van den Heer Manuel, Afgevaardigde uit de Vendée, uitgesproken den 26 Maart (Februarij) 1823, in de Kamer der Gedeputeerden te Parijs. Naar het Fransch. Te Amsterdam, bij J.C. van Kesteren. 1823. In gr. 8vo. 83 Bl. f :-14-:

Wij voegen deze twee stukken bij elkander, als beide betrekkelijk tot de daden dier heillooze factie, welke thans Frankrijk verdrukt, Goddelijke en menschelijke, natuurlijke en burgerlijke Regten vertrapt, - die, terwijl zij eenen Vader zijne Dochters ontvoert, den wettig gekozen' Vertegenwoordiger des Volks door gemeene huurlingen uit het heiligdom der wetten doet sleuren, - die eerst 's lands schatten verspilt, om bij de naburen den burgeroorlog aan te stoken, en daarna het bloed der jongelingen eischt, om in dat zelfde land de Inquisitie, de Jezuiten, de Monnikenregering en de willekeurige Regering ten troon te voeren, - die den goeden en in den grond liberalen Koning tracht te misleiden, ten einde de belangen des Adels en der Geestelijkheid ten koste van die des Volks te kunnen bevorderen. Wij voegen ze bij elkander, om dus aan dat, Gode zij dank! geringe aantal onzer landgenooten, (onder 't welk zich echter nog te veel menschen van eene beschaafde opvoeding en zelfs hooge posten bevinden, van welke men zulks, in ons, bij vergelijking, zoo rijk gezegend Vaderland, niet zou verwachten) die de zaak der nieuwe Fransche Anti-Liberalen voorstaan, te doen zien, wat zij dan eigenlijk bewonderen!
In No. 1 zien wij een vervolg van het Request, reeds vroeger door den Heer douglas loveday aan de Kamer der Pairs ingeleverd, en waarvan wij destijds berigt hebben gegeven. De Kamer was daarover, in weerwil der mannentaal van eenen lanjuinais, lally tolendal en daru, met de meerderheid tot de orde van den dag overgegaan, of, in goed Hollandsch,

{==329==} {>>pagina-aanduiding<<}
had het Request achter de bank geworpen. Ondertusschen had de Dochter zelve een geschrift in 't licht gegeven, waarbij zij eigenlijk niets doet, dan met grooten omhaal van woorden te zeggen, dat de Roomsche Godsdienst voortreffelijk is, omdat bossuet die beleden heeft, (dit is de eeuwige Heilig der proselytenmakers, omdat hij onverdraagzaam was: van den verdraagzamen fenelon rept men zelden of nooit) kort en goed haren Vader van onwaarheden betigt, en dus openlijk voor een' leugenaar uitscheldt. Mejufvrouw reboul gaf ook een boekje in 't licht (*); en haar hoofdgrond, ter verontschuldiging voor de verleiding der drie jonge meisjes, is deze: ‘doch eindelijk - (maar in één woord) ik ben Christin en Katholijke. Twee jonge menschen, welke ik beminde, zouden ligtelijk voor altijd van de Kerk zijn verwijderd gebleven; men zal ligtelijk mijn leedwezen en mijne smart beseffen kunnen, en ze mij beide vergeven.’ Bravo! Regt de Jezuitsche leer: het doel heiligt de middelen. Eerst had deze Katholijke Christin ontkend, dat zij tot de bekeering (!) der drie meisjes iets had bijgedragen; het was eene geheel vrijwillige daad geweest, zonder haar toedoen: nu, door de onweêrlegbare redenen des ongelukkigen, bedrogenen (†) Vaders gedrongen, erkent zij het feit, maar zegt, dat de goede bedoeling, de zucht voor
het zieleheil harer kweekelingen, haar daartoe heeft aangezet. Om zich echter eenigzins te redden, voegt zij er bij, dat de meisjes niet te haren huize Roomsch geworden zijn, omdat zij elders (in een klooster) de afzwering hebben verrigt. Armhartige uitvlugt, die de zwakheid der zaak van Mejufvrouw reboul verraadt! Was dan niet te haren huize het gemoed der meisjes omgezet; en wat ligt aan de uiterlijke daad gelegen, dan dat zij de droefheid

{==330==} {>>pagina-aanduiding<<}
des Vaders voltooijen moest? Doch ook hierin had de proselytenmaakster de hand. Immers zij schreef aan emilia loveday, nadat deze tot haren Vader teruggekomen was: ‘O mijne lieve Dochter! indien gij grisgris kondt gaan bezoeken, zoudt gij behouden zijn! Zou het u aan vertrouwen op de Voorzienigheid of op mijne teederheid ontbreken?’ En wie is die gris-gris? Men zal het niet kunnen gelooven. De kat der moeder van Mejufvrouw reboul! Deze werd genoemd, in plaats van een' der bekeerders, dien men niet bij zijn' naam durfde noemen. Op dien brief vertrok emilia, en des anderen daags was Mejufvrouw reboul bij derzelver afzwering en communie tegenwoordig. - Ten aanzien van hare logenstraffing der daadzaken, in haars Vaders brief vermeld, en van deszelfs in hechtenis neming, beroept deze zich op de processen-verbaal, daarover uitgevaardigd.
Zie daar de hoofdzaken van dit ergerlijke geval gestaafd. Er blijft nog overig, eenige bijomstandigheden te melden, die men nog vóór weinige jaren zou gezegd hebben, dat in de negentiende Eeuw onmogelijk waren. Vooreerst werd maria, de Nicht van den Heer loveday, herdoopt; iets, waarvoor de Roomsche Kerk in de zestiende Eeuw duizenden heeft laten verbranden, als eene gruwelijke kettersche daad, doch die zij nu noodzakelijk schijnt te achten, en dus den doop der ketters voor krachteloozer te houden, dan men dien in de Eeuw van filips II beschouwde. Ten andere had men aan mathilda, de tweede Dochter van loveday, diets gemaakt, niet alleen, dat het bekende gezegde des Zaligmakers: Wie mij voor de menschen verloochent, dien zal ik ook voor mijnen Vader verloochenen, op de genen slaat, die niet alles gelooven, wat de Roomsche Kerk gelooft, maar men had haar omtrent de Transsubstantiatie het volgende doen aannemen: Ten gevolge van zijne goddelijke barmhartigheid heeft hij ons het verschrikkelijke van vleesch te eten willen besparen, en te dien einde verbergt hij het ons in de gedaante van brood en wijn (!) Alle aanmerkingen zijn hier overtollig. Eindelijk weten wij bijna niet,

{==331==} {>>pagina-aanduiding<<}
of wij de dweepster, die den Vader misleidde, verfoeijen of beklagen moeten, wanneer wij lezen: ‘Welke rekenschap zal ik moeten afleggen, wanneer God tot mij zeggen zal: waar zijn de drie meisjes, die ik u had toevertrouwd? wat hebt gij verrigt, om haar den eenigen weg ter zaligheid aan te wijzen? O mijne kinderen, zeide zij tot ons schreijende, welke ijsselijke gedachte is in mijnen geest opgekomen! God zal mij misschien op den bodem des afgronds nederwerpen, omdat ik u de oogen niet geopend heb.’ (bl. 45.) Welk een Godsdienst, die zoo iets leert! En welken dank zijn wij Gode niet schuldig, die onze Vaderen uit dit diensthuis genadig verlost heeft!
In No. 2. zien wij eene ongeregtigheid van een' anderen aard, hoewel door dit zelfde slag van menschen gepleegd, die, in de Quotidienne en andere ultra-dagbladen, de verleiding der Dochters van loveday voorspreken. Men weet, dat de Heer châteaubriant, thans Minister van Frankrijk, die juliaan en luther in ééne rij plaatste; die de priesters, welke het vieren der verborgenheden van hunnen Godsdienst, volgens de les van paulus, (1 Timoth. III:2) met de natuurlijke betrekkingen van echtgenooten en huisvaders meenden te kunnen vereenigen, voor Godmoordenaars schold; die, om zijne monniken eens door een luisterrijk voorbeeld te verheerlijken, God zelf den grooten Kluizenaar der Werelden noemde, - dat deze erge dweeper den Oorlog met Spanje vooral doorgezet heeft, om zijne dierbare monniken en geliefde Inquisitie weder te herstellen. Zijne redevoering, tot dat einde in de Kamer gehouden, van het begin tot het einde een weefsel van drogredenen, werd door den Heer manuel, Afgevaardigde der Vendée, mannelijk en zegevierend beantwoord. Hij vergruist (met veel gemak, want het is naauwelijks antwoord waardig) het aangevoerde van den Minister, dat de Spaansche Regering de Fransche zou beleedigd hebben, dat het Fransche grondgebied zou geschonden zijn, en eindelijk, dat de handel met Spanje door die onlusten

{==332==} {>>pagina-aanduiding<<}
zou lijden. Het is bijna ongeloofelijk, dat de onbeschaamdheid zoo verre gaan kan! Is van dit alles niet het Fransche Ministerie de schuld, hetwelk de horden van het leger des Geloofs (liever, leger des Duivel:; zie de aanspraken van den Trappist, de plunderingen en moorden, die het thans in Spanje aanregt) betaald, uitgerust, en tegen hun Vaderland afgezonden heeft; terwijl Spanje nogtans niets tegen Frankrijk gedaan had, en zelfs geene Represailles heeft genomen. Het tweede en grootere deel zijner redevoering betreft de Staatsregeling van Spanje, die men als verderfelijk, als besmettelijk beschouwt. Eerst bewijst manuel, dat niet alleen die zelfde Hooge Mogendheden, wier verontwaardiging thans tegen Spanje, 't welk zij niet meer noodig hebben, zoo groot is, in 1814, toen zij hetzelve tegen napoleon niet missen konden, tot Italië zeiden: Volg het voorbeeld van Spanje; geef u zelve, zoo als dat land, eene Staatsregeling; maar dat ook zijne Allerchristelijkste Majesteit, in 1820, den Koning geluk gewenscht heeft met het bezweren dier Revolutionaire Staatsregeling. Hij toont vervolgens aan, dat het veroveren van een land geene kleinigheid is; dat de Spaansche omwenteling zich van alle volksopstanden het minst aan buitensporigheden heeft schuldig gemaakt; dat eene Contra-Revolutie in Spanje de schromelijkste wanorden en ongeregeldheden zou te weeg brengen. (Dit begint reeds in vervulling te komen: 76 menschen zijn door het legitime janhagel te Saragossa vermoord.) Daarop doet manuel zien, dat men Koning
ferdinand juist den slechtsten dienst doet, door in zijn land den Oorlog te brengen; dat dit juist de hevigheid der hartstogten en eene veerkracht bij de Natie kan opwekken, die hem ligt het leven kan kosten, gelijk den ongelukkigen lodewijk XVI. Dit wilde hij zeggen, en daarbij nog het valsche en hoogstgevaarlijke van de aanspraak, door de Ministers aan lodewijk XVIII in den mond gelegd, aantoonen, dat de Koningen alleen het reg hebben, om inrigtingen aan hunne Volken te geven, en niet deze, om die te vragen; maar men liet hem niet uitspre-
{==333==} {>>pagina-aanduiding<<}
ken, niet eens zijn' volzin eindigen. Met het geraas en getier, der Conventie onder robespierre op den welbekenden 31 Mei 1793 waardig, werd manuel overschreeuwd, van het spreekgestoelte verdrongen, door eene schandelijke kabaal uit de Kamer gebannen, en bij zijne moedige terugkomst werd dezer daad van geweld de kroon opgezet door het beruchte: Empoignez moi Mr. manuel! (te zwak vertaald door: Gendarmes! grijpt hem aan!) nadat de loffelijke Afdeeling der Nationale Garde onder den braven mercier haren burgerpligt vervuld, en geweigerd had, handlangers van eenige schreeuwers te zijn, die eenen armhartigen President schrik hadden weten aan te jagen, zoodat hij Hofgunst koos boven Regt. De uitmuntende verdediging van manuel, bij gelegenheid van het stemmen over zijne uitbanning, een meesterstuk van logische kracht en zakelijke welsprekendheid, waarin hij de zoo hevig aangerande uitdrukkingen in het oog van elken onbevooroordeelden verdedigt, zijn geheele leven tot getuige inroept tegen de beschuldigingen zijner vijanden, en ten klaarste betoogt, dat de zoo gelaakte uitdrukking slechts het voorwendsel is, om
zijnen persoon, wiens moed in het verdedigen der volksregtenleer zijnen vijanden een doren in 't vleesch is, te verwijderen (*), - deze geheele redevoering is hier ook overgenomen, zoo wel als dat gedeelte der eerste, hetwelk de drift zijner beschuldigers hem niet vergund heeft uit te spreken, en een kort verslag zijner onwaardige mishandeling. Dit zou dus zekerlijk geene onaangename lettervrucht zijn voor dezulken, die gaarne, hetgeen in dit beruchte geval is gebeurd, bij elkander wenschen te hebben, (hoewel de meesten zulks wel reeds in het Fransch zullen gelezen hebben) wanneer slechts de vertaling iets beter ware; doch deze is ongelukkiglijk bij uitstek stijf, en hier en daar onverstaanbaar, uitgevallen. Een enkel staaltje uit de tweede redevoering moge zulks doen blijken: (bl. 54.) ‘En ondertusschen is het in deze vorige redevoeringen, dat men voorwendsels zoekt, om redenen te vinden, ten einde mij uit deze vergadering te verbannen. Deze redevoeringen,

{==334==} {>>pagina-aanduiding<<}
mijne Heeren! zijn thans en voortaan beveiligd voor uwe berispingen. Hebben zij aanleiding gegeven tot een herroeping tot de orde? Het regtsgebied door uw reglement daargesteld, is uitgeput. Heeft de Kamer en Mijnheer de President integendeel het stilzwijgen bewaard? Men moet noodwendig daaruit besluiten, dat er niets op mijne woorden was aan te merken. En dit is niet alleen eene wettige vooronderstelling: geheel Frankrijk weet of men van mij kan zeggen, dat ik door de meerderheid met toegevendheid werd aangehoord. - Eene nieuwe daadzaak doet zich op, het is zeker van weinig belang, dat ik veilig geweest ben voor verwijtingen in vroegere omstandigheden, zoo ik in deze de openlijke afkeuring heb verdiend, wanneer ik de verwerping van eene meerderheid heb uitgedaagd, die in staat is om te oordeelen, volgens derzelver geweten en niet volgens hare driften, doch is het door ijdele uitroepingen, door beleedigende woorden, dat men de beschuldiging tegen mij moest willen doen gelden.’ - Wie verstaat dezen zin? Wij niet, na hem driemaal te hebben overgelezen. Men spreekt zoo veel van Germanismen in de uitdrukking; het ware niet minder nuttig, tegen Gallicismen in het maaksel der volzinnen van onze duizend en ééne vertalingen te waarschuwen.





Lofrede op Willem den Eersten, Prins van Oranje; door Mr. H.A. Spandaw. Te Groningen, bij J. Oomkens. 1821. In gr. 8vo. 135 Bl. f 1-10-:

Reeds vóór twintig jaren maakte zich onze bevallige Dichter tevens als een begaafd Redenaar bekend, door zijne toen, bij uylenbroek, uitgegevene Gedichten en (drie) Redevoeringen; en spandaw's roem is gevestigd, en zijn invloed op den geest zijns tijds en volks belangrijk genoeg, om onze blijdschap op te wekken, dat een man van zulke talenten en van dien echt vaderlandschen geest zijne pen gewijd heeft aan den lof van den doorluchtigen Grondlegger onzer onafhankelijkheid. Deze Lofrede heeft naar den eereprijs gedongen, door de Hollandsche Maatschappij van Fraaije Kunsten en Wetenschappen toegewezen aan den Hoogleeraar lulofs, wiens Lofrede in de Werken dier Maatschappij, Vden Deels 1ste Stuk, ten jare 1820, uitgegeven is. Over deze toewijzing past het ons niet, te regten. Spandaw zelf

{==335==} {>>pagina-aanduiding<<}
kan daarover voldaan zijn. Intusschen wij danken hem van ganscher harte, dat hij ons dit stuk niet heeft onthouden, dat, welligt, ware het ingezonden geweest met die, ons niet bekende, verandering, die hij het nu deed ondergaan, en hadde het eenen minderen mededinger gehad, den lauwer zoude hebben gewonnen. Hoe het zij, hem zal het eere blijven aandoen; en tot sterking van het Nederlandsche karakter, tot opwekking der vaderlandsliefde, tot verheffing van den volksgeest, en tot veredeling van het nationale gevoel, keuren wij deze Lofrede allezins berekend.
Het is ons wel voorgekomen, dat de Lofredenaar al te zeer Geschiedschrijver is, te uitvoerig in bijzonderheden treedt, dan dat dit zoude mogen heeten (bl. 37) ‘een' vlugtigen blik, op den loop der zoo belangrijke gebeurtenissen geworpen;’ en wij schrijven het daaraan toe, dat wij hier, vaak, die zich verheffende welsprekendheid missen, welke wij blijven meenen eene eigenschap te zijn, die den stijl eener Lofrede behoort te onderscheiden. In een ander opzigt is die breedsprakige voorstelling der geschiedenis voor den lezer voordeelig, dewijl hem daardoor een naauwkeurig tafereel van de gruwelen en rampen van vroegeren tijd, en van de deugden onzer groote voorvaderen, wordt afgemaald, hetgeen niet nalaten kan belangrijk te werken, en waarlijk der behoefte van onzen tijd zeer overeenkomstig is.
Het beloop dezer Lofrede laat zich niet zoo gemakkelijk nagaan. Indien de Redenaar goedgevonden had, de orde, die hij volgt in de behandeling zijns onderwerps, op te geven, ware den lezer geen geringe dienst gedaan. Hoe zeer toch, op het voetspoor van fenelon, door eenigen het nut der opgave van die hoofdzakelijke orde wordt betwijfeld, is het voordeel daarvan voor den lezer en hoorder te groot, dan dat de redenaar niet aan hetzelve iets van de meerdere kunstmatigheid van zijnen, verborgen zich ontwikkelenden, gedachtengang behoore op te offeren. Ons heugt, op dit stuk, van den voortreffelijken e. kist hoogst belangrijke aanmerkingen gelezen te hebben, om welke 's mans Verhandelingen en Redevoeringen over verschillende onderwerpen, uit het vak der Fraaije Letteren en der Zedekunde, hier nog eene aanbeveling verdienen, minder aan onzen spandaw, dan aan hen, die hem of een' ander' tot model nemen.
Ziet echter, Lezers! hier den inhoud en den gang dezer Lofrede! - Eene juiste opgave van zulke gebeurtenissen,

{==336==} {>>pagina-aanduiding<<}
die de gesteldheid des lands, bij de aanvaarding der regering van filips II, leeren kennen, en ons op het standpunt plaatsen, vanwaar men willem I te beschouwen heeft, wordt gevolgd door eene voorstelling, levendig en waarachtig, onpartijdig en juist, van de verdiensten des helds, die, uit den kring van ambtenaar en staatsburger, aan den dienst van filips vrijwillig zich onttrekkende, de zeldzaamste hoedanigheden en ongewone verstandsvermogens ontwikkelt, en door vasten wil, altijd werkzamen geest en zedelijke grootheid alles bezielt en leven doet. Dit geeft aanleiding, om den grooten man, als de eenige toevlugt en den waren beschermengel der schier radelooze natie, in het uiterst gevaar, en in den opstand tegen Spanje, te verheffen. Hier verschijnt de geschiedenis diens tijds, als eene aaneenschakeling van gebeurtenissen, bewerkt of gewijzigd door de staatkunde van oranje. Dat hij als krijgsman uitmuntte, en een groot veldheer mag heeten, dewijl hij aan dapperheid zoo veel beleid, en moed, en voorbeeldelooze standvastigheid, getemperd alles door de beminnelijkste hoedanigheden, paarde, wordt vervolgens aangewezen; waarbij niet vergeten wordt 's Prinsen welsprekendheid te roemen, en te staven met bewijzen. Zijne regtschapenheid van hart, zoo blijkbaar in zijne menschlievendheid, getrouwheid, onbaatzuchtigheid en grootmoedigheid, komt, vervolgens, heerlijk uit, zoo wel als zijne Christelijke Godzaligheid. (Dit stuk is ons uitnemend ontwikkeld voorgekomen.) Dat hij de lieveling, de afgod der Natie was, zoo als geen Vorst immer bemind of geacht werd; dat hij zulks verdiende, vooral door de verhevene en duurzame inrigtingen, die hij, te midden van beroerten en volksrampen, tot stand bragt, wordt overtuigend en aangenaam bewezen; waarna hij, door de treffende voorstelling der gevaren en moeijelijkheden, met welke hij te kampen had, in zijne zegepraal op
Spanjes overheerschend geweld, luisterrijk te voorschijn treedt. Eene vermelding van het huisselijk geluk en van den noodlottigen dood van willem I geeft eindelijk aanleiding tot eene per-oratie, die aan dit geheele stuk niet weinig sieraad en kracht bijzet.
Zeiden wij, dat we hier vaak de door ons overal gewenschte verheffing van den redenaarsstijl missen, men versta ons zoo niet, alsof wij in spandaw's zegstrant over het geheel geen behagen namen; het tegendeel worde, door hetgeen wij, van bl. 66, zoo gaarne afschrijven, bewezen.

{==337==} {>>pagina-aanduiding<<}

‘Het uiterlijk voorkomen van willem I was innemend. Hij had eene meer dan middelbare lengte, levendige en geestrijke oogen, en eene heldere stem. Hij bezat een zeer sterk ligchaam, en zijne gezondheid werd noch door arbeid en zorg, noch door moeijelijkheden des levens, noch door de gevaarlijkste ziekte en schier doodelijke wond eenigermate gekrenkt. Hij sprak op eene aangename wijze, door de minzaamheid van zijnen omgang allen tot zich trekkende, en door beleefdheid, vriendelijkheid en goed onthaal den Koning van Spanje, misschien, meer afbreuk hebbende gedaan, dan door zijne wapenen. Stilzwijgend, wanneer hij zwijgen moest, was hij spraakzaam, gezellig en onderhoudend in den kring zijner huisselijkheid, waar hij gaarne zijnen geest van de zorgen der staatzaken ontspande. In de gewone Vorstelijke vermaken van dans en spel, tooneelvertooning, rijden en jagen vond hij geenen smaak. Maar het uur van den maaltijd behoorde, doorgaans, geheel aan zijn hart, zijn gezin en zijne vrienden. Hier ontfronste zich zijn gelaat. Hier was hij vrolijk, en vloeide over van aangename scherts. Hier scheen geene zwarigheid zijn hart te nijpen. Hier bestelpte hij menigmalen den kommer met gebootste blijdschap; daar hij wist, dat ieder acht sloeg op zijne gebaren, en hoop en vrees uit zijne gelaatstrekken verkreeg. Hier nam hij den vollen beker, en deed somwijlen, naar landswijze, eenen Duitschen dronk; doch steeds was de wijn door matigheid gekruid. Zijne hofhouding was prachtig; doch gastvrijheid de Godinne van zijn paleis.’
Men bemerkt hier 't is waar, niet zoo zeer spandaw, als den Historieschrijver hooft; maar toch, uit het gebruik, dat van dezes krachtige taal zoo gemaakt wordt, dat men geen hinder, ja vaak geen onderscheid gevoelt bij het lezen van hetgene op spandaw's manier en met zijne eigene taal gezegd is, leert men den Meester in de kunst van welzeggen kennen. Men vergelijke intusschen, zoo men wil, (en den beoefenaar der welsprekendheid zij dit ernstig aangeraden!) het gebruik, dat door lulofs van hetzelfde verhaal van onzen tacitus gemaakt is, in zijne Lofrede, bl. 96 enz.
Nederlanders! vergast u aan deze Lofrede op eenen man, van wien de Fransche aubery oordeelde, dat, onder de doorluchtige mannen, die door plutarchus beschreven zijn, en na dezen geleefd hebben, niemand zoo vele deugden be-
{==338==} {>>pagina-aanduiding<<}
zat, als hij, wien schiller den tweeden brutus noemt, en wien watson even zeer verheft! Verheft u op dien, door Gal, Germaan en Brit in zijne grootheid erkenden, beschermëngel uwer vrijheid! Leest deze Lofrede, en wordt dan ook bezield met den geest van derzelver held, al ware het slechts om u te hoeden van die kettermakers en opkrabbers van lang geslotene wonden, tegen welke gij, onlangs, zoo nadrukkelijk zijt gewaarschuwd, en die het wel zeer jammer is, dat geene toehoorders van petrus datheen, of dienstknechten van Don jan van oostenrijk, geweest zijn! - ‘Verdraagzaamheid,’ zegt spandaw, ‘was eene van oranje's hoofddeugden;’ men leze, wat hij van de godsdienstige verdraagzaamheid, thans, getuigt, en hen zal men noch vrienden des Vaderlands, noch van het Stamhuis van oranje heeten, die zoo ontaard zijn van des eersten willems gevoelens. - Spandaw heeft eer, maar oogste ook vele vrucht van zijn treffelijk werk, dat een goed vertier hebbe, en, in menig huisgezin, weldadig werke op het nationaal karakter!




Schets eener Beschrijving van het Leven en de Geschriften van Jean Henri van Swinden, overleden te Amsterdam, den 9den Maart 1823. Te Amsterdam, bij P. den Hengst en Zoon. 1823. In gr. 8vo. 16 Bl. f :-6-:

Uitboezeming, bij den dood van den alomberoemden Mr. Jan Hendrik van Swinden, Hoogleeraar der Wis-, Natuur- en Sterrekunde aan 's Lands Athenaeum te Amsterdam, enz. Te Amsterdam, bij de Gebroeders van Arum. 1823. In gr. 8vo. 13 Bl. f :-5-8

Doordrongen, als wij zijn, van het onherstelbaar verlies, dat het vaderland, de geleerde wereld, ja geheel de menschheid geleden heeft door het overlijden van den edelen van swinden, hebben wij voorgenomen, in onze Letteroefeningen alles op te nemen, wat ons ter vereering van 's mans nagedachtenis in handen komt; en het is ook meer bepaald om die reden, dat wij aan de vermelding der twee bovenstaande blaadjes eene plaats gunnen.
Het eerste stukje geeft, wat de titel belooft, namelijk eene schets van het leven en de werken des afgestorvenen, door

{==339==} {>>pagina-aanduiding<<}
eene bekwame hand ontworpen. Hoe beknopt het overzigt zijn moge, dat men hier vindt, het bevat eene, naar het ons voorkomt, volledige opgave van de werkzaamheden des grooten mans in deszelfs veelvuldige en zeer onderscheidene betrekkingen, alsmede van de geschriften, welke van het jaar 1766 tot 1821 uit zijne pen gevloeid zijn. Deze opgave is, gelijk te verwachten was, overrijk, en kan niet nalaten, aan het einde, een gevoel van bewondering en van eerbied te wekken voor den man, die aan zijne groote bekwaamheid en wetenschap steeds zulk eene praktische rigting gaf, en tot in zijnen hoogen ouderdom ‘werkte, alsof hij nog jaren te leven had.’ (Zie ons Mengelwerk, No. VI, bladz. 252.) Van swinden wordt hier voornamelijk als Geleerde voorgesteld; doch de Schrijver heeft zich niet kunnen onthouden, zijne schets met eenige korte trekken van 's mans karakter te besluiten, die ons het beeld van den waardigen overledenen levendig voor den geest brengen. ‘De achtbaarheid in zijn voorkomen dragende,’ zegt hij, ‘vergenoegdheid en vastheid in zijn gelaat, met een opgeruimd gemoed, hetwelk noch arbeid, noch zorgen, tegenspraak noch wederwaardigheid kan verstoren, was hij de opwekking van allen, de vreugd der zijnen, en voor hen, die zijne vriendschap genoten, een steun, waarvan zij de kracht gekend hebben, als de wereld hen verliet, en vriendschap zelve in gevaar kwam. Zijne godsdienstige beginsels heeft hij openhartiglijk beleid (beleden): het land zijner geboorte mogt opmerken, dat hij, ten tijde dat Godsdienst bij de grootste vernuften niet altijd bescherming vond, en in een vak, op hetwelk sommigen met den vinger gewezen hebben, als waaruit het kwaad zoude zijn ontstaan, is opgetreden, rijk aan begaafdheden, en de verkondiger met woord en gedraging van den God, dien hij vereerde. En als men zich herinnert, dat van swinden de tijden beleefd heeft der groote veranderingen in
ons nationaal bestuur, dat hij op vaste gronden een voorstander was van die veranderingen, dat hij daarin eene niet onbelangrijke rol heeft vervuld, zal men hem zijn aandeel gunnen in de eer, welke ons vreemde natiën hebben toegekend, dat, toen de stroom der verdelging ook onze gewesten bedreigde, trouw, menschlievendheid en Godsdienst bij ons de verdedigers zijn gebleven van al wat heilig is, en hunnen stand nooit hebben verlaten.’ - Mogt dit losse stukje de

{==340==} {>>pagina-aanduiding<<}
voorlooper zijn eener volledige beschrijving en ontwikkeling van het leven en de verdiensten des mans, die het sieraad van ons vaderland blijven zal, zoo lang ware menschelijke grootheid op aarde gewaardeerd wordt!
Het tweede stukje bevat eene welgemeende hulde, aan de gedachtenis van den grooten man toegebragt. Het moge niet uitmunten door dichterlijke verdiensten, het is op eenen warmen, hartelijken toon gestemd; en die toon is altijd welluidend, en wordt overal met welgevallen gehoord.




De Eer der Vrijmetselarij gehandhaafd. Lierzang. Door Jan Schouten. Te Rotterdam, bij J. Immerzeel, Jun. 1823. In gr. 8vo. 14 (8) Bl. f :-6-:

Hoe dat toch in zijn werk zal gaan? dachten wij bij het zien van dezen titel. Wij begrepen trouwens wel, dat de sluijer der geheimzinnigheid, waarmede het onderwerp bedekt is, niet zou weggenomen worden, en zonder een beetje licht kan men toch slecht zien - of de koe bont is of niet, veel min of er althans niet hier of daar een vlekje aan is. Wij hebben dan ook geenerlei soort van bewijs in deze handhaving aangetroffen, zelfs geen beroep op bijzondere voorbeelden van weldadige werkzaamheid, zoo als anders het Instituut voor blinde Kinderen te Amsterdam, eerst door de broederen gegrond, en ligt andere zaken meer, hadden kunnen doen. Doch, zoo onze Dichter niet bewijst, hij verzekert zoo veel te meer, en wel met kracht: de Orde is de fakkel des lichts, het vuur der deugd, de steun van troon en altaar, de herbergzame hut voor elken ongelukkigen zwerver; en heeft men haar somtijds misbruikt, dat is hare schuld niet; de Christenkerk liep daar ook niet vrij van. Zie! dat is toch taal, zouden wij meenen. En waarlijk jammer inderdaad, dat men het alles zoo op geloof moet aannemen! Zou die sluijer dan niet weg kunnen, zonder dat de Schoone, daaronder verborgen, terstond alle deze edele trekken en heerlijke deugden verliest? En kunnen wij haar evenwel niet missen, om de genoemde werken - waarlijk anders geene werken der duisternis - te behouden? Zouden vereenigingen van deugdzame en verlichte mannen, des noods wederom onderling verbonden, maar zonder troffel, drichoek of schootsvel, datzelfde niet kunnen doen? Het misbruik toch van

{==341==} {>>pagina-aanduiding<<}
eene zaak neme haar gebruik al niet weg, als men rozen zonder doornen kan hebben, waarom zou men ze dan niet nemen?
Maar, vergeten wij ook, dat wij een vers, en wel eenen Lierzang, voor ons hebben? Zoo ja, dan is dit de schuld van den titel: waar handhaving zal plaats hebben, daar moet niet in den wind geschermd of met bloote klanken gespeeld worden. Dit ter zijde gesteld zijnde, heeft de Poëet ons inderdaad zeer wel voldaan. De ontwikkelde gevoelens zijn edel; de taal is warm, zuiver en schoon. Een enkele regel slechts: De godsdienst lijdt van u geen' last, luidde ons wat weinig lierzangerig, behalve dat die lof slechts ontkennend is; gelijk een andere: Gij scheurt geen' twist, ons min juist voorkwam. Immers, dat de Dichter niet bloot zeggen wil, dat de Orde het wargaren volkomen ontwikkelt, in plaats van, als alexander den Gordiaanschen knoop, hetzelve maar door te hakken (trancher), blijkt uit den zamenhang. Doch, hoe duidelijk die Heeren Vrijmetselaren ook spreken, er blijft toch altijd iets geheimzinnigs in. Zoo weten we niet, of wij den man niet volkomen gelijk moeten geven, als hij zegt:

Wat! zou 't verbond, door u gesloten; 
Tot zigtbre vormen zijn verlaagd, 
Dat ge om een outer, neêrgestooten, 
Bij 't nietig puin vertwijflend klaagt? 
Dat puin moog op de vlerk der winden 
In 't onbegrensde ruim verzwinden; 
Het outer, waar ge uw' dienst verrigt, 
Is boven tijd, en plaats, en vormen: 
Geen wereldmagt, die 't neêr kan stormen: 
't Is in uw edel hart gesticht. 

Doch dan lieten wij ook al dien omslag maar waaijen, en de maskerades aan hen over, die zulks noodig hebben. In onze eenvoudigheid zij het gesproken! En zoo aldus tevens eene andere geheimzinnige Orde, hier en daar, zoo het schijnt, als eene andere pool, en welligt als een tegenwigt, beschouwd, daarmede uit de voeten was te helpen, dan zouden wij zelfs hierom wel willen bidden. Want, welke voorstanders ook van het weldoen in het verborgene, deze soort van scherpschutters in den oorlog tusschen licht en duister schij-
{==342==} {>>pagina-aanduiding<<}
nen ons toe toch altijd gunstiger voor het laatste dan het eerste te zijn. In allen gevalle zij den Heere schouten dank gezegd, dat hij zijn dichtstuk niet binnen de muren der loge besloten heeft gelaten.
Hetzelve is geijkt met den stempel van Vrijmetselaars-regtzinnigheid; met goedkeuring, namelijk, van Z∴ H∴ E∴ den Gt. Mr. Nationaal van de Orde der Vrijmetselaren in het Koningrijk der Nederlanden.




Zedekundige Uitspanningen van Vincent Loosjes. Te Haarlem, bij de Wed. A. Loosjes, Pz. 1822. In gr. 8vo. 193 Bl. f 2-8-:

Kruiwagens - Leibanden - Valhoeden zijn het motto, en geven aanleiding tot de drie eerst hier voorkomende zedekundige vertoogjes, welke, op eene doorgaans onderhoudende wijze, lessen van levenswijsheid en wenken tot zedelijke zelfstandigheid bevatten. Het volgend stukje beschouwt jan camphuis, eenen beroemden Haarlemmer uit de 17de eeuw, als mensch, en strekt den man tot eer; terwijl deze levensschets ons voorkomt, meer, dan andere opstellen in dit werkje, gelukt te zijn. Het Leven bij velen niet meer dan een spel - de Vraagallen - en de Kaatsbaan zijn mede vertoogjes in den eerstgenoemden trant; terwijl het daar tusschen gevoegde stukje, het Rundvee getiteld, naar aanleiding van een aantal spreekwoorden, van dit vee ontleend, verscheidene nuttige lessen en wenken bevat. Tegen iedere persoonlijke bedoeling protesteert de Schrijver ten sterkste; en wij zagen ook niet, dat dit zijn protest door den inhoud ergens werd gelogenstraft. Wij durven den Schrijver dan ook wel aanmoedigen tot het mededeelen in der tijd van soortgelijke vruchten, door eenen geachten Vriendenkring goedgekeurd, en willen aan den goeden aftrek van deze proeve, om, zonder diepzinnig nadenken te vorderen, te onderhouden en nut te stichten, naauwelijks twijfelen. (Bij de verzen, echter, die wij hier vonden, willen wij vooral No. 1, coupl. 3, reg. 1, als herziening vorderende, aanstippen.) Wij hadden hier en daar nog wel eene aanmerking, die wij echter terughouden, maar willen alleenlijk de beschrijving of definitie van de Apokryphe boeken, die op bl. 113 voorkomt, als onjuist aanstippen. ‘Het zijn,’ zegt hij daar, (maar geen deskundige zal

{==343==} {>>pagina-aanduiding<<}
hem dit nazeggen) ‘in tegenoverstelling van de Kanonyke van den Bijbel, ondergeschovene of onechte, maar die desniettemin ook zeer fraaije spreuken en gezegden bevatten, welke, hoezeer zij niet ten onfeilbaren regel van ons leven mogen strekken, echter leeringen bevatten, die elk mensch en Christen wel ter harte mag nemen, al beschouwt hij deze geschriften als met alle overige boeken gelijkstaande, en zich ongehouden tot de onvoorwaardelijke betrachting van het daarin geleeraarde.’ Wat het laatste daarenboven betreft, kan men dit ook nopens onderscheidene, buiten tegenspraak kanonieke, boeken der H. Schrift zeggen. Bij deze definitie dachten wij onwillekeurig aan zekeren Catechiseermeester, die, bij eene openbare, nu nagenoeg (en wegens het misbruik gelukkig) in onbruik geraakte Godsdienstoefening, met veel zelfvertrouwen en luide uitspraak verklaarde, dat de Bijbel een kanon genoemd werd, omdat hij, regt gebruikt, juist geschikt is, om de menschen in het hart te schieten. - Misgcschoten, Broeder! zeide de zaakkundige Predikant. - Maar ne sutor ultra crepidam. Wij zouden ook deze aanmerking terughouden, zoo niet dikwijls een of ander Schrijver, door zoodanige min juiste opmerkingen en invoegsels, die niet tot zijn plan behooren, en waarvan de juiste kennis ook van hem niet kan gevorderd worden, nadeel stichtte. - De schoone Errata, of geheele bladzijde ter aanwijzing van zinstorende drukfeilen, versieren juist deze Uitspanningen niet, en verwonderen ons te meer, daar Schrijver en Corrector hier waarschijnlijk één zijn, en de eerste zichzelven niet met afwezigheid van de drukpers kan verontschuldigen.

De Egyptische Tooverstaf, of Karakterschetsen en Tafereelen des Menschelijken Levens, door den Schrijver van den Ring van Gyges wedergevonden. II Deelen. Met Platen. In 's Gravenhage, bij de Wed. J. Allart en Comp. 1822. In gr. 8vo. Te zamen 709 Bl. f 7-4-:

De menschkundige, geleerde, smaakvolle en onderhoudende schrijver van den Ring van Gyges is genoegzaam bekend. Dit zijn werk is van denzelfden leerzamen inhoud, en volkomen in denzelfden geest. Trouwens, de Staf, die hem, daar hij nog altijd verdrietig was over het verlies van zijnen Ring,

{==344==} {>>pagina-aanduiding<<}
door toedoen van zijnen ouden dienaar toevallig ter hand kwam, had niet alleen hetzelfde onzigtbaarmakend vermogen, maar daarenboven dwong hij iedereen, die er slechts even mede aangeraakt werd, den mond en het hart volkomen te openen. Men begrijpt ligt, welk gebruik nu zulk een man van zulk eenen Staf maken moest. Hij begaf zich spoedig met denzelven op weg, en nam en herhaalde telkens de meest voldoende proeven. Waar men het werk ook openslaat, vindt men nuttige leering; en hoezeer de aard van hetzelve medebrengt, dat men den mensch meest aan zijne zwakke, ja slechte zijde hier leert kennen, en dit waarlijk ons een treurig gevoel geeft van de menschelijke verkeerdheid, zoo ontbreekt het echter ook niet geheel aan afwisselende en regt aangename stalen van menschelijke waarde en deugd. Wij willen geenszins zeggen, dat zoodanige stalen in de werkelijke wereld eene vereerende zeldzaamheid zijn; en echter kunnen wij de meerdere teekening van het verkeerde en zwakke niet afkeuren: want wij vreezen inderdaad, dat eene onpartijdige beschouwing, natuurlijk en van zelve, daartoe leiden moet; alhoewel wij daarbij gewaarborgd zijn tegen menschenhaat en menschenverachting door onze vaste overtuiging, dat er meer goeds in den mensch is, dan men doorgaans opmerkt, daar juist de echte deugd zich dikwijls, en wel het best voor zichzelve, verbergt, en, door te willen in het oog vallen en schitteren, zich niet zelden bezoedelen en zelfs wel verwoesten zou. Dan, dit zij zoo het wil, zeker is het, dat lof een middel is, hetwelk zelden, en nooit dan met voorzigtigheid aangewend, als zedelijk geneesmiddel voor de ziel dienstig is; en wij meenen, dat doorgaans de mensch eenen zedelijken spiegel meer behoeft en nuttiger gebruiken kan om zijne gebreken op te merken, dan wel juist om de schoonheden van zijn gelaat naauwkeurig waar te nemen en te bewonderen. Wij houden des schrijvers beschouwingen naar het leven geteekend, en hier en daar niet meer overdreven, dan noodig is, om
het vermoeden van personele bedoeling af te weren, en om, bij het vinden van zijne eigene beeldtenis in al te volkomene gelijkheid, niet tot zoodanigen toorn te worden opgewekt, die den lust tot verbetering altijd hinderlijk wezen zou. Kortom, wij prijzen deze beschouwingen, die een' schat van menschenkennis en de voortreffelijkste lessen en wenken bevatten, van heeler harte aan.






{==345==} {>>pagina-aanduiding<<}

Boekbeschouwing.

Handleiding tot het wel en vruchtbaar lezen van den Bijbel; door B.R. de Geer, Theol. Doct. en Predikant te Vreeland, en G.B. Reddingius, Theol. Doct. en Predikant te Assen, naar aanleiding der Prijsvraag, door een Gezelschap Bijbelvrienden, over dit onderwerp opgegeven. In 's Gravenhage, bij de Wed. J. Allart en Comp. 1822. In gr. 8vo. 212 Bl. f 1-5-:

Wie dan ook het Gezelschap Bijbelvrienden uitmaken, hetwelk deze prijsstof opgaf, zoo valt de belangrijkheid en het Christelijk doel van deze opgave ieder in het oog; en al waren de Heeren de geer en reddingius niet reeds zoo voordeelig in de geleerde wereld bekend, dan zou toch het enkel noemen der beoordeelaars, de Heeren j. van geuns, j. clarisse en i.j. dermout, een ieder nopens het voortreffelijke der bekroonde antwoorden zoo volkomen geruststellen, dat iedere berisper zich genoegzaam verzekerd houden kon van geen gehoor te zullen vinden bij een verstandig Publiek. Dit is het echter niet, hetwelk ons eenige aanmerkingen doet terughouden; alhoewel het ons, dit ontkennen wij niet, van de moeite ontslaat tot het uiteenzetten en opsommen der groote voortreffelijkheden van beide deze opstellen, en het vermelden van den welgemeenden lof, regtmatig aan dezelve reeds algemeen toegekend.
Wij gelooven echter niet, dat door de opgave en de goede beantwoording dezer prijsvrage voldaan is aan eene behoefte, welke de menigvuldige werkzaamheid der Bijbelgenootschappen ons hoe langer hoe meer levendig gevoelen doet. Deze antwoorden zijn uitnemend geschikt, om de belangstelling in den Bijbel te bevestigen, en de bijbeloefeningen tot meerdere vruchtbaarheid te leiden, bij iederen Bijbelvriend. Maar het vooronderstelt meer-
{==346==} {>>pagina-aanduiding<<}
dere kennis aan, en meerdere bekendheid met den Bijbel, dan zoodanigen bezitten, bij wien de Bijbel een vergeten boek is, hetwelk den leeslust geenszins uitlokt. Wij bedoeien hier vooral de zoodanigen uit de beschaafdere standen; en het zou ons zeer bevreemden, zoo deze niet dit boekje, zoo zij het al doorbladeren, evenzeer als den Bijbel zelven, met weêrzin ter zijde leggen. Het vooronderstelt niet alleen, gelijk wij zeiden, meerdere bekendheid; maar, om op de zoodanigen regtstreeks te werken, moest het ook meerder door voorbeelden, en treffend aangevoerde en smakelijk voorgedragene, min of meer uitvoerige proeven, treffen en den leeslust prikkelen. Zoodanigen moeten, als 't ware, geleid worden tot het lezen en bewonderen van den Bijbel, zonder te weten, dat zij den Bijbel lezen; met verbazing zulks eindelijk ontdekkende, komen zij welligt van hunne vooringenomenheid terug. - Door den miskenner en verwaarloozer van den Bijbel onder den gemeenen man worden deze verhandelingen nog minder gelezen; zij zijn ook voor dezen te hoog, en te weinig onderhoudend. Dit gezegde geldt wel eerst en vooral de eerste, zoo uitmuntend bewerkte verhandeling, maar is ook op de tweede van toepassing.
Dit wordt door ons intusschen geenszins gezegd ter berisping der waardige Schrijvers; zij voldeden aan hetgeen verlangd werd, en te regt hebben de meest bevoegde Regters hun den eereprijs toegekend. Hun arbeid kan van een uitgebreid nut zijn voor vrienden van den Bijbel, waaronder velen, na deze hunne aanwijzing, nu veel meer aan den Bijbel kunnen hebben en door den Bijbel genieten, dan zij welligt tot nog toe in denzelven opmerkten en alzoo genoten. Deze worden tevens dan in staat gesteld en opgewekt, om, bij iedere voorkomende gelegenheid, anderen bij het Bijbellezen te regt te wijzen, en daartoe, uit verschillende oogpunten en naar verschillende behoefte, op te wekken. Zoo stichte dan deze arbeid ook bij anderen een groot en overvloedig nut!
Alleen, wij kunnen den wensch niet terughouden, dat,

{==347==} {>>pagina-aanduiding<<}
het zij dan naar aanleiding eener prijsvrage van Bijbelvrienden, of ook zonder die, eens noodige en hartindringende woorden gesproken werden tot personen en huisgezinnen, bij welke de Bijbel hoe langer hoe meer in onbruik is, (noodige en hartïndringende woorden tot vele ook der beschaafden en aanzienlijken, en daaronder zelfs ook deelnemers aan en voorstander van Bijbelgenootschap en Bijbelverspreiding) zoo wel als tot het onverschillig en ligtzinnig gemeen; op zoodanigen toon dan, en in zoodanigen smaak, (misschien wel best voor velerlei soort van menschen afzonderlijk) dat dezelve gelezen, verstaan, en niet spoedig vergeten werden.
Men misduide dezen onzen wensch niet; wij stemmen van harte in den lof van het werk, en vertrouwen gaarne, dat het bij den middelstand - onder welken wij zoo vele Bijbelvrienden nog vinden - gunstig zal ontvangen zijn en zeer veel goeds stichten.




Godsdienstig Handboek voor Zeelieden van onderscheident standen, of Christelijke Zeevaart voor de Negentiende Eeuw; door C. Meeuse, Predikant op den Hoek, in de Provincie Zeeland. Iste Stuk. Te Middelburg, bij de Gebroeders Abrahams. In gr. 8vo. XVI en 158 Bl. f 2-2-:

Met reden mag men zich verblijden over de onderneming van meeuse. Inderdaad, een zoodanig werk was behoefte; en de Schrijver zal van alle beminnaars van den Godsdienst en het Vaderland dank en lof hebben voor de treffelijke wijze, op welke hij die behoefte vervuld heeft. Zoo zeer als hij velerlei nuttige kennis aan den dag legt, en van Godsdienst en Godzaligheid even verstandig als hartelijk te schrijven weet, zoo toont hij ook in het bijzonder zijne lieden te kennen, en, zelf voorheen ter zee varende, voert hij eene taal, juist passende tot zeelieden, die hij aangenaam onderhoudt, ernstig opleidt en duidelijk onderwijst; en, de noodzakelijkheid, de bedoeling

{==348==} {>>pagina-aanduiding<<}
en gansche inrigting van zijn boek in aanmerking nemende, wil Recensent ook niet door de minste bedenking, waar hij iets anders zoude willen gesteld hebben gezien, het nut, dat dit geschrift bevorderen kan en moet, tegenwerken.
Het boek, aan den Koning opgedragen, is met een' gegraveerden titel versierd, en zal door een tweede deel worden opgevolgd. Dit deel is in den doorgaanden toon eener verhandeling geschreven, hetgeen zeker daarom ook is goed te keuren, omdat de Schrijver zóó bekwame gelegenheid had tot het invoegen van historische voorbeelden en met smaak gekozene dichtstukjes, die nu de voordragt verlevendigen: het andere deel zal een twintigtal voorlezingen en eenige gebeden, ten gebruike bij den gemeenschappelijken Godsdienst aan boord, behelzen.
Dit deel dan bevat, in drie hoofdäfdeelingen, meeuse's onderrigt en lessen aan allerlei zeevarenden, t.w. Visschers, Koopvaarders en Oorlogsvaarders: deze drie standen heeft hij gemeend te moeten onderscheiden in zijne onderwijzingen, en hij heeft daar, dunkt ons, wèl aan gedaan: 't is waar, er komen nu, in elke afdeeling, lessen, voor alle zeevarenden even gewigtig, voor (zoo als hij zelf zegt: ‘sommige ondeugden, b.v. dronkenschap en ontucht, heb ik onder den 2den stand, vloeken onder den 3den gebragt, niet omdat ik de andere standen hiervan vrij rekende’); maar, behalve ander nut, heeft deze inrigting ook dat voordeel, dat, over hetgeen uitsluitend tot elken stand behoort, niet tot allen behoeft gesproken te worden, b.v. tot den Haringvisscher niet over den Oorlog, en dat vele wetenswaardige bijzonderheden niet behoeven achtergelaten te worden.
Hoe gaarne schetsten wij, hetgeen ons, bij meeuse's geleidelijke behandeling van zaken, zeer ligt zoude vallen, nu het beloop van dit werkje voor onze lezers af; maar, behalve dat dit door een' anderen Recensent reeds geschied is, en wij, bij zoo veel voorraads, spaarzaam zijn moeten met onze ruimte, is het ook daarom te minder noodig, omdat we slechts dit boek aanprijzen, en het-
{==349==} {>>pagina-aanduiding<<}
zelve onzen lezeren bekend maken willen, die het zich daartoe aanschaffen! Zij zullen, al zijn ze geene zeevarenden, hier veel, zeer veel belangrijk, nuttig en aangenaam onderrigt voor geest en hart aantreffen; zoo veel zij kunnen medewerken ter verspreiding, waar het behoort, van dit boek, dat waardig is, westerman's Christelijke Zeevaart en den Godvreezenden Zeeman van van leeuwaarden te vervangen, dat door het Zeemans-Handboek van onzen martinet niet overtollig is gemaakt, als zijnde het naar de behoefte van onzen tijd zoo wel, die zoo veel onderscheid van vorige dagen daarstelt, als tot bevordering van Godsdienst en goede zeden geschreven.
‘Geen schip van den staat mogt voorheen in zee, zonder van leeuwaarden's boek aan boord te hebben.’ Mogt nu elk schip dit boek aan boord hebben moeten, en tot het gebruik daarvan gepaste maatregelen worden genomen, opdat het er niet mede ga, als toen de Schrijver eene reis naar Suriname enz. deed, en op de drie oorlogsvaartuigen, waar hij was, van leeuwaarden's boek wel aan boord, maar buiten gebruik was! Gods zegen beloone meeuse's arbeid, en in menig hart worden, door het lezen van zijn boek, heilzame en magtige gewaarwordingen verwekt, die tot de vreeze Gods verheffen, wiens ook de Zee is!
Allerbehartigenswaardigst is, wat meeuse schrijft over den post van voorganger in den Godsdienst op de oorlogsen op andere vaartuigen; maar - wij zullen, als het tweede deeltje, naar hetwelk wij verlangend uitzien, door ons is ontvangen, nog eens op dit werk moeten terugkomen.




Volksgeluk is, zonder Volksdeugd, onbestaanbaar. Iets tot nabetrachting na den algemeenen Dank- en- Biddag; door J.H. Floh, Christenleeraar bij de Doopsgezinde Gemeente te Enschedé. Te Zwolle, bij J.L. Zeehuisen. 1821. In gr. 8vo. 66 Bl. f :-12-:

Geen moeijelijk, maar ten hoogste nuttig vertoog, het-
{==350==} {>>pagina-aanduiding<<}
welk gewis wel mag herhaald worden, zoo dikwijls het te zeer schijnt uit het oog verloren te worden. Wij houden deze herinnering van den Eerw. floh dan ook, met hem, voor eene rede, op zijn pas gesproken, welke, naar salomo's spreuk, als gouden appelen in zilveren gebeelde schalen is. En zekerlijk zal nu de jaarlijks gevierd wordende Gedenk- en Bededag het best, ja dan wel alleen aan deszelfs doel beantwoorden, wanneer de waarheid, hier betoogd, daardoor diep in het hart wordt ingedrukt. Het boekje is in den besten geest en zeer goed geschreven; trouwens, de verdiensten van den Eerw. floh zijn bekend. Mogen Overheden en Burgers, Volken en Vorsten de hier medegedeelde aanwijzingen opmerken en behartigen! Wij kunnen niet nalaten het volgende ter proeve af te schrijven: ‘De veranderde begrippen der menschen, hoedanig die ook mogen zijn, kunnen door gematigdheid geleid en met beleid worden gewijzigd, maar door kracht of geweld nooit gedwongen, nimmer overheerscht en tot het oude teruggebragt worden. Elke poging, welke men daartoe in het werk stelt, is niet alleen ijdel en vruchteloos, maar zelfs vroeg of laat verderfelijk voor de overheerschers zelven. Het is met de volken in het algemeen, te dezen opzigte, op dezelfde wijze gesteld, als met enkele menschen in het bijzonder; de jongeling wil niet meer als kind zijn behandeld, en de man anders dan de jongeling: en waarlijk, door de thans bestaande hooge beschaving der menschheid, zijn de meeste volken van Europa uit den staat der kindschheid in den meerderjarigen getreden; en als zoodanig dan ook behandeld te worden, is behoefte van den tijd. - Een volk, hetwelk eenmaal uit zijnen kindschen staat is getreden, zich heeft ontworsteld aan de tuchtroede van gestrenge
voogden en stuursche meesters, en deszelfs regten en pligten als mensch en burger heeft leeren kennen, (zoo als thans het geval is met een groot deel der volken van Europa, die deze kennis door de omwentelingen hebben verkregen) gehoorzaamt gaarne een wettig en verstandig gezag, maar onderwerpt zich nooit gewillig aan eene wille-
{==351==} {>>pagina-aanduiding<<}
keurige magt, en kromt nimmer zijnen, eenmaal vrij gevoelden, hals onder den ijzeren schepter eens overheerschers, onder welken titel of onder welke benaming ook. Door geweld en kracht van wapenen kan de zwakke door den sterkeren gedwongen en overheerscht worden, gelijk de regtvaardigste zaak door den sterken arm kan verkracht, en door eene ontijdige beweging voor een oogenblik worden gesmoord; doch het eenmaal opgeblakerde vuur der vrijheid voor altoos te willen uitblusschen, is zedelijk onmogelijk; het smeult dan slechts onder de asch, om eens, en te zijnen tijde, met een te grooter geweld en eene verdubbelde woede, onwederstaanbaar uit te barsten. De geschiedenissen van alle tijden hebben dit overtuigend geleerd, en die van onzen leeftijd in het bijzonder leveren meer dan één voorbeeld op, waardoor deze waarheid ontzettend gestaafd wordt.’ - Dusverre de Eerw. floh! - Wat ons de oorlog van Frankrijk met Spanje te dezen opzigte leeren zal, moge de toekomst beslissen.

Rozengaard. Bijdragen tot de kennis van het menschelijk hart en lot. Uit het Hoogduitsch van Dr. G.H. Schubert. Iste Deel. Te Groningen, bij W. van Boekeren. 1822. In gr. 8vo. VIII en 199 Bl. f 2-:-:

Dit boek heeft een allerbehagelijkst en aanlokkelijk voorkomen, en het uitmuntend gevonden zinnebeeld, dat het titelvignet behelst, wettigt genoeg de voorkeur, die de, ons onbekende, vertaler aan den oorspronkelijken naam gaf, dien nu het werk draagt, dat met nog één deel voltooid zal zijn, boven dien, welken de schrijver zelf naderhand gekozen heeft. Het vignet verbeeldt een onschuldig en aanminnig kind, gerust slapende op een kruis, overschaduwd door rozen.
Dat ons echter de inwendige waarde van het boek even zeer behaagde, mogen we niet zeggen. Eere zij des schrijvers ernstige en gemoedelijke godsvrucht, die overal uit het hart tot het hart spreekt. Intusschen, de godsdienstig-
{==352==} {>>pagina-aanduiding<<}
heid, in dit geschrift aangeprezen, daalt al te zeer tot het kleingeestige en bijgeloovige, dan dat deze rozengaard onbehoedzaam zonde mogen doorwandeld worden. Het is veelal taal der poëzij, des overdrevenen gevoels, der oppervlakkige bespiegeling, en eener mystieke vroomheid, die hier gevoerd wordt, en waartegen wij oordeeren, dat de geest onzer dagen dringend vordert te waarschuwen, zoo wel als tegen ligtzinnigheid.
Het motto is dat van joannes: ‘Ik schrijf u, kinderen! want gij hebt den Vader gekend.’ En nu volgt: I. Gij kent Hem uit de werken, uit de natuur. II. Gij kent Hem uit de vaderlijke, wonderbare, dikwerf donkere, maar altijd liefdevolle leidingen van uw leven. III. Gij kent Hem uit de kracht zijns woords. IV. Gij kent Hem uit ervaring, uit den onmiddellijken omgang met Hem in het gebed. Deze vier hoofdstukken zijn, in omvang, zeer ongelijk aan elkander. H. I wordt in 14 bladzijden afgedaan. Gewis zal niet allen, hoe ook met vroomheid en godsvrucht ingenomen, en hoe bescheiden oordeelende, het gebruik gepast voorkomen, dat de schrijver hier maakt van het Hooglied; en wij vragen: ‘leiden zoodanige bespiegelingen wel tot veel beter, en zijn ze veel waarder, dan de voormalige liefhebberij, die men vergeestelijken noemde?’ - H. II, meer dan 100 bladzijden grooter, is met verscheidene anekdoten vervuld, afgewisfeld met min of meer belangrijke opmerkingen, onder welke laatsten vooral, bl. 30, deze is, dat zoo wel in tegenspoed als in voorspoed de mensch gevaar loopt zich te bezondigen, waarover des schrijvers ware woorden der behartiginge wel waardig zijn, bij de voordragt van de voordeelen des lijdens. Met de voorbeelden en verhalen, die men hier vindt, loopt Recensent niet hoog. Hoe schubert zoo zich kan uitlaten, als bl. 47, over profetische droomen, waarvan hij onder auderen zegt, dat hij ze als kenteekenen van ziekte beschouwde, dat ze hem niets baatten, niet beter maakten, enz. en evenwel zoo vele droomen verhaalt ten bewijze van Gods wonderbare leiding, is niet ligt te begrijpen.

{==353==} {>>pagina-aanduiding<<}
Over het geheel is op zoodanige bewijzen, en op de andere hier gegevene proeven, nog al wat af te dingen; en de verhalen, waarvan sommige door ons met vermaak en stichting gelezen zijn, wilden ons meestal niet bevallen, omdat ze al te pieus, of al te aardig zijn. Neem eens dat van den Roomschen geestelijke, die zijne neiging tot dien stand varen liet ter liefde voor een meisje, doch daarna, in een vroom gezelschap, tot nadenken gebragt, deze liefde weder aan die neiging opofferde, en na verloop van vele jaren droomde, dat hij met zijne oude liefste, naar kerkelijk gebruik, getrouwd werd, hetgeen beteekende, dat zij dien nacht was overleden! Zeker is van geen beter slag de vertelling van een' ouden ridder, gehoorgevende aan de aanrading tot een tweede huwelijk, maar aan God de zaak ter beslissing overlatende, in het gebed, dat hem mogt blijken, of hij weêr in het huwelijk, dan of hij in een klooster gaan zoude. Een omhoog geworpen penning, wiens eene zijde eene hand, en de andere een paar sleutels vertoonde, komt beneden, en, de hand bovenliggende, weet de ridder, wat hij doen moest, en vraagt en krijgt terstond de jongste dochter van zijn' buurman! Dit is gebeurd in de...veertiende eeuw, zoo waar als het is. Maar, wat leert men er uit? - Het IIIde H. behandelt, ook in voorbeelden, den onderscheiden' invloed van Gods woord, in verschillende levensgevallen en gemoedsgesteldheden; en - want wij behoeven ons niet langer op te houden - het laatste hoofdstuk behelst voornamelijk gebedsverhooringen.
Met afwisselende gewaarwordingen doorlazen wij dit boekje; en, schoon wij den schrijver niet altijd begrijpen, nog minder toestemmen konden, over het een en ander ons bevreemden moesten, en vreezen voor de nadeelige gevolgen, die, tegen 's mans bedoeling, vele onbestemde, oppervlakkige of overdrevene redeneringen, en vooral vertelfels, hebben kunnen, durven wij echter hem, die het oordeel des onderscheids en een' goeden maak voor het ware godsdienstige vereenigt, wel eene wandeling in dezen gaard aanraden. Dezelve zal hem

{==354==} {>>pagina-aanduiding<<}
goed doen kunnen, en aan de geuren, die hier wasemen, en aan den gloed van menig bloempje, dat hier bloeit, zal hij zich aangenaam verkwikken kunnen. Maar, nog eens, ernst en gemoedelijkheid ontaarde niet in dweepende overgeloovigheid!




Heelkundige Ziektekunde van P. Lassus, uit het Fransch vertaald en met Aanteekeningen vermeerderd door A. van Erpecum, Heelmeester bij de Gereformeerde Diakonie te Amsterdam. Isten Deels 1ste Stuk. Te Amsterdam, bij G.J.A. Beijerinck. 1822. In gr. 8vo. 404 Bl. f 3-12-:

Het voor ons liggend werk is ontegenzeggelijk een der beste heelkundige schriften, welke de Fransche school, in latere tijden, heeft voortgebragt. De beroemde lassus, voorganger van den voortreffelijken richerand, was een der eerste Heelkundigen, die het noodzakelijk verband, dat tusschen Genees- en Heelkunde bestaat, op geene onduidelijke wijze toonde te gevoelen. En inderdaad zou het, naar den tegenwoordigen staat der zaken, eene onjuiste beperking zijn, de Heelkunde te bepalen tot het werktuigelijke in de genezing der ziekten, het quod in therapia mechanicum. De Heelkunde toch vereischt niet alleen de kennis van het zamenstel, van het mechanische des menschelijken ligchaams, en der middelen, die de afwijkingen daarvan herstellen; maar dezelve vordert tevens eene uitgebreide physiologische en ziektekundige kennis. Dit, zeggen wij, heeft dan ook lassus gevoeld, en hierdoor werd hij waarschijnlijk bewogen, om in zijn Handboek ook dusdanige onderwerpen te behandelen, welke, streng genomen, niet tot het gebied der Heelkunde behooren; zoo als bij voorb. de keelöntsteking, de croup, de rheumatismus, de verlamming, enz. Deze onderwerpen zijn echter eenigzins oppervlakkig behandeld; doch, daar dit werk slechts als Handboek moet beschouwd worden, kan men ook geene breedvoe-
{==355==} {>>pagina-aanduiding<<}
rige ontwikkelingen in hetzelve verwachten, welke voor het overige elders genoegzaam te vinden zijn: doch het cave ab illo, qui unicum legit librum, kan ook hier deszelfs toepassing vinden. Intusschen gelooven wij (hoezeer van de onmogelijkheid eener volmaakte afscheiding tusschen de Genees- en Heelkunde overtuigd), dat het noodzakelijk is, eene kunstmatige afscheiding tusschen deze beide takken
der wetenschap te behouden, zoo lang dezelven afzonderlijk beoefend en uitgeoefend worden.
Bij het doorlezen van het werk van lassus werd weldra onze aandacht gevestigd op de hier en daar ingevlochtene theoretische verklaringen van den Schrijver, welke grootendeels, even als de op dezelven gevestigde therapcutische voorschriften, den stempel dragen van de oude Fransche humoraal-pathologische school en de daaruit voortvloeijende geneesmethode. Ondertusschen bevat dit werk slechts weinig bespiegelende verklaringen, en ook slechts algemeene therapeutische voorschriften; terwijl het zuiver heelkundige het meest in het oog gehouden wordt, dat dan ook meesterlijk is uitgevoerd. De leer der teekenen en der ziekteverschijnselen (séméiologie en symptomatologie) zijn uitnemend schoon behandeld; en hierdoor wordt dit werk bijzonder geschikt voor den eerstbeginnenden Heelkundige. Eene ziekte door lassus geschilderd, en wèl naar hem in het geheugen gegrift, is moeijelijk aan het ziekbed te miskennen; zijne tafereelen zijn geene denkbeeldige voorwerpen; zij zijn integendeel uit de zuivere bron der ervaring geput en naar de natuur geschetst.
Het heelkundig publiek, en vooral de eerstbeginnende beoefenaren der Heelkunde, zijn dus den kundigen Vertaler dank verschuldigd, deze Heelkundige Ziektekunde in een' haar waardigen stijl en vorm in onze moedertaal overgebragt, en dit werk hierdoor ook voor den met de Fransche taal min gemeenzamen bruikbaar gemaakt te hebben. De Vertaler heeft zich in zijnen arbeid niet stipt gehouden aan de orde, welke lassus in zijne rangschikking der onderwerpen volgt. De verschikkingen,

{==356==} {>>pagina-aanduiding<<}
door hem gemaakt, komen ons zeer oordeelkundig en doelmatig voor, en moeten als wezenlijke verbeteringen aangemerkt worden. De redenen, welke hem hiertoe bewogen hebben, worden in eene welgeschrevene Voorrede opgegeven. Dezelve komen voornamelijk hierop neder, dat in het werk van lassus nagenoeg de klassificatie van richerand gevolgd is, schoon er, zonder eenigen grond, hier en daar van wordt afgeweken. Daar nu, onder alle nosographische verdeelingen, die van richerand den Vertaler, zoo wel ten opzigte der algemeene verscheidenheden in den wezenlijken aard der ziekten, als met betrekking tot het bepalen der algemeene wetten van genezing, als de minstgebrekkige voorkomt, heeft hij dit werk, zoo veel mogelijk, geheel naar deze rangschikking ingerigt. Trouwens was de Nosographie van richerand nog niet bekend, toen lassus zijn werk opstelde; en misschien heeft het laatste den eersten wel aanleiding gegeven tot het daarstellen zijner verdeeling, van welke de Vertaler, in genoemde Voorrede, de hoofdtrekken kort, doch juist, opgeeft, met aanwijzing van het nut, dat derzelver toepassing op een heelkundig handboek, voor het wèl kennen beide der ziekten en der genezingswijzen, in zich bevat.
Behalve de in den tekst ingelaschte onderwerpen van den Vertaler, die vrij wel in den geest van lassus zijn bearbeid, zijn achter dit Stuk 37 bladzijden met Aanteekeningen door hem gevoegd, welke, over het algemeen, zeer belangrijk zijn. Vooral merkwaardig vonden wij hetgene hij, bladz. 346, over de ontsteking zegt, en wel voornamelijk over het vraagpunt, in welke organen het eigenlijke ontstekingsproces plaats vindt. Zijn alleen de bloedvaten, zegt hij, zijn niet ook de watervaten, zenuwen enz. in elke ontsteking betrokken? En waarom is dan de naaste oorzaak der ontsteking uitsluitend aan die verhoogde werking der bloedvaten toe te schrijven, die op zichzelven nog niet eens ontsteking maakt; want in den zwangeren staat zijn de slagaderen in den uterus verwijd en in verhoogde werking, zonder dat dit

{==357==} {>>pagina-aanduiding<<}
werktuig ontstoken is? - Met genoegen hebben wij insgelijks gelezen, wat er, bladz. 348-355, van de beenentsteking gezegd wordt, te meer daar dit belangrijk leerstuk door lassus geheel daargelaten was. Ook hetgene, bladz. 358, over de abcessen per congestum gezegd wordt, is aller aandacht waardig; en de noot op gemelde bladz., welke eene korte schets der leer van onzen beroemden vrolik over dit onderwerp bevat, is van het uiterste belang. Deze Hoogleeraar beschouwt deze abcessen niet als blootelijk door eene werktuigelijke verzakking gevormd, maar leert, op physiologische gronden, dat het ontstekingsproces, van het primitief in verettering overgegane deel uitgaande, zich al verder en verder mededeelt, en in de aldus secundair aangedane deelen eene verettering doet geboren worden, gelijksoortig aan die van het oorspronkelijk abces, tot dat eindelijk de aldus gevormde vloeistof, gedeeltelijk aan de wetten der zwaarte gehoorzamende, zich eenen weg naar buiten baant. Hoe juist en op ervaring gegrond dit denkbeeld is, zal ieder zaakkundige, welke onbevooroordeeld hierover nadenkt, bevroeden; terwijl immers, indien enkel werktuigelijke verzakking de oorzaak der abcessen per congestum ware, elke fistuleuze opening, ten opzigte van den etterboezem, naar beneden zou moeten gerigt zijn. Wat zou voor het overige de reden zijn, dat de vloeistof toch eindelijk in eene bepaalde holte wordt opgehoopt, schoon zij op verre na nog de meest afhellende plaats van het celleweefsel niet bereikt heeft? - Deze noot is bij gevolg eene zeer belangrijke bijdrage tot de heelkundige ziektekunde; en de Heer van erpecum heeft aan de Heelkunde eenen werkelijken dienst bewezen, door dit gevoelen van onzen Hoogleeraar meer algemeen te maken.
De overige aanmerkingen, als die over de vijt, waarin de gevoelens van richerand en wardrop kortelijk opgegeven worden, en hetgeen op bladz. 364-369 over de arthrocace aangehaald wordt, zijn in alle opzigten lezenswaardig. Aangenaam was het ons, op gemelde bladz., de eer der beschrijving van de arthrocace

{==358==} {>>pagina-aanduiding<<}
voor onzen beroemden van der haar wedergeëischt te zien, als die, blijkens eene aldaar aangehaalde plaats, langen tijd vóór rust, deze ziekte der beenhoofden naar dezelfde inzigten beschreven heeft.
Wij eindigen deze met den wensch, dat het den Vertaler aan tijd en lust niet ontbreken moge, om ons zoo spoedig mogelijk met de verdere Stukken te verpligten; ten slotte tevens aanmerkende, dat de taal zuiver, de stijl prijzenswaardig, papier, druk en correctie in allen deele goed zijn, 't welk vooral in een werk, dat, zoo als het voor ons liggende, als klassiek moet beschouwd worden, van geene geringe waarde is.




De heldhaftige bevrediging van Palembang, het aldaar sinds 1810 vooraf gebeurde, wederlegging van Raffles en Court, en voorloopige korte beschrijving van Palembang, Banca, enz. Met twee Kaarten van de Palembangsche groote Rivier. Te Rotterdam, bij Arbon en Krap. 1822. In gr. 8vo. Met twee Bijlagen, 188 Bl. f 2-8-:

Dit werk is vooral van belang, omdat het ons ook een verhaal mededeelt der vroegere gebeurtenissen, op Palembang voorgevallen. Immers, de latere zijn ons door de van Gouvernementswege medegedeelde berigten genoegzaam bekend geworden; maar wij konden dezelve naauwelijks genoegzaam verstaan, althans zekerlijk niet beoordeelen, zoo lang wij onze verschillen met de twee Sultans, die beiden aanspraak op de Kroon van Palembang maakten, vooral onze betrekkingen met den laatst regerenden, machmoud badr al dien, niet kenden. Hiervan wordt ons hier een vrij naauwkeurig verslag gegeven, na vooraf de gelegenheid van Palembang op het eiland Sumatra (aan de Zuidoostkust) aan de rivier Moesie te hebben doen kennen. Wij zullen onzen lezer, zeer in het kort, die betrekkingen zoeken open te leggen, en dan die bedenkingen over dezelve maken, welke het eenen

{==359==} {>>pagina-aanduiding<<}
Nederlander voegt, onder eene vrije en vaderlijke Regering, die begrijpt, dat een zedig onderzoek van het gedrag harer Ambtenaren haarzelve niet dan tot voordeel kan strekken, niet terug te houden.
Palembang was langen tijd, gelijk meer Indische Rijken, onder de bescherming van onzen Staat, die zich met het binnenlandsche bestuur niet bemoeide, maar zekere vastgestelde voordeelen bedong voor den koophandel. Deze voordeelen bestonden te Palembang, behalve in meer andere kostbare Indische waren, voornamelijk in het uitmuntende tin van het naburige eiland Banca, hetwelk den Sultan behoorde. De in 1811 regerende Sultan, machmoud badr al dien, een ondernemend en woelziek man, had zich, terstond na het overgaan van Batavia aan de Britten, van de Nederlandsche faktorij meester gemaakt, en de daartoe behoorende personen doen inschepen, kwanswijs naar Malacca, maar waarschijnlijk waren zij in zee de prooi van de roof- en moordzucht der inboorlingen, vooral van den zoon des Sultans, ratoe, geworden. De Engelschen namen daarover (als zijnde de Nederlanders, na de overgave van Batavia, Britsche onderdanen geworden) wraak, door eene expeditie naar Palembang, onder den Generaal-Majoor gillespie (April 1812), die den gevlugten machmoud af-, en deszelfs broeder, achmed najm al dien, in zijne plaats tot Sultan aanstelde, tegen den afstand van het tinrijke Banca met het nabijgelegene Billitou. Doch de oude Sultan bleef zich nog in de binnenlanden ophouden, en belemmerde van daar zeer den handel en den toevoer naar Palembang. De Britsche Resident in die stad maakte hiervan gebruik, om den ouden Sultan weder te herstellen, tegen eene betaling van 400,000 piasters, waartegen deszelfs broeder op Banca zou geplaatst worden. (Junij
1813.) Doch de Engelsche Regering op Batavia wraakte dit eerlooze verdrag, en gaf aan achmed najm al dien het bestuur terug; doch machmoud bleef nu op Palembang in de oude Nederlandsche faktorij, waartegen de Engelschen een' versterkten post aan de

{==360==} {>>pagina-aanduiding<<}
overzijde der rivier, naast het Koninklijk paleis, oprigtten, (14 Augustus 1813.) Banca werd hun eigendom, en de tinmijnen kwamen onder een geheel nieuw beheer, niet zonder tegenstribbeling en feitelijkheden der inboorlingen.
Na het eerste verdrag met de Britsche Regering van den jongeren broeder, had dezelve in de akte van afstand des eilands Banca gezet, dat de groote en magtige Koning van Engeland hem, zijne kinderen en kleinkinderen, van geslacht tot geslacht, tot aan het einde der Eeuwen, vrij en onafhankelijk gemaakt hadde. Dit stuk was niet van de Engelsche zijde geteekend, en zij schijnen zich weinig daarom bekommerd te hebben; althans het leggen van Engelsche troepen in een' versterkten post naast des Konings paleis was een geweldig contrast met die onafhankelijkheid tot aan het einde der Eeuwen! Doch naderhand bedienden zij zich, op eene listige wijze, van die uitdrukkingen, om het te doen voorkomen, alsof de Nederlandsche Natie, na den afstand van Banca in ruiling voor Cochin, nu ook gehouden was door een verdrag, waarbij hare oude Regten op Palembang vervallen waren. Immers, de Sultan had zijne onafhankelijkheid voor Banca gekocht. Dus wilden de Engelschen van Banca dubbele winst trekken; vooreerst het bekomen van Cochin met den gewigtigen Malabaarschen peperhandel; ten andere de onafhankelijkheid van Palembang, dat wil zeggen (volgens de meerderheid hunner kapitalen en van hunnen invloed) de uitsluiting der Nederlanders uit den handel aldaar te hunnen behoeve. Doch de herstelde Nederlandsche Regering liet deze nieuwe grondstellingen van Staatsregt, die vooral door den Oudbewindhebber op Java, naderhand te Benkoelen op Sumatra, stamford raffles, waren aangedrongen, doch (men
moet dit zeggen) nimmer door de Engelsche Regering erkend, volstrekt niet gelden, maar nam, onder den Commissaris muntinghe, in Junij 1818, weder bezit van hare oude Regten te Palembang. Doch deze Commissaris ging verder. Hij ontzette, met bijbrenging der redenen, waar-
{==361==} {>>pagina-aanduiding<<}
om hij de zwakheid des regerenden Sultans, in het toelaten van menschenroof uit de naburige Staten, niet langer dulden kon, dezen van een gedeelte des bewinds, ja verdreef hem zelfs uit zijn paleis. Hij gehoorzaamde, maar riep de Engelschen uit Benkoelen te hulp. Inderdaad zond raffles een aantal manschappen onder den Kapitein salmond, die het nieuwe paleis des Sultans (de oude Hollandsche faktorij) bezette, terwijl er een verdrag met dezen gesloten werd. Het kwam echter tot geene dadelijkheden tusschen de twee Natiën: de Nederlandsche magt verreweg de sterkste zijnde, gaven de Britsche hulpbenden van den jongen Sultan, en deze zelf, zich over. De laatste werd met zijn gezin naar Batavia gevoerd, en machmoud badr al dien, die oude vijand der Nederlanders, op wien nog de verdenking van den moord onzer landgenooten uit de oude faktorij kleefde, in het gezag over Palembang hersteld, behoudens eene verandering van bestuur ten behoeve der ingezetenen. Weldra bleken hiervan de gevolgen. De oude Sultan, nog dezelfde als die in 1811 de Nederlanders had aangerand, deed zulks op nieuw in 1819, (12 Junij.) Zij werden onverhoeds overvallen, moesten zwichten, het Fort ontruimen, en naar Banca wijken. Van hier werd om hulp naar Batavia gezonden; en reeds den 22 Augustus verscheen eene scheepsmagt met landingstroepen aan boord, die eenen aanval op de Rivier beproefde, welke
echter mislukte. Het landvolk keerde toen naar Batavia terug; maar het eskader bleef de Rivier van Palembang blokkéren. Zoo stonden de zaken, toen de tweede uitrusting, die in 1820 door hevige regens, en in het begin van 1821 door besmettelijke ziekten belemmerd was, in Mei van dat jaar onder zeil ging. De uitslag is bekend. Aan den moed en de volharding onzer troepen en het beleid der Officieren wordt in dit verslag volkomen regt gedaan. De oude Sultan werd naar Banda vervoerd; niet zijn broeder, maar deszelfs oudste zoon, werd tot het hooge bewind verheven, als een leen van het Nederlandsche Gouvernement. Dus werd de bedoeling der partij van raffles

{==362==} {>>pagina-aanduiding<<}
volkomen verijdeld, en Palembang zelfs afhankelijker van Nederland, dan immer te voren.
Dat handelsnijd, volkshaat en heerschzucht eenen raffles en de zijnen bij dit geval bezielde, behoeft geen betoog: hun ingewortelde afkeer tegen al, wat Nederlandsch heet, is genoegzaam bekend. Maar, hebben ook, in deze reeks van staatkundige handelingen, de onzen zich aan geene misslagen schuldig gemaakt? Wij meenen deze vraag stellig te moeten beantwoorden. De afzetting van achmed najm al dien en de verdrijving uit zijn paleis komen ons voor, dat niet van willekeur zijn vrij te pleiten. Deze Vorst toch, dien men gereedelijk voor zachtaardig en goedhartig erkent, had zelf niets tegen de Nederlandsche belangen misdreven, maar slechts niet genoegzaam eenige ongeregeldheden, door zijne gunstelingen of aanhoorigen gepleegd, beteugeld. Maar waar zou het nu heen, als men alle Vorsten, die zich door slechte Ministers laten regeren, en daardoor in- en buitenslands veel kwaad stichten, zoo maar dadelijk wilde afzetten? Wat al troonen zouden daardoor vacant worden!...Dan, was die afzetting, onzes inziens, onbillijk, hoogst onstaatkundig was gewis de herstelling van Neêrlands ouden vijand, badr al dien, op den troon. Zijne schranderheid, vlugheid en andere bekwaamheden, gepaard met ontembare heerschzucht en verlangen naar onafhankelijkheid, moesten hem, in de bestaande betrekkingen van onze Regering tot Palembang, juist als den minst geschikten persoon tot deze hooge waardigheid doen voorkomen. Het was hier in het klein, alsof men in 1816 napoleon in Frankrijk hersteld hadde, om de Ultra's te breidelen. En aan dezen misstap heeft men dan ook de mislukte poging der onzen in 1819 te wijten. Gaarne doen wij intusschen regt aan de bekwaamheden zoo wel, als aan de bedoelingen van den Heer muntinghe; wij gelooven slechts, dat hij in de middelen gedwaald
heeft. Ons Rijk in Indië moet zich thans evenzeer door strikte regtvaardigheid, billijkheid en menschelijkheid onderscheiden, als voorheen door ontzagwekken-
{==363==} {>>pagina-aanduiding<<}
de magt; want, bij gebrek dezer laatste, kunnen thans alleen die deugden ons bij den inlander doen beminnen, en dus eene sterkere magt, dan die der vrees, doen ontstaan. Doch het is ook zeer mogelijk, dat wij, te ver van het tooneel der gebeurtenissen verwijderd, in het oogpunt dwalen, waaruit wij dezelve beschouwden. Het voor ons liggende boek is daartoe onze eenige gids. De Schrijver van hetzelve heeft de gaaf niet, zijne bedoeling klaar, bevallig en aangenaam voor te dragen. Zijne zinsneden zijn maar al te dikwijls stroef en hard, en somtijds schijnt hij, met toespelingen op gebeurtenissen, die hij alléén schijnt te kennen, als 't ware met opzet duister. Zijn vers voor het stuk is berijmd proza. Wij meenen in hem den Vertaler van tuckey te herkennen.





Everwini Wassenberghii Oratio Eucharistica etc. Of: Dankrede van Ev. Wassenbergh, openlijk uitgesproken op den 19 Junij 1821, nadat hij volle vijftig jaren het Hoogleeraarsambt in de beschaafde Letteren bekleed had. Te Leeuwarden, bij J. Proost. In gr. 8vo. Met de Aanteekk. 55 Bl.

Is het aangenaam, in eenen Grijsaard, eene voortdurende kracht van ligchaam, gezonden geest, blijde opgeruimdheid, en een dankbaar gevoel aan te treffen voor genotene zegeningen en voorregten des levens, men zal zich, vertrouwen wij, verlustigen met daarvan bewijs te vinden in de aangekondigde Feestrede van den hoogbejaarden wassenbergh. Het is aanprijzing genoeg, dat zij den naam aan het hoofd draagt van dezen Nestor der Geleerden, den laatsten ongetwijfeld der kweekelingen uit de beroemde school van valckenaer, die nog leeft. Hem gebeurde het, de 50ste verjaring te mogen vieren van den dag, op welken hij den leerstoel beklimmen mogt, welken die Aristarch der Grieksche Letterkunde korten tijd te voren verwisseld had met den aanzienlijker te Leiden. Binnen Leeuwarden, door den toenmaligen Rector der Latijnsche Scholen, h.j. Arntzenius, tot hooger onderwijs uitnemend voorbereid, genoot wassenbergh hetzelve te Franeker onder geleide en begunstiging vooral van den reeds genoemden Hoogleeraar en den

{==364==} {>>pagina-aanduiding<<}
desgelijks vermaarden joh. schrader, dien hij, ras van de Akademie van Leiden naar Deventer, en kort daarna bij de Vriesche Hoogeschool bevorderd, als zijnen Vriend en Ambtgenoot tevens begroeten mogt, en behouden tot deszelfs levenseinde. Met een streelend genoegen, en het hoogste regt tevens, ziet onze grijze Redenaar terug op deze vorming en opgang zijner jeugd, en draagt hij roem op Leermeesters, wier naam in de geschiedenis der oude Letterkunde vereeuwigd is. Niet minder verblijdend en roemrijk voor hem was het tijdvak zijner mannelijke jaren, wanneer hij eenen h. bosscha, j.a. nodell, r. van ommeren, h. waardenburg en s. wijngaard, allen Vriesche Jongelingen, uit zijne eigene leerschool, met die van schrader minzaam vereenigd, van tijd tot tijd zag optreden, begeerd en geplaatst worden tot nut der vaderlandsche jeugd. In de vriendschap van dezen, en in die van aanzienlijke zoo wel als geletterde Mannen, deelde wassenbergh eigenaardig; en verwekte het alzoo bij hem eene treurige herinnering op den Feestdag, dat zij, gelijk mede zijne tijdgenooten, l. van santen, th. van koten, jer. de bosch, j. valckenaer en anderen, bevorens hem dierbaar, aan de Maatschappij en hunne betrekkingen door eenen te vroegen dood ontrukt werden. Maar hetgeen, zoo mogelijk, nog dieper den grijzen Vaderlander tot in het harte griefde, was het lot en de onverdiende vernedering, in de dagen der factiën der Vriesche Schole bejegend, en tot hiertoe maar ten deele verbeterd. Althans het denkbeeld van haar geheel ver val en ondergang verduwt de achtbare Spreker niet, wiens vuur, op het einde als ontgloeid, hem daartegen, in den toon van eenen schrader, doet zeggen:

Hoc nolit, Frisiae decus et tutamen, humalda, 
Aut, sacrae quibus est credita cura Domus! 
Optimus et rex hoc, veterum haud oblitus Avorum, 
Frisones dici qui voluere, vetet! 
Auguror! Exoritur Proles, dignissima Patrum, 
Quae veterem Famam non periisse ferat. 
In Frisia Frisii discant! Geniusque locorum 
Excitet antiquae laudis inire viam. 
Laetior ingeniis, ornandis Artibus aptis, 
Haud alibi ridet, sole fovente, seges! 


{==365==} {>>pagina-aanduiding<<}

Langer te vertoeven bij een werk van zoo kleinen omvang, en meer bijzonder voor Nederduitsche Lezers, achten wij min voegzaam. Beminnaars van de taal en bevallige zegswijze der Ouden zullen toch, ook zonder eenige uitnoodiging van onze zijde, de Feestrede van den Vrieschen Hoogleeraar met hunne aandacht verwaardigen. En, wie zich daartoe leent, zal zich aangenaam verrast vinden door eene vrij uitvoerige bijlage van Aanteekeningen, welke door den arbeidzamen Grijsaard, deels ter bewaring van eigene vroegere Dichtstukjes, deels tot vereering van bovengenoemde Geleerden, inzonderheid bestemd werden; terwijl dezelve tevens ter nadere toelichting dienen van zijne Dankrede.




Gedichten van A.N. van Pellecom. Iste Deel. Te Breda, bij W. van Bergen en Comp. In gr. 8vo. X, 128 Bl. f 2-18-:

Er wordt, in het algemeen, een vruchtbare akker vereischt, om uitnemende vruchten voort te brengen; maar zulk een grond brengt ook vele vruchten voort, die daarom niet alle van de eerste soort zijn. Zoo gaat het ook met de dichtkunst, in onze dagen. En de Heer van pellecom wil zelf zijne voortbrengselen onder de meesterstukken der eeuw niet gerekend hebben. Waarom hij, die met het mediocribus esse poëtis zeker niet onbekend is, dan evenwel eenen bundel verzen in het licht geeft, schijnt hij zoo precies niet te willen zeggen. En wij eerbiedigen gaarne zijn geheim; daar het aanzoek van vrienden, en vooral van den uitgever, zelf, naar wij achten, een bevoegd regter over waarde of onwaarde, bij velen reeds genoeg zou zijn geweest. Wat wonder, dat zij, in het onderhavige geval, ten minste bres geschoten hebben; waarna eenige nadere overweging de gansche sterkte van des Dichters nederigheid, mistrouwen in eigene kracht, vrees voor Recensenten, of hoe deze heilzame schutsweren, zonder welke het land met kwade verzen, als zoo vele vijanden, overstroomd zou worden, al verder mogen heeten, ligt overhoop wierp. De aangehaalde tekst van horatius is dan ook, als alle andere teksten, onbepaald genoeg, om door elk op zijne wijze verklaard, en meer of minder cum grano salis, d.i. zoo wat gevende en nemende, opgevat te worden: want hoe zou anders eenig Zanger, de nederigste soort

{==366==} {>>pagina-aanduiding<<}
van menschen, die bestaat, zoo als men uit hunne eigene betuigingen, in verzen vooral, menigmaal kan lezen, - hoe zou ooit iemand hunner het wagen, zijne heidebloemen, najaarsbladen en losse stukjes in het licht te geven? Neen, de nachtegaal heeft geen uitsluitend privilegie in het bosch, zoo min als de hoogstijgende leeuwrik in de vlakte; ook het vinkje mag mededoen, en in zekere mate doet ons zelfs al het getijlp en gesluit der lieve, vrolijke diertjes genoegen. ‘Als elk maar zijne gedichten niet uitgeeft,’ zegt men welligt; sed sua cum suis domi legat.’ Nu ja, dat is ook zoo. Doch alles met mate. En als een verstandig boekhandelaar zegt: ‘Gij moest mij van uwe verzen laten uitgeven,’ mag de Dichter dan ook niet, zoo omtrent als onze groote de ruyter, zeggen: waar de Heeren Staten hunne vloot wagen, daar waag ik mijn leven; vooral wanneer vrienden verzekeren, dat het werk zoo zwak niet is?
Om dan ter zake te komen, zoo betuigen wij opregt, dat buitengewone, geheel oorspronkelijke, het zij dan zoetvloeijende en harmonieuze, of grootsche en stoute, hetwelk ons den laatstgelezen Dichter, of zelfs zijn jongste gedicht, een tijdlang voor den eersten en besten doet houden, ons nog ooit zijnde voorgekomen, bij den Heer van pellecom niet gevonden te hebben. Integendeel verklaren wij van oordeel te zijn, dat zijne verschooningen, op grond dat hij de lier slechts bij tusschenpoozen behandelt, opregt en gepast zijn. De maat en het rijm doen hem gewis somtijds iets zeggen, dat hij anders zóó niet gezegd zou hebben; terwijl hij wederom ook de welluidendheid en gepastheid der woordklanken wel eens aan den zin en de meening opoffert. De kleine, zoogenaamd losse stukken behagen ons dan ook, over het geheel, best. Doch, alvorens tot eenig bewijs, of liever aanwijzing van dit een en ander, over te gaan, voegen wij er van harte bij, weinig middelmatigs, veel goeds, ja niet zelden fraais, in den bundel gevonden, en denzelven geheel met genoegen doorlezen te hebben.
Aan mijnen Vriend a. ijpeij, enz. Dit is zeker een der fraaiste, meer of min uitgebreide stukken. Er kwam echter eene herinnering bij ons op, bij het lezen van bladz. 5 en 6, die wij niet mogen verzwijgen; namelijk aan het versje van Jufvrouw of Freule de lanoy, dat met den haak van haar' baleinen rok eindigt. De Harderwijksche Hoogeschool

{==367==} {>>pagina-aanduiding<<}
is zeker op verre na zulk een verachtelijk ding niet; maar groot en klein ontstaat toch slechts uit de vergelijking.
De Toekomst is ons voorgekomen min oorspronkelijk en treffend, meer dichtmatige inkleeding van belangrijke, ja, maar gewone, wijsgeerige gedachten te zijn. Of deze inkleeding teffens de waarheid niet wel eens van het spoor doe dwalen, althans de juiste grens overschrijden, laten wij onbeslist. - Het woord smakt, bl. 35, in deftigen, dichterlijken stijl, beviel ons niet, in dit verband:

Hij bidt; hij zweert een vast verblijf in 't vaderland, 
Zoo slechts een golf zijn lijf behouden smakt op 't strand. 

De Hervorming, Cantate, levert ons geene bijzondere stof tot aanmerkingen. Zij zal, door goede muzijk ondersteund, zeker veel stichtelijk genoegen bij de uitvoering hebben opgeleverd, en is, ook om de zuivere gedachten, wel waardig hier eene plaats te bekleeden.
Aan mijnen Vriend a.f. goudriaan. Kort en rijk van zin. Slechts die brokken long, uit rottende ingewanden, door Neptunus waterwolf, aan Hollands leeuw ontscheurd, deden ons min gunstig over 's Leeraars ontleedkundige bekwaamheden denken.
Bij de Graven mijner Kinderen. ‘Hier moet het hart spreken, en dat maakt welsprekend.’ Zoo dachten wij; en toch kon ons dit stukje niet regt behagen. Ja, mogelijk had de Dichter het weggelaten, indien de stof hem hetzelve niet dierbaar had gemaakt. Of zou het wel waar vernuft - wij spreken niet van gevoel - zijn, wanneer van pellecom, rozegeur op het kerkhof vernemende, zich daarover eerst verwondert, maar straks, het graf zijner kinderen ontdekkende, de oplossing daarin vindt, dat deze roosjes geplukt en naar beter' hof gebragt zijn, terwijl struik en bladeren hier rusten? Ook wordt hier en daar meer stroefheid gevonden, dan wij van hem gewoon zijn. Bij voorbeeld, deze (trippelende) regel: Schoon made en schoon worm u thans knagen.
De Laster. Eene, uitvoerige, voorlezing. Dit is zeer stout aangevat, vol van allerlei sieraden en hulpmiddelen, welke de dichtkunst gewoon is te bezigen, bijna lyrisch; maar, of 's mans adem dit heeft kunnen volhouden, of het

{==368==} {>>pagina-aanduiding<<}
voorgebragte overal eene scherpe kritiek kan doorstaan, - wij beproeven het liefst niet. Doch, waar de stroom tusschenbeiden effener vloeit, daar zegt van pellecom veel waars en schoons. Hoort slechts, hoe de Laster alles bekladt!

Laat Titius den godsdienst eeren: 
Zijn godsvrucht is slechts huichlarij! 
Dat Krito pronke, of praal ontbere: 
't Is gierigheid, of hovaardij! 
Wie de armoê voeden wil of kleeden, 
Heeft zeker voor dien trek zijn' reden...! 
Zoo zuigt ook de angel van de spin 
Venijn uit de eigen bloemenkelken, 
Waaruit de bijen honig melken; 
En beide strekt het tot gewin. 
 
Amine zoekt verboden minne, 
Wijl zij met lint en bloemen pronkt! 
Lucretia is een' boelinne, 
Omdat haar oog zoo vriendlijk lonkt! 
Aristus, - 't staat in 't oog te lezen, - 
Besteelt en plondert weeuw en weezen, 
Wijl vlijtigheid zijn' koffers vult! 
En dat Sinceer, bij zorg en zwoegen, 
Verarmt, en rotsen schijnt te ploegen, 
Is onverstand en eigen schuld! - 

‘Van 't spoor verbasteren,’ klinkt niet wel, en de Laster bij den Bomba vergeleken, voor ons gevoel ook niet.
De Zwaluwen, en vooral Huwelijksverjaardag, zijn een paar regt lieve stukjes.
Aan den Souvereinen Vorst bezit veel fraais, maar scheen ons toe, hoe erg het dan ook mag geweest zijn, somtijds toch wat al te sterk van het lijden onder napoleon te spreken. Althans hadden wij (bl. 104) na den aanhef:

Ja, ouders! 't waar' te min geleden, 
Zoo gij het kroost, door u gevoed, 
Het moordschavot mogt zien betreden, 
En stervend wentlen in hun bloed. 


{==369==} {>>pagina-aanduiding<<}

verwacht, dat van het, inderdaad nog vreesselijker, gevaar voor de zedelijkheid zou gesproken zijn; doch het slot is:

Maar, ver van u, en onbegraven, 
Moest hun gebeent' den troon nog staven 
Des Dwinglands, die hun moorder was! 

Zoo lang er toch leven is, is er hoop, en althans de meeste Gardes d'Honneur zijn teruggekomen.
Ontmoeting, in het luimige, is regt geestig, en bezit vele aardige wendingen en invallen. Het huwelijk van zekeren Prediker geeft de stof. Wie zou verwachten, dat de eene Domine den ander', bij zulk eene belangrijke gelegenheid, met grapjes aan boord zou komen? Booze tijden! zal, vreezen wij, grootmoeder zeggen. Doch zij hoore ten minste een paar coupletten. Neen, in haar' tijd waren de meisjes ook zoo niet!

De meisjes, die keken zoo strak en zoo straf, 
En hielden geen oog van den predikstoel af; 
Men zuchtte, men snikte, men kleurde of werd bleek, 
Maar meer om den Domine, dan om de preek. 
 
Ter zijde den kansel zat jeugdige Koos, 
Een meisje, zoo frisch als een bloeijende roos, 
Met boezem en armen, als marmer zoo wit, 

(NB. Hoe weet de man dat? dan moet zij die immers bloot gedragen hebben; ja wel, grootje, foei!)

En lokken en oogen, zoo zwart als een git. 

Maar nu zal men zien, dat het alles maar gekscheren is, en dat er tooverij onder liep. Luister!

Toen zag ik het schelmpje, den zoon van Dioon, 
In 't midden der kerk, op een koperen kroon; 
Hij wette zijn pijltjen en spande zijn' boog, 
En draaijende mikt hij, en schiet naar omhoog. 
 
Mijn hemel! hoe of hij het wagen toch dorst? 
De pijl vloog den Domine vlak in de borst, 
En hielp hem de hersens geheel van de streek, 
En uit was het vuur en de kracht van zijn' preek! 


{==370==} {>>pagina-aanduiding<<}

Na nog een paar aardige kleine stukjes, volgt Dankbetuiging, waarin vernuft en losheid. Doch, hoe men wil en magt kan vereenen in het doel, dat te treffen is, begrijpen wij niet regt.
En nu vreezen wij, dat de Zucht inderdaad achteraan zal komen, in welken van pellecom zegt:

Neen! 'k zet geen' stap meer uit naar Pindus hooge toppen. 
'k Beproef het klimmen niet: mijn' krachten zijn te kleen. 
Ach! mij is 't niet gegund te leppen van de droppen, 
Die springen uit de Hippocreen'. 

Doch, hij zie onze aanmerkingen aan voor hetgeen zij zijn, - voor de ronde taal van menschen, die hem hoogachten, maar de kunst nog hooger, en voor zijne eer zoo wel, als hare bevordering, meenen te waken, wanneer zij het gebrekkige, bij veel meer goeds, toch niet over het hoofd zien. De Heer van pellecom denkt niet te hoog van zichzelven, wanneer hij, bijzondere redenen daartoe vindende, een bundeltje zijner gedichten in het licht geeft. En gaarne, gewis, zal het publiek zoodanige stukjes, als van tijd tot tijd nog uit zijne pen mogen vloeijen, hier of elders blijven vinden en lezen. Dat geëerde publiek zelve verzoeken wij, bij deze gelegenheid, toch niet op het afkeurende alleen in onze beoordeeling te zien, noch over het geheel te veel waarde aan onze uitspraak te hechten, maar enkel te letten op hetgeen, het zij ten goede of ten kwade, door onze aanhalingen en redeneringen bewezen is.




Den Aarts-Vader Jacob, en het Regentschap van Joseph, in Egipten, in Rijm gebracht: door A. de Jong. Te Utrecht, bij J.C. Fluck. 1823. In gr. 8vo. 88 Bl. f :-16-:

Wij haasten ons, den Lezer bekend te maken met een vervolg op hoogvliet's Abraham den Aartsvader, gelijk de Dichter zelf het wenscht beschouwd te hebben. Of nu werkelijk hoogvliet, zoo als hij er zediglijk bijvoegt, veel in verhevenheid (boven hem, wil hij zeker zeggen) uitmunt, moge de bescheiden Lezer zelf beoordeelen!
Op den Titel volgt een Versje van acht regels; - daarna een Voorberigt; - nu een kunststukje in vijf coupletten, elk van tien regels, op de vijftig letteren: den, aarts, va

{==371==} {>>pagina-aanduiding<<}
der, jaco b, en het, regents chap, vanjoz ef, in, egipte; - vervolgens eene Opdragt aan mijn Behuwd-Oom en deszelfs Huisvrouw, die deze eer enkel en alleen verpligt zijn aan het zonderling geval, dat zij in Jaar, en dag, juist evennaren; (het zijn oude luidjes van ruim 82 jaren;) - dan alweêr een Voorberigt, in zes coupletten, ieder van vier regels, met verzoek aan de Lezers, om dit gedigt, met Bijbeltaal beladen, uit vriendschap aan te nemen; - nu krijgt men nog een keurig Lofgedicht van c.v. stam; betuigende, hoe hij in Poëzij als kind zich voor onzen Dichter buigt, omdat dit stuk kenmerkt in zijn aard doordenking in 't verstand, en vlugheid in den geest; ik vind mijn Meester hier! wilt dus geen fouten zoeken; gedenkende ook met lof aan een ander handschrift van de jong, de Bundel der Affaren (!), dat ons, zoo wij hopen, mede niet zal worden onthouden; hitsende hem op nieuw met scherpen spooren aan, om, daar zijn vlugt nog niet is uitgevlogen, (terwijl men zich intusschen in dit Bad in volle ruimte baden kan) Isrels Nageslacht wat verder na te gaan; en verklarende, schoon vol met hem voldaan, dat de Dichter dit niet vermag te weigeren, omdat van hem, wien veel heeft, zal worden veelgenomen; - en daarop volgt dan nu het werk zelve, in zeven Verdeelingen, elke derzelven voorafgegaan van eene berijmde uitbreiding van dat gedeelte des tekstverhaals, in die verdeeling
behandeld. Wij zullen, om plaats te vinden voor eenige keurige stalen ter proeve uit dit rijk gestoffeerd Gedicht, ons van alle aanwijzing der bijzondere schoonheden, die trouwens den Lezer van zelve in het oog vallen, onthouden.
Ziehier al aanstonds den stouten aanhef:

Als isaak abrams Zoon was veertig Jaaren oud, 
En dat hij met zijn Nicht rebekka was getrouwd, 
Zoo leeft Hij met Haar voort, tot aan de zestig Jaaren, 
Toen zij in enen dragt twee Zoonen kwam te baaren, 
Maar leed veel pijn en smart in haaren zwangren staat, 
Dus klaagt zij in den nood aan God haar toeverlaat, 
Met eenen bitten smart en gaat dees woorden uiten, 
O God wil dit gewoel en deeze pijne stuiten, 
En God heeft haar gezegt, al hoe zij kermd of klaagt, 
Dat dit haar niet verligt, wijl zij een tweeling draagt, 
En dat zij met elkaar zig reeds als toe berijden, 

{==372==} {>>pagina-aanduiding<<}

Om in hun Manlijkheid zig van elkaar te scheiden, 
Zij scheuren zig als los in uwen zwangren schoot, 
Maar houd in alles moed, ik zorg gij heb geen nood, 
En geeft op alles acht dan zult Gij 't zien geschieden, 
Als dat den minsten zal den meerderen gebieden, 
Nu is de tijd vervuld en ziet rebekka baard, 
En al haar pijn en smart en weedom is bedaard, 
Twee Zoonen vlug en sterk komt zij gelijk te baaren, 
Maar esau d'eerste was geheelijk ruig van haaren, 
En jacob volgt daarna aan esau hiel gehegt, 
Als worstelend te zaam om 't eerst geboorte recht, 
Gij vind dit mijn verhaal aan U reeds hier gegeeven, 
In moses eerste boek juist midden in beschreven. 
 
Jacobs reis naar laban: 
 
En jacob die is toen na laban opgetoogen, 
En isaak zeegend hem en is met hem bewoogen, 
En zegt bij zijn vertrek God geef u 's hemels douw, 
En vettigheid der aard en zegen op u bouw. 
Nu jacob gaat op reis en trekt uit Berseba, 
Zegt Moeder goedenagt, zeg Vader nu ik ga! 
 
Jacobs droom. De Godsstem: 
 
Die roept hem toe en zegt, gij jacob isaaks Zoon, 
Ik ben u Vadren God u schild en grooten loon, 
Gij en daar gij op legt 't is al door mij geschapen, 
Ik schenk u al dit land waarop gij legt te slapen, 
En niet alleen dit land waarop u ligchaam rust, 
Maar van de Noorderstrand tot aan de Zuiderkust, (enz.) 
Hier rees nu jacob op van 't ongemaklijk bed, 
En heeft de koers toen voorts het Oosten ingezet. 
 
Bij laban aangekomen: 
 
Die heeft na zijnen komst en welstand eerst vernoomen, 
En hoe of Vader voer, of Moeder was gezond, 
En hoe het met het Vee en met den Bouw al stond, 
Hij zegt gij kunt bij mij een Maand lang wel loseeren, 
Gij zijt mijn Zusters Zoon, gij hoeft niets te verteeren. 
 
Rachels dood: 

{==373==} {>>pagina-aanduiding<<}

Ach zegt hij rachel ach! heeft U de spraak begeven, 
Die zoo veel liefdetaal en raad mij gaf in 't leven, 
Hij leid haar in het Graf, en digt bij Bethlehem, 
En scheid zoo van haar af, met een beweende stem, 
Hier leid mijn rachel nu, 'k kan nu niet met haar praaten, 
Zet daar een teken bij en moet haar zoo verlaaten. 
 
Isaaks dood: 
 
En isaak die was oud, en al zijn leeden beven, 
En zijne levenskracht, begint hem te begeven. 
En isaäk die stervd, hij leid zijn hoofd ter neer, 
En blaasd den adem uit en isaak is niet meer. 
 
Potiphars huisvrouw..... Maar neen! dit voorval is

door den Dichter zoo kiesch, en tevens zoo uitvoerig behandeld,

dat wij ons moeten vergenoegen met deze aanstipping,

als van eene der keurigst bewerkte plaatsen; b.v. 
 
Zij riep toen overluid! ach buuren staat mij bij! 
 
Joseph in de gevangenis: 
 
Hij die op God betrouwd, het gaat dan hoe het gaat; 
Hij word toch eens gered, het zij dan vroeg of laat. 
Zoo gaat het joseph ook, want door zijn goede daaden, 
Word hij van den Cipier, met gunsten overladen. 
Hij word als Baas in Huis, van den Cipier bemind; 
Maar dat hem meer verheugd, hij is jehova's vrind. 
 
In hoogheid: 
 
En pharo nam zijn Ring, en stak z'aan josephs hand, 
Ten teken dat hij was, als Heerscher in het Land. 
En deed om zijnen Hals, een groote Goude Keten, 
En is in 's Konings Koets, in nommer twee (*) gezeten, 
Met fijne kleeren aan, en rijd zoo door het Land, 
Een ieder knield voor hem, een ieder kust zijn hand. 
 
De hongersnood: 
 
En Vader jacob had van goederhand vernoomen; 
Dat men bij pharao, nog Koorn kon bekomen, 

{==374==} {>>pagina-aanduiding<<}

Toen zeid hij tot zijn Zoons! wat ziet gij op elkaar? 
En klaagt van hongersnood, den eenen aan den aar, 
Gaat na Egiptenland, en gaat daar Koorn halen, 
En neem genoegzaam geld, dat gij het kunt betalen, 
Nu gaan tien zijner Zoons, met Ezels op een pad. 
 
De broeders bij joseph: 
 
Nu spreekt hen joseph aan! wel wat zoekt gij hier lieden? 
Met eenen forschen stem! komt gij het Land bespieden: 
Waar komt gij zoo van daan? mij dunkt gij komt al wijd: 
Ja 'k zie 't aan U gewaad? dat gij Verspieders zijt. 
Waar 't Land meest is ontbloot, en 't laagsten is van Wallen, 
Om 't naderhand met magt, en list te overvallen. 
Neen zeide zij mijn Heer! Verspieders zijn wij niet, 
Maar 't is uit hongersnood, alleenig maar geschied; 
Wij bidden U om Graan, bij U te mogen halen, 
Wij hebben geld bij ons, wij willen U betalen, 
Wij allen zijnen Broers: en Zoons van eenen Man; 
En op ons eerlijkheid, daar kunt gij vast op an. 
 
En joseph stond er bij, en hoord' dees reden aan: 
En was door dit verhaal, inwendig aangedaan, 
Hij keerd zichzelven om, met tranen in zijn oogen, 
Om die als in 't geheim, in stilten aftedrogen. 
Zij hadden 't niet gemerkt, dat 't joseph kon verstaan, 
Want joseph had een Tolk, die bragt hem alles aan. 
 
Jacobs toorn, bij hunne terugkomst: 
 
En jacob is misnoegd, en was geheel met nijd, 
En zegt het is U schuld, waarom dit toch gezeid, 
Had gij alleen gezegd: dat ik U had geboden, 
Gij had niet met die praat, bij dezen Heer van noden. 
Wat scheeld dat dezen Heer, wie uwe Ouders zijn, 
Hij is toch ver van hier, hij is toch ver van mijn. 
 
En jacob zeî in 't eind: zoo 't dan niet anders kan, 
Zoo ga met benjamin! en neemt de reis maar an. 
En daar gij heden mij, dan allen gaat verlaten, 
Neem dan het best gewasch, van hier mee in U Vaten, 
Neem Balsem op U reis, en ook een weinig honing, 
En Meier en Speserij, bezorgd die aan zijn woning, 
En Noten, Tarpentijn, en ook een deel Amandelen; 
In hopen dat hij U, als vrienden zal behandelen. 
 
Het gastmaal bij joseph: 

{==375==} {>>pagina-aanduiding<<}

De Maaltijd is gereed, en hij belast te eeten, 
Is toen in dit vertrek, alleenig neer gezeten, 
Aan een aparte disch, die daar alleenig stond, 
In 't zelfde vertrek, daar hij zich toen bevond, 
En is met al zijn Broers, in een vertrek gezeeten. 
 
En joseph neemt de spijs, waarbij hij is gezeeten, 
En geeft die aan zijn Broers, dat die daar ook van eeten. 
Aan tien van zijne Broers, gaf hij een enkel deel, 
Maar benjamin die kreeg tot vijfmaal toe zoo veel, 
En bij dat vriendemaal, wierd deftig bij gedronken, 
En joseph en zijn Broers, die raakten al beschonken. 
 
De beker in den zak van benjamin gevonden: 
 
Neen zeide joseph neen! gij alle gij zijt vrij: 
Maar benjamin U Broer, die blijft alleen bij mij. 
Den Beker is bij hem, en in zijn Zak gevonden, 
Dus blijft hij hier als Slaaf, en gij word weggezonden, 
Want benjamin U Broer, die hou ik voor een dief, 
Maar dagt hij in zijn hart: och neen! ik heb hem lief. 
 
Na de herkenning, ook aan pharao berigt, zegt deze,

regt vorstelijk: 
 
- Brengt U Vader mee, met al zijn Eigendommen; 
Hij mag zoo lang hij leeft, hier in Egipten komen, 
En al mijn beste spijs, die schenk ik hem om niet, 
Ik ben van harten blij, als gij U Vader ziet. 
Gij zeid toch nevens mij! om alles te gebieden, 
En 't geen dat gij gebied, dat moet terstond geschieden, 
Neemt in Egiptenland, een aantal Wagens aan; 
Dat die met uwe Broers, na Canan medegaan, 
En zegt U Vader aan: dat hij zich gaat bereiden: 
Om met zijn Haaf en Vee, van Canaän te scheiden. 
En dat gij Wagens zend, waarop men alles smijd, 
En om dat Vrouw en Kind, geen ongemak en leid. 
Dat ook den ouden Man, geen ongemak zou leiden, 
Kan hij met zijn Gevolg, op deze Wagens rijden. 
En zegt U Vader aan: alleen op last van mijn! 
Gij kunt U leven lang, hier allen bij mijn zijn. 
 
Zijn Broeders trokken op, met eenen groote Schaar, 
En maken het geval, aan jacob openbaar, 

{==376==} {>>pagina-aanduiding<<}

Zij roepen Vaderlief! ô joseph! is in 't leeven, 
Hij heeft ons al dat goed, en Wagens mee gegeven. 
En simon is ook hier, en hier is benjamin! 
't Is alles na U wensch, 't gaat alles na ons zin. 
 
Jacob bij joseph: 
Ach! zegt hij: [joseph namelijk] dat is 't eerst, in twee-en-twintig Jaaren, 
Dat ik U weer mag zien, hoe is het U gegaan, 
Wat was ik op die tijd, niet bitter aangedaan. 
 
Jacob bij pharao ingeleid: 
 
Wel zegt hij [pharao] ouden Man? had gij wel kunnen droomen? 
Dat gij hier aan mijn Hof: door joseph zoude koomen, 
Dat joseph uwen Zoon, hier zoo veel gunst genoot. 
Neen zei den ouden Man: ik dagt hij was lang dood. 
Maar zeg mij oude Man, mag ik U nu eens vragen? 
U leeftijd schijnt voorbij, hoe oud zijt gij van dagen? 
Ja zeide jacob! ja! mijn dagen vliegen heen, (enz.) 
 
Jacobs dood: 
 
Hierna wierd jacob ziek, en liet aan joseph zeggen? 
Dat hij zich krank bevond, en bleef te bedde leggen, 
En dat het wel kon zijn! dat hij dees aard verliet. 
Hij legt zijn hoofd ter neer, en zegt hun al genagt: 
En rekt zijn beenen uit, zijn leeftijd is volbragt, 
Die hondert veertig was, en zeven Jaar daar neven. 
 
Josephs dood, en besluit van het dichtwerk: 
 
Hij zegt tot zijnen Broers, ik zal niet lang meer leven, 
Ik ga mij nu geheel, tot mijnen God begeven, 
'k Verlaat mijn braave Vorst! mijn pharo die mij mind, 
'k Verlaat het gansche Hof! en ook mijn besten vrind. 
Ik zeg U al: vaart wel! mijn Broers en al mijn kinderen, 
Niets kan mij op mijn weg, tot mijnen God meer hinderen, 
Ik stap gerustig voort, van 't een, na 't ander Hof, 
Ik ga tot mijnen God! ik leg het leven of. 
Hij heeft nog voor zijn dood, zijn Broeders laten zweeren! 
Dat in Egiptenland, 't gebeent' niet zou verteeren! 
Dus is 't: dat zijn gebeent', is uit Egiptenland, 
Na Kanaän gebragt, en dat door moses hand. 

{==377==} {>>pagina-aanduiding<<}

Ten minsten moses heeft, daar orders toe gegeven, 
't Geen in zijn tweede Boek, exodus staat beschreven, 
In 't negentiende vers, van het dertiende deel, 
Daar vind gij dat verhaal, zeer kort in zijn geheel. 

Wij vertrouwen, dat de Lezer, erkentelijk voor het genoten vermaak, zich nu wel voldoende zal genoopt vinden, om zich dit meesterstuk van oorfpronkelijke Nederlandsche poëzij aan te schaffen. - Wij moeten nog, ten besluite, melding maken van eene lijst der Drukfouten, die de kleinste letter - feilen zoo naauwkeurig aanstipt, dat reeds gedachte vitter (maar vitters, weet men, knagen het gretigst aan de schoonste lettervrucht) ons vroeg, of hier niet de mug werd uitgezegen, en gansche kemels met huid en haar doorgezwolgen? Ja, hij dreef zijne bedilzucht nog verder; bewerende, dat de Heer de jong ééne belangrijke drukfout had voorbijgezien, loopende van bladz. 1 tot 88!

Verveling; of Geschiedenis van den Graaf. Van Glenthorn. Naar het Engelsch van Mistriss Edgeworth. Te Groningen, bij W. Wouters. In gr. 8vo. 341 Bl. f 2-16-:

Wij hebben hier de geschiedenis van eenen Graaf, die geen Graaf was, en echter eindelijk nog, en met regt, Graaf werd; en van eenen Smid, die geen Smid, maar Graaf was, en eindelijk wederom Smid werd. Dit is avontuurlijk genoeg, en droeg zich op volgende wijze toe:
Zeker armoedig vrouwtje werd zoogminne van den jongen Graaf van glenthorn, een zwak kind, welks dood zij spoedig te gemoet zag, en daarom tegen haar eigen zoontje, om dat regt gelukkig te maken, verwisselde. Het Graafje bleef echter in het leven, en werd Smid; en het kind van het moedertje werd Graaf, en leefde in weelde en overdaad. Eindelijk, en al door een zonderling toeval, klapte het moedertje aan haren zoon, den gewaanden Graaf; en deze stond nu kasteel en Graafschap aan den regten eigenaar af. De Smid werd intusschen Graaf; dan, de voormalige Graaf werd geen Smid, maar Student, Advocaat enz., en huwde met de naaste bloedverwante, die aanspraak op de goederen had, zoo de tegenwoordige Heer Graaf zonder mannelijke spruit stierf. Inmiddels ontvangt de Heer Advocaat berigt van den tegenwoordigen Graaf, dat zijn dronken zoon het kasteel had in

{==378==} {>>pagina-aanduiding<<}
den brand geholpen, en dat hij zelf, zoo lang hij Graaf was geweest, niets genoten had, dan verveling en ongeluk. Hij stond dus alles aan den echtgenoot van de toch eindelijk geregtigde vrijwillig af, en was zeer blijde, dat hij nu zijne smidse weder betrekken zou.
Ziet daar het avontuur, dat den lezer zonder verveling bezig houdt, en, gelijk de titel reeds zegt, de verveling in een waarschuwend voorbeeld teekent. De gewaande Graaf, die eigenlijk niets geleerd had, dan eten en drinken enz., had zich doodelijk verveeld; maar, door den nood gedrongen, had hij zich aan een werkzaam, nuttig leven gewend, zoodat hij, wederom Graaf wordende, gelukkig genieten kon. En den echten Graaf, voormaals Smid, ging het even zoo: toen hij Graaf werd, was de aan werkzaamheid gewone man uit zijnen kring gerukt, werd liederlijk, der vervelinge aanhoudend ter prooije, en diep ongelukkig. - Men voelt dus, dat de hier bedoelde les gewigtig is.
Wij voor ons hebben gelukkig geen denkbeeld van zulk eene volstrekt dwaze, volkomen vervelende leefwijze, als waartoe de gewaande Graaf werd opgevoed, en die waarschijnlijk alleen in de meest verhevene standen nog enkele voorbeelden vindt; en even weinig kunnen wij zulk eene algeheele ontaarding door goederen en rang van eenen voormaals braven en werkzamen man ons als mogelijk voorstellen, en rangschikken dezelve ook alleen bij den ons onbekenden allerlaagsten trap van beschaving der menschheid. Daarom moeten wij het dan ook opregt zeggen, dat andere geschriften van Mistriss edgeworth ons meer hebben bevallen, dan het voorhandene. Met dat al erkennen wij, dat, bij al het overdrevene, deze roman evenwel voor vele jonge lieden en mannen eene goede waarschuwing is.
Eigenaardig is, aan het hoofd van het eerste Hoofdstuk, de herinnering aan eene plaats uit thiebauld, Gedenkschriften van frederik den grooten: ‘Wat doet gij te Potsdam? vroeg ik Prins willem eens. Mijnheer, antwoordde hij, wij brengen er onzen tijd door met de verbuiging van hetzelfde werkwoord: Ik verveel mij, gij verveelt u, hij verveelt zich; wij vervelen ons, gijl. verveelt u, zij vervelen zich; ik verveelde mij; ik zal mij vervelen, enz.’






{==379==} {>>pagina-aanduiding<<}

Apophthegmen, of Gouden Spreuken van Pieter Corneliszoon Hooft. Uitgegeven door P.G. Witsen geysbeek. Te Amsterdam, bij G. Portielje. 1822. In gr. 8vo. 99 Bl. f :-18-:

Reeds de naam van onzen hooft doet deze onderneming van den uitgever goedkeuring vinden; het enkel doorbladeren dezer verzameling bevestigt het goed gevoelen, en de voorrede, waar de lof, aan onzen hooft zoo ruim en op den duur door de meestbevoegden gegeven, gepast wordt aangevoerd, laat geenen twijfel over, of deze verzameling zal onzen landgenooten welkom zijn. Eene vernieuwde uitgave, zoo als van andere van 's mans werken, is wel van zijn' henrik den grooten niet vooruit te zien, daar dit werk voor den Hollander het minst belangrijke is. Aan den voet der 57 eerste bladzijden van dat werk heeft hij intusschen deze voortreffelijke kernspreuken, als glossen of aanteekeningen, geplaatst. Witsen geysbeek geeft dezelve hier nu afzonderlijk uit, en wel in dezelfde orde, en in een gelijk getal afdeelingen gesplitst. De oorspronkelijke gedaante en spelling is behouden; hier en daar is eene kleine toelichting bij een verouderd woord of uitdrukking gevoegd. Wij geven de volgende proeven:
‘Groote toekoomsten zijn zelden zonder eunjer (*) voorspel.’
(*) akelig, ijsselijk.
‘Oorber (*) ende lichtdoenlijkheidt bewegen zeer tot onderwindt.’
(*) voordeel.
‘Lof strekt betaling by vuidigen (*) ende vroomen. Een vorst, die deze munt niet weet te doen gaan, komt hoopen gelds te kort.’
(*) ondeugenden.
‘Gerucht mompt (*) een meenighte.’
(*) misleidt.
‘Als 't volk begint, het gaat er meê door,’ enz. enz.
De getuigenis van den Heer scheltema over deze Spreuken (in zijne Redevoering over de Brieven van p.c. hooft) is: ‘Geene bladzijde zal men uitlezen, of een ieder heeft in de tijden, die wij beleefd hebben, de bevestiging van deze uitspraken proefondervindelijk gezien.’ En dit is aanbeveling genoeg.





{==380==} {>>pagina-aanduiding<<}

De bange Kinderen verbeterd. Eene leerzame Geschiedenis voor de Jeugd. Door A. Antoine. Te Deventer, bij A.J. van den Sigtenhorst. In 12mo. 156 Bl. f. :-11-:

Men geve dit aangename boekje in iedere kinderbibliotheek gerust eene plaats. Het is misschien thans wel minder behoefte dan in vroegere jaren; maar men heeft weinig in de nog tegenwoordige, ook jonge wereld omgezien, zoo men het geheel onnuttig houdt; en, als iedereen opregt eens sprak, gelooven wij, dat nu ook nog vele mannen en vrouwen van doorzigt en kunde, even als locke, bekennen zouden, dat zij, met al hunne wijsbegeerte, zekeren bijgeloovigen angst voor spoken en schrikbeelden niet volkomen te boven zijn. Dat men dan vooral de jeugd vroeg tegen zoodanig eene dwaasheid wapene! Dit boekje is daartoe zeer geschikt. Het brengt eene familie ter woning bijeen op een zoogenaamd toover- of spookkasteel; en de kleine voorvallen aldaar, welke aanleiding geven tot vele verhalen, waarin zich alles natuurlijk oplost, houden gewis de aandacht der kinderen bezig, en doen hen, van kindsbeen af, met bijgeloof en vrees voor spookverschijningen spotten. Het boekje is in den goeden kindertoon en wèl geschreven.

Lettertuintje voor de vlijtige Jeugd. Met fraaije Plaatjes. Te Amsterdam, bij J.P. Wijsmuller en Zoon. In 12mo. 112 Bl. f

De plaatjes mogen fraai zijn, (zij zijn dit zeker in vergelijking) maar het boekje is slecht. De bedoeling, van hetgeen ter lezing gegeven wordt, moge goed zijn, maar de inhoud is van weinig beteekenis. De versjes hebben geene de minste waarde; zij zijn waarlijk niet veel meer dan rijmelarij. De stukjes in proza zijn veel minder nog. Dezelve zijn vol spel- en taalfouten, en wij troffen gedurig volzinnen aan, waarin men slot noch zin vinden zal. De vlijtige jeugd moet alzoo in dit tuintje geen vermaak zoeken.


{==381==} {>>pagina-aanduiding<<}

Boekbeschouwing.

Disquisitio de tribus primariis orationum sacrarum habendarum generibus. Auctore J.G.H. Sandbrink, Litt. hum. et Theol. Cand. in Acad. Rheno-Traject. 1823. 8vo. 106 pp.

Dit stukje behoort tot de Jaarboeken der Utrechtsche Hoogeschool, als zijnde eene aldaar bekroonde Prijsverhandeling. Daar het ons, echter, afzonderlijk ter recensie is toegezonden, willen wij des te liever van hetzelve de verlangde aankondiging geven, daar en het onderwerp zeer belangrijk, en de behandeling, vooral voor een' jongeling, allerlofwaardigst is. De voorgestelde vraag was deze: Daar zij verkeerd handelen, die in de kerkelijke redevoeringen de verklaring der gewijde Schriften geheel verzuimen, en er, echter, meer dan ééne wijze is, om die Schriften aan te wenden, zoodat men of zich voornamelijk met de uitlegging bezig houde, of uitvoerig dat gedeelte der Christelijke leer ontvouwe, hetwelk men uit den, 't zij slechts voorgelezenen, 't zij kortelijk opgehelderden, tekst haalt, of eindelijk eene derde soort van behandelen verkieze, bestaande in eene vermenging van die twee soorten: zoo wordt gevraagd, wat in elke dier wijzen van prediken het best te keuren, en in het doen eener keuze vooral te betrachten zij? - Belangrijke vraag voorwaar, doch moeijelijk, voor een' jongeling, te beantwoorden, en in dit stuk, echter, zóó beantwoord, dat een kundig en door langdurige ondervinding geoefend Leeraar met hetzelve zeer veel lof zou verdiend hebben. Er was, gelijk ons uit de Akademische Jaarboeken, die wij gelegenheid hadden om in te zien, gebleken is, nog één antwoord bij de Godgeleerde Faculteit op de voorgestelde prijsvraag ingekomen, hetwelk den uitgeloofden eereprijs ook niet onwaardig werd gekeurd; dan, het eerstgemelde stuk werd geoordeeld uit te munten, zoo wel in stijl, als in

{==382==} {>>pagina-aanduiding<<}
het aantal van gepaste voorbeelden en getuigenissen. De Schrijver van het tweede antwoord werd dus eener eervolle meldinge waardig geoordeeld, indien hij zijn' naam wilde openbaren, en bleek, dien ten gevolge, te zijn g. steenhoff, Candidaat in de Godgeleerdheid aan dezelfde Hoogeschool.
Wat nu het bekroonde stuk betreft: ons bestek gedoogt niet, eene uitvoerige opgaaf van hetzelve te leveren. Wij zullen dus, kortelijk, den gang der Verhandelinge opgeven.
Vooraf, dan, gaat eene Inleiding, waarin over het moeijelijke en het gewigtige van het predikambt, over de stof en den tekst der leerredenen, over den oorsprong en de reden van het gebruik der teksten gehandeld, en eindelijk een kort overzigt gegeven wordt van de verschillende predikwijzen, sedert den tijd der Apostelen tot op onze dagen. Deze twee laatste afdeelingen zijn bijzonder van belang. De oorsprong van teksten te gebruiken wordt, geschiedkundig, gehaald uit hetgeen in de Synagogen der Joden reeds van ouds gebruikelijk was, om een gedeelte der H.S. voor te lezen, hetwelk vervolgens ten nutte der toehoorders werd verklaard. Ook heeft ons bijzonder bevallen het laatstgenoemde kort overzigt, waarin, zeer beknopt en oordeelkundig, eene geschiedenis wordt gevonden der preekmethode.
Het stuk zelf wordt, natuurlijk, in twee Hoofddeelen gesplitst, overeenkomstig de voorgestelde vraag. In het eerste worden de drie voornaamste predikwijzen, ieder afzonderlijk, ontwikkeld, zoodat de lezer een volledig en naauwkeurig denkbeeld van dezelve bekome. In het tweede en, overeenkomstig den aard der zaak, uitvoerigste gedeelte wordt gehandeld over hetgeen in elke dier drie preekmethoden het best te keuren, en in het doen eener keuze vooral te betrachten zij. Dit Hoofddeel wordt gesplitst in vier onderdeelen. In de drie eerste derzelven wordt, onpartijdig, het goede, het nuttige, het voortresfelijke van elke der drie preekmethoden overwogen en behoorlijk gestaafd; waarna, ten vierde, datgene wordt

{==383==} {>>pagina-aanduiding<<}
voorgedragen, wat men bovenal in het oog moet houden bij het doen eener keuze. Hieromtrent worden de twee volgende regelen voorgedragen, die des Schrijvers verstand en oordeel eer aandoen, en die hoofdzakelijk hierop uitkomen: 1. men wachte zich voor het misbruik, hetwelk sommige predikers van hunne preekmethode gemaakt hebben; 2. men lette vooral en altijd op hetgeen het predikambt vordert, op den toestand der tijden en den aard der toehoorders, op den inhoud en het onderscheid der teksten, en op zijne eigene verstandsvermogens. Deze regel is bijzonder keurig bewerkt en ontvouwd. Over het geheel is de Verhandeling in eene geleidelijke orde bewerkt, en draagt de zigtbaarste kenmerken van verstand, oordeel en kundigheid. De Schrijver, die tot zinspreuk genomen heeft de woorden van Paulus: Beproeft alle dingen en behoudt het goede, heeft deze schoone les van den grooten Apostel overal gevolgd. Wij wenschen hem geluk met deze zijne jeugdige en welgeslaagde proeve, en kunnen niets dan goeds en voortreffelijks van hem vertrouwen, die, reeds vóór hij de Akademie verlaat, zich zoo wèl berekend betoont tot den belangrijken post van Christenleeraar.




Uren aan den Godsdienst gewijd. Uit het Hoogduitsch naar den derden verbeterden Druk, door J.M.L. Roll, Evangelisch Luthersch Predikant te Amsterdam. IIIde tot VIIIste Deel. Te Amsterdam, bij ten Brink en de Vries. 1820-1822. In gr. 8vo. Te zamen 2141 Bl. f 19-4-:

Wij hebben de twee eerste deelen van dit voortreffelijk godsdienstig huisboek kort na derzelver uitgave in onze taal aangekondigd, en bij die gelegenheid een uitvoerig verslag gegeven van het ontstaan des oorspronkelijken werks, alsmede van deszelfs inhoud, doel en strekking, en van de wijze, waarop de vertaling is ondernomen en bewerkt. Bij het vermelden van de voortzetting

{==384==} {>>pagina-aanduiding<<}
dezer vertaling meenen wij dus met eene verwijzing op dat verslag te kunnen volstaan, en met de mededeeling van onze gedachten over den inhoud der bovenstaande deelen.
De zes eerste deelen der vertaling bevatten de vier eerste van het oorspronkelijke, of de eerste van de vijf afdeelingen, waarin het geheel is gesplitst, en vormen dus, te zamen genomen, het volkomen op zichzelve staande godsdienstig huisboek voor een christelijk gezin. De tweede afdeeling, aan godsdienstige overdenkingen voor jeugdige lezers toegewijd, is in het 7de en 8ste deel der vertaling vervat; terwijl elke der drie volgende afdeelingen in twee deelen zal begrepen zijn, en het gansche werk dus uit veertien deelen zal bestaan. Wij zouden eenige bladzijden moeten vullen, zoo wij slechts de opschriften van de onderscheidene overdenkingen wilden opgeven, welke wij hier ontmoeten, en laten het daarom bij de verklaring berusten, dat men ook hier allerwegen denzelfden rijkdom van zaken, dezelfde heldere ontwikkeling van denkbeelden, denzelfden zedelijken en godsdienstigen geest, dezelfde schoone omkleeding, en dezelfde welsprekende en indringende taal aantreft, welke de beide eerste deelen zoo voordeelig onderscheiden. Schoon de onderwerpen geenszins naar eenen systhematischen vorm zijn bewerkt, en men geenerlei verband of orde van opvolging en rangschikking in dezelve vindt, ja de meest verschillende overdenkingen vaak naast elkander geplaatst zijn; men moet nogtans erkennen, dat men bezwaarlijk onderwerpen kan opnoemen, in den bepaalden kring van een christelijk huisgezin vallende, welke hier niet gevonden worden. Bij dezen rijkdom van zaken heeft de wijze van behandeling echter dit onaangename, dat de lezer wel eens van het eene onderwerp tot een geheel ongelijksoortig moet overgaan, waardoor het hem moeijelijk valt, zijne aandacht voor alle stoornis te bewaren. De Schrijver schijnt dit wezenlijk gebrek in zijn werk ook zelf gevoeld te hebben, daar hij in de latere uitgaven van hetzelve, b.v. in de zevende, eene geheel andere en ongetwijfeld betere rangschikking in de onderwerpen heeft

{==385==} {>>pagina-aanduiding<<}
gebragt. Dit gebrekkige was in de Hollandsche vertaling van de eerste afdeeling, of in de zes eerste deelen, niet te verhelpen; doch wij zien met genoegen, dat de Eerw. Vertaler, bij de overbrenging van het 7de en 8ste deel, of van de tweede afdeeling, zich van die verbeterde uitgave bediend heeft.
Eene andere aanmerking, die wij, bij de vermenigvuldiging der deelen van dit werk, meermalen door de lezers hebben hooren maken, betreft de vele herhalingen, welke daarin voorkomen. Voorzeker kan men het gegronde van deze bedenking niet ontkennen; doch men behoort, onzes achtens, in het oog te houden, dat dit gebrek, door het veelvuldig splitsen der voornaamste godsdienstige waarheden, bijkans onvermijdelijk is; en het zij zoo, dat dezelfde zaken, slechts een weinig in de omkleeding veranderd, dikwijls voorkomen, men trooste zich met het denkbeeld, dat het goede zaken zijn, die niet te veel kunnen gezegd worden.
Bij de groote verdiensten, welke dit werk ongetwijfeld bezit, heeft het echter vele tegenstanders gevonden, en, bij de algemeene verspreiding van hetzelve in vele oorden van Duitschland, kan het nogtans in andere geenen ingang vinden. Deze tegenstanders behooren zoowel tot de leden van de Roomschkatholijke kerk, als tot de ernstige en gemoedelijke Protestanten. Hoewel de naam van den Schrijver tot dusverre volstrekt onbekend is, houdt men het echter in 't algemeen daarvoor, dat hij der Roomschkatholijke kerke is toegedaan. Het moest vele leden dezer kerke natuurlijk ergeren, dat iemand uit hun midden zulk een' liberalen en echt Protestantschen geest in de behandeling van godsdienstige waarheden aan den dag leide; en zij zijn dan ook niet in gebreke gebleven, het boek als een werk des Satans ten toon te stellen, en de verspreiding van hetzelve op alle mogelijke wijze tegen te werken. De Protestanten vonden, met deze laatsten, voornamelijk aanstoot in de wijze, waarop de Schrijver zich, in het laatste deel van zijn werk, over het leerstellig gedeelte des Christendoms verklaart. En dit is voorzeker niet zonder

{==386==} {>>pagina-aanduiding<<}
grond; men ontwaart op vele plaatsen den invloed eener vrijere denkwijze over de geschiedenis en de hoofdwaarheden van het Evangelie, welke de studie der Duitsche Godgeleerdheid in het laatst der vorige en in het begin dezer eeuwe heeft gekenmerkt; en zelfs de gemoedelijk ernstige Protestant zal inzonderheid in het laatste deel eenige belangrijke zaken geheel missen, terwijl hij bij de voorstelling van andere afwijking zal bespeuren van het woord des levens. Hoe zeer het ons dan ook behaagt, dat de Vertaler het boek tot hiertoe met weinige veranderingen in onze taal heeft overgebragt, zoo wenschen en vertrouwen wij nogtans, dat Z. Eerw. bij het laatste deel meerdere vrijheid nemen, en de leerstellige waarheden van het Christendom meer overeenkomstig met den geest van godsdienstigheid onder onze natie zal behandelen, of, wat naar ons gevoel hetzelfde is, meer overeenkomstig met de uitdrukkelijke verklaring der H. Schrift, welke wij als Goddelijke openbaring eerbiedigen. Welligt had de Vertaler reeds in de bovenstaande deelen met grooter omzigtigheid in dezen kunnen te werk gaan. Zoo bevreemdt het ons, om slechts eene kleinigheid te noemen, dat wij hier en daar, bij het vermelden van Jezus, de benaming van Wijze van Nazareth vinden; eene benaming, die, vóór vijftig jaren gebezigd, onschuldig zijn kon, maar die, gelijk wij den geëerden Vertaler niet behoeven te zeggen, nu met ongunstige herinneringen verbonden is.
De vertaling blijft zich gelijk; zij is los en vloeijend; echter komt het ons voor, dat de color dicendi doorgaans nog te veel de taal verraadt, waarin het oorspronkelijke geschreven is.
Hartelijk vereenigen wij ons, voor het overige, met den wensch van den geachten Vertaler, dat dit boek, ook in ons vaderland, hoe langer hoe meer moge medewerken ter verspreiding van heldere godsdienstige denkbeelden, en ter opwekking van dien ijver voor waarheid en deugd, welke de schoonste vrucht van het gezegend Evangelie onzes Zaligmakers uitmaakt.





{==387==} {>>pagina-aanduiding<<}

Bijbelsch Handboek voor alle Christenen, om den Bijbel, overeenkomstig deszelfs hooge waarde, met nut te gebruiken; door H. van Heyningen, Predikant te Rijswijk. In 's Gravenhage, bij de Wed. J. Allart en Comp. 1822. In gr. 8vo. 126 Bl. f :-18-:

Men meene niet, dat dit werkje, na de bekroonde Verhandelingen van de Heeren de geer en reddingius, overbodig is; het zag niet alleen vóór de uitgave, maar zelfs, zoo wij ons niet vergissen, nog vóór de bekrooning van deze het licht; en het heeft daarenboven het doel, om menschen, die noch veel geld, noch veel tijd te missen hebben, in staat te stellen, om hun den Bijbel dierbaar en belangrijk te maken; en aan dit doel zal het, naar ons inzien, beantwoorden. Na de belangrijke Inleiding, (die, in elf bladzijden, den Godsdienst als behoefte, den Natuurlijken in deszelfs waarde, maar als onvoldoende echter, en daarom de behoefte en waarschijnlijkheid eener Openbaring aanwijst) geeft ons het 1ste Hoofdstuk den inhoud des Bijbels, bevattende de geschiedenis van Gods openbaring, en een kort doorloopend verslag van den inhoud der Bijbelboeken, in dezelfde volgorde, als wij die thans in onze uitgaven bezitten; waarbij wij telkens belangrijke en ophelderende wenken vinden, naar de vatbaarheid ook van eenvoudigen. Het 2de Hoofdstuk behandelt, op eene even onderhoudende wijze, het Goddelijk gezag des Bijbels, en het 3de de leer des Bijbels. Ten slotte ontvangen wij nog het noodige betoog der noodzakelijkheid om zich aan den Bijbel zelven te houden, en aanwijzing van de volkomenheid en duidelijkheid des Bijbels; en eindelijk eene hartelijke aanbeveling. - Meer zeggen wij van dit nuttige boekje niet, hetwelk wij overal in iedere Leesbibliotheek van het Nut van't Algemeen en in aller handen wenschen.
Wij hebben deze aanmelding te lang uitgesteld; de verontschuldiging van den Schrijver, in de Voorrede, dat

{==388==} {>>pagina-aanduiding<<}
hij geene Kerkelijke goedkeuring gevraagd heeft, en de hooge waarde, die hij betuigt, uit overtuiging, anders aan zulk een Kerkelijk imprimatur te hechten, deden ons vermoeden, dat wij hier toch wel het een en ander ontvangen zouden, zoo al niet in den echten, nu wijlen, Schotsmanniaanschen, dan toch in zekeren angstvalligen, benaauwden geest. Wij vonden dit echter gelukkig niet. Maar wij meenen evenwel, dat de Eerw. van heyningen gezegde zijne captatio benevolentiac had mogen terughouden; hij is de man niet, die op die wijze aanbeveling van zijnen persoon of geschriften behoeft te zoeken. Ieder heeft zijne wijze van zien; maar wij voor ons houden zoodanig een Kerkelijk imprimatur, waar dit niet volstrekt door de wet gevorderd wordt, - vooral na zoodanige approbatie, als waarop wij daar wenkten, - beneden alle kritiek.




De waarde der Overleveringen, als kenbron van den Christelijken Godsdienst, onderzocht in eene Leerrede over Joan. XXI:23-25, door A. Goedkoop, Predikant bij de Protestantsche Gemeente te Gent, enz. Benevens een Aanhangsel tot nadere opheldering van dit onderwerp, door denzelfden Schrijver. Te Rotterdam, bij J. van Baalen. 1823. In gr. 8vo. 52 Bl. f :-10-:

De kundige en ijverige goedkoop hield reeds vroeger deze Leerrede, maar vond goed, dezelve voor zijne Gemeente te herhalen en in druk te geven, nadat hem de Verhandelingen van Prof. schrant, over den Bijbel, ter hand kwamen; en hieraan deed hij wèl. De welgekozen tekst is reeds op zichzelven overtuigende waarschuwing, hoe weinig men aan latere overleveringen hechten kan, daar reeds ten tijde van den Apostel Joannes een woord onder de broederen was uitgegaan, hetwelk men meende, dat Jezus zou gezegd hebben, en dat door den

{==389==} {>>pagina-aanduiding<<}
Apostel werd tegengesproken, als zijnde niet alzoo door Jezus gezegd. De Leerrede is eenvoudig en goed; en de toepassing drukt de grootte van ons voorregt, dat wij eene schriftelijke, volledige en met Apostolisch gezag bevestigde oorkonde der geloofs- en zedeleer in handen hebben, krachtig op het hart, en is in den goeden Christelijken geest jegens andersdenkenden gesteld. Het Aanhangsel is vooral tegen de tweede Verhandeling van den Heer schrant gerigt, daar het met een enkel woord slechts nopens de derde aanmerkt, dat dezelve een middel aan de hand geeft, hetwelk onuitvoerlijk is. Alhoewel wij van gezegde Verhandelingen reeds uitvoerig genoeg in onze Letteroefeningen gesproken hebben (*), zoo merken wij ten aanzien van het laatste nu echter nog op, dat, bijaldien zoodanig eene bloemlezing uit den Bijbel, als de Heer schrant verlangt, vooral ook, zijns inziens, behoefte is, omdat de lezing van den Bijbel, zoo als die is, voedsel aan de onreine hartstogten zou geven, en de verbeelding met onreinen trek tot dierlijken wellust bevlekken, wij dan zulk eene bloemlezing, en het zorgvuldig verbergen van het overige des Bijbels, vooral ook raadzaam zouden achten voor de Roomsche Geestelijken, de weelderige Priesters, den loggen Monnik, en de jeugdige Non; ter bevestiging van welk ons gevoelen wij ons evenzeer op de geschiedenis als op de natuur van den mensch zouden beroepen.
Rem acu tetigisti, zeggen wij tot den Heer goedkoop, daar hij zich in zijne wederlegging hoofdzakelijk bepaalt bij de grondstelling, waarop alles aankomt, en die de Heer schrant goedvond in zeven regels maar af te handelen; ‘dat, namelijk aan het leerend gedeelte der Roomsche kerk tot de voleinding der wereld de bijstand des H. Geests beloofd en geschonken is, om te zijn eene onfeilbare regtbank, en alzoo eene grondzuil der waarheid, zoo als hetzelve zich aanmatigt.’ Voor het overige beviel ons ook het juist gebruik, dat goedkoop

{==390==} {>>pagina-aanduiding<<}
maakt van het argumentum ad hominem, den Heer Professor herinnerende, hoe weleer de voogden eener Kerk, welke den bijstand des H. Geests zouden hebben, hem, schrant, naar Bovenkarspel bevorderd hebben! en nu, nadat hij door eenen Protestantschen Koning als Hoogleeraar aan de Hoogeschool te Gent is geplaatst, hem toestaan in het Latijn de mis te lezen, maar nog geene gelegenheid vergunnen om eens in de landstaal te prediken. - Ook de hosties in reserve (om de zieken in articulo mortis op goeden vrijdag te kunnen helpen) worden hier regt ter snede te pas gebragt. - Wij weten niet, of wij verlangen moeten, hetgeen goedkoop waarschijnlijk houdt, dat, namelijk, nog anderen tegen schrant zullen schrijven; bijna zouden wij den Professor zijn: ‘de vogel is het schot niet waard,’ teruggeven, en het daarbij maar laten berusten.

Verbeterde bereiding van de Kinaloogzouten, door F.L.A. Nieuwenhuys, Apotheker te Amsterdam; benevens geneeskundige waarnemingen 'met deze zuivere bestanddeelen der Kina in tusschenpoozende en aanhoudende koortsen, door Cs.Js. Nieuwenhuys, Med. et Chir. Dr. enz. enz. Te Amsterdam, bij J. van der Hey en Zoon. 1823. In gr. 8vo. XVI. 117 Bl. f 1-8-:

Dit werkje is vooral in het tegenwoordig oogenblik zeer belangrijk, en wij haasten ons dus om het aan te kondigen. Het bevat twee verhandelingen; de eerste over de bereiding der onlangs ontdekte bestanddeelen in de kina, de cinchonine en quinine, en het zwavelzuur zout uit dezelven, door zeer verdund zwavelzuur. Wil men de zuivere alkaliën, zoo wordt het behoorlijk gefiltreerd en tot ⅔ uitgedampt vocht met koolstofzure potasch of soda, in water opgelost, vermengd, tot de alkalische smaak de overhand heeft. Bij de bereiding der zwavelzure zou-
{==391==} {>>pagina-aanduiding<<}
ten, vooral dat van quinine, moet men zeer naauwkeurig achtgeven, dat het zuur de overhand niet hebbe; de oplossingen worden door dierlijke loog geklaard, en dan ter kristalschieting zacht uitgedampt.
De tweede verhandeling bevat een aantal waarnemingen over het gebruik der alkaliën en derzelver zwavelzure zouten. Daaruit blijkt, dat dezelve allen, zelfs in hardnekkige en kwaadaardige koortsen, met een gewenscht gevolg gebruikt zijn; dat de zuivere alkaliën de voorkeur verdienen boven de zwavelzure, hetwelk door eenige proeven omtrent de oplosbaarheid dezer zelfstandigheden in het maagsap nog nader bevestigd wordt. Dr. nieuwenhuys prijst inzonderheid aan de verbinding van de beide alkaliën, waardoor derzelver bereiding, zoo als zijn broeder te regt aanmerkt, veel vereenvoudigd zoude worden.
Deze verhandelingen zijn een voortreffelijk bewijs van de naauwe betrekkingen tusschen Scheikunde, Apothekerskunst en Geneeskunst. Met regt erkent dan ook de beroemde Geneesheer nieuwenhuys, hoeveel de laatste aan de eerste verpligt is, maar toont tevens in eene welgeschrevene voorrede aan, dat men niet te veel gezags aan de scheikunde moet toekennen; dat aan het ziekbed geneeskundige ervaring alleen moet gelden; dat het veranderen der voorschriften van beroemde artsen naar de wetten der scheikunde allerschadelijkst is: zoo toch verliezen geneesmiddelen, door de ondervinding van eeuwen beproefd, inderdaad al de waarde, welke zij daardoor verkregen hadden, enz. Doch wij zouden het boekje moeten afschrijven, wilden wij al het belangrijke vermelden, dat deze weinige bladen bevatten.





{==392==} {>>pagina-aanduiding<<}

De Buitenman. Uitgegeven door J.F. Serrurier. Iste, IIde Deel, IIIden Deels 1ste Stuk. In 's Gravenhage, bij S. de Visser. 1820-23. In gr. 8vo. f 8-18-:

Het is reeds sedert een' geruimen tijd, dat dit geschrift, in stukjes van omtrent vijf vellen, ongeregeld uitkomt. Thans bestaan reeds twee deelen, elk ongeveer vijfmaal zoo groot, behalve ten minste nog één stukje, van hetzelve. De inhoud, in eene menigte van meer en min uitgebreide artikelen verdeeld, is grootendeels landbouwkundig; wij zeggen grootendeels, want geheel is het zulks even min, als, naar des schrijvers gegronde aanmerking, een Buitenman juist eenig en alleen een Boer beteekent. Het ware, onzes oordeels, te wenschen geweest, dat dit meer algemeen was begrepen en opgemerkt. Het debiet van het werk, dat wij ons nu onmogelijk als groot kunnen voorstellen, zou dan gewis meerder geweest zijn, en de kooper of lezer zich daarbij niet minder wèl, dan de uitgever en schrijver bevonden hebben. In ons land is het aantal theoristen, of regte liefhebbers, in het vak des nuttigen landbouws, naar wij vreezen, al te klein, om een tijdschrift hierover met voordeel aan den gang te kunnen houden. Of men leest niet, of men bouwt niet, of....men verkiest althans niet het eerste op het laatste toe te passen. Doch, gelijk wij zeiden, deze Buitenman, zoo als het plaatje reeds had kunnen leeren, is geen platte boer; hij wandelt zelfs met een boek in de hand, in het gezigt, om zoo te spreken, van schoone natuur en kunst. En zoo als deze vertooning, is ook de waarheid: muzijk en staatkunde, met alles, wat tusschen deze twee polen ligt, Muzen-almanakken, huisselijke en burgerlijke belangen van allerlei slag, in brieven, gesprekken, verhalen, verzen zelfs voorgedragen, worden hier als in de schaduw van bosschen en hoven, te midden van wortels en knollen, enz. enz. enz. ter markt gebragt. En het is niet slechts een bont mengsel, het is eene rijke verzameling; dit durven wij gerust verzekeren: de waar is goed, en

{==393==} {>>pagina-aanduiding<<}
niet minder goed in het licht gesteld of uitgestald, waarvan toch de winkelier zoo wel als de openbare redenaar, zelfs in de kerk, het hoog belang volkomen kent. De Buitenman is een werk, dat onze letterkunde eer aandoet, en dat wij in handen van alle beschaafde, niet slechts landbouwende lieden zouden wenschen. Zelfs wat er over dit vak - en dat is zeker niet weinig - voorkomt, zal elken maar eenigzins liberalen lezer, qui nihil humani a se alienum putat, (die in alles belang stelt, wat voor den mensch belangrijk is) dikwijls vermaak doen. Het zijn doorgaans geene moeijelijk te volgen redeneringen, geene drooge verslagen, geene opgestapelde berekeningen. Och neen! de man heeft dien omslag meestal niet noodig; en zelfs doorvlecht hij het boerenwerk zoo aardig met allerlei uitspanning voor den geest, alsof hij het er op gezet had, om al spelende te leeren, en zelfs de schoone dames te beletten, haar neusje voor de koestallen en mesthoopen op te trekken. Er is geen twijfel aan: de heer serrurier is een zeer bekwaam man, zoo helder van hoofd, als rijk en oorspronkelijk van vernuft; ten wiens opzigte men zich bijna zou beklagen, dat hij zijne pen niet aan onderwerpen van meer algemeene belangstelling leent; of liever, dat hij niet een' titel voor zijn werkje heeft kunnen vinden, die het publiek zijne meening van zelve had doen begrijpen, en dan teffens nog wat meer om den kant (van den landbouw, die toch het middelpunt van alles is) had heengepraat.
Zoo zijn wij, al gaandeweg, op het regte punt - dat der bedisseling of berisping - gekomen. Want daarvoor zijn wij immers Recensenten; en wie zou een maandwerk willen lezen, dat niet, als het bijtende zout, alle onreinheid aantastte, ja zelfs van het meest smakelooze, door middel van peper en kruiderij, nog ligt een klein geregtje wist te vervaardigen, dat genoegen doet? Om dan voort te gaan, en eens regt spijkers met koppen te slaan: wij zijn het niet altijd en overal met den man eens; wij zijn, bij voorbeeld, groote voorstanders van de werkzaamheden en inrigtingen der Maatschappij van

{==394==} {>>pagina-aanduiding<<}
Weldadigheid, en wenschen die in het geheel niet tegen zijne stoute ontwerpen, zijne eensslagsche herscheppingen, zijne nieuwerwetsche kloosters en verdere gewelddadige middelen te verruilen. Het kan zijn, dat hij in den grond gelijk hebbe; maar er komt nooit iets van; langzaam gaat zeker; onze natie vooral valt zoo geweldig niet; en den menschenbouw grootendeels te willen stuiten, tot dat men met den landbouw, om allen behoorlijk te voeden, gereed is, och, lieve heer Buitenman! naturam expellas furca, tamen usque recurret. Wijders verbeelden wij ons bij den schrijver een zwak ontdekt te hebben, hetgeen wij misschien aan zoo vlugge en scherpzinnige menschen behooren te vergeven, en hetgeen wij ook niet zonder eenige verwachting van honorabele mentie in den Buitenman (zoo als reeds, op andere gronden, aan een of meer onzer Collega's is te beurt gevallen) hier bekend maken; dat hij, namelijk, wat heel apodiktisch of stellig en teffens stekelig is, als de een of ander eene zaak wat anders dan hij, misschien ook wel eens wat schuins, beschouwt. Wij struikelen immers allen in vele, en bidden dagelijks.... gelijk ook wij vergeven, enz.
Het zou ons niet moeijelijk vallen, van onze eerste beschuldiging nog meer, en van de laatste ook eenige stalen bij te brengen; maar andere bezwaren, dan die van niet altijd te denken zoo als wij denken, en niet altijd regt beleefd te zijn, komen ons niet voor den geest. Wanneer men hierover heen kan zien, dan bevelen wij dezen Buitenman den landbouwers als een kundig, schrander, bevattelijk en aangenaam raadsman, en onzen overigen landgenooten en medemenschen als een aangenaam, belangrijk en nuttig gezelschapper aan, die dikwijls stout en treffend, ook wel geheel anders dan men het gewoon is, over allerlei zaken spreekt, en u, tot toegift, ten beste der gezondheid, somtijds regt krachtig de lever schudt. Ter nadere aanbeveling moge het nog strekken, dat er heel aardig geïnventeerde plaatjes in voorkomen, onder anderen een bij het Gesprek tusschen Peter Duivenmelker en eene Kip, waarvan wij een deel willen over-
{==395==} {>>pagina-aanduiding<<}
schrijven. Men vergete slechts niet, dat het al een tijdlang bestaan heeft, misschien wel reeds bij den aanvang van het nieuwe stelsel van belastingen, dat velen zeer belemmerend, ja doodelijk voor den handel toescheen, en nu ten deele al weêr oud is.
‘P.D. Kip ik heb u!
K. Dat is niets nieuws; wij Kippen zijn immers in menschen handen geweest, zoo lang het ons heugt.
P. Ja, tot uw geluk!
K. Kakkakkakaak!
P. Wat kakelt ge daar?
K. Dat doen wij zoo, als we iets toestemmen.
P. Zoo, zoo? dat is dus bij acclamatie, gelijk wij dat in mijn' jongen tijd noemden: thans doet men het meer bij buiging. Maar, wat ik zeggen wou, ik meende niet slechts dat ik u had, zoo als ieder boer zijne Kippen heeft, maar dat ik u en uws gelijken nu ter deeg zal gaan organiseren.
K. Kan niet verstaan!
P. Dan zal ik het u uitleggen. Organiseren komt van orgaan; en orgaan is zoo veel als.... een werktuig of een zintuig, of....
K. Zoo; dan wilt gij ons nieuwe zintuigen geven?
P. Neen, waarachtig niet; gij hebt er nu reeds te veel.
K. Of noemt gij organiseren, dat gij ons tot louter werktuigen maken wilt?
P. Ja dat is het, dat hebt ge goed; ik heb er nog nooit zoo over nagedacht, en ik ben toch zelf in de tien jaar, meen ik, zeven keer georganiseerd geworden.
K. O dan kent gij 't bij ondervinding. Nu vertel mij dan eens, hoe gij dat met ons aanleggen zult.
P. Kom aan dan! Gij zult mij moeten toestemmen, dat men over 't algemeen aan de Kippen te veel vrijheid laat, en vooral bij de buitenmenschen.
K. Hoe meent ge dat?
P. Hoe ik dat meen? mij dunkt, de zaak is duidelijk genoeg. Wie speelt toch bij den boer eene onbeschaamder rol dan de Kippen? men weet immers naauwelijks,

{==396==} {>>pagina-aanduiding<<}
wie de baas is, gij of de boer. Andere dieren staan op stal, behoorlijk vastgebonden; of, loopen ze in het land, dan zijn ze toch in een bepaàld land, daar men ze hebben wil, en staan onder subordinatie. Bij de Schapen heeft men een' hond, die ze kontroleert. En de Koeijen, al loopen ze los, laten zich toch gewillig melken, op het uur, dat ons best vlijt. Maar wat doet gij? gij loopt overal daar het u goed dunkt; staat voor geen hek, muur of sloot; geeft om geen wegjagen,’ enz. enz.
Zoo gaat het al slag op slag, ja bij opklimming voort, tot het dus eindigt:
‘K. Hoe minder vrijheid gij ons laat, hoe minder eijeren wij u zullen leggen; daar kunt ge wel op aan. Wij willen wel eijeren leggen, en wij willen ook wel kakelen, maar geen van beiden op kommando. En die ons vasthoudt, dat is onze vriend niet; en die ons het ei wil afnemen, als we nog eerst met leggen bezig zijn, die mag zijne handen wel wasschen.
P. Al te maal praatjes! ik en mijn volk, wij zullen het u wel leeren.
K. Edele Heer! in het vak van eijeren leggen kunt gij ons niets leeren; maar wilt gij het ons geheel asleeren, dat kunt gij door zulke middelen gedaan krijgen. De boer laat ons loopen, en leggen waar we willen; maar hij houdt toch een oog in 't zeil, en om de week of wat weet hij de eijeren wel op te halen, al hebben wij ze nog zoo goed verstopt. En al bleef er dan ook eens een nest vol liggen, dat hij niet vinden kon; dat deert hem weinig.
P. Maar daar stel ik belang in; want ik kan geen enkel ei missen.
K. Niet? nu dan hebt gij 't aan het regte eind, als gij er een half dozijn Pannekoeken-eters op naar houdt, om toch vooral geen enkel ei te missen.
P. Kip! gij hebt er geen verstand van.
K. Kakkakkakaak!’






{==397==} {>>pagina-aanduiding<<}

Geschiedenis van de Fransche Heerschappij in Europa. Door N.G. van Kampen. VIde en VIIde Deel. In 's Gravenhage, bij de Wed. J. Allart en Comp. 1820-22. In gr. 8vo. Te zamen 1063 Bl. f 9-:-: (*)

Deze twee deelen behelzen de volkomenste ontwikkeling van de Fransche Heerschappij, tot dat zij als rook verdwijnt: als eene vurige kolom had zij zich uit de verwoesting der omwenteling opgeheven; meer bekoeld, somberder en vreesselijker rees zij onder buonaparte omhoog, tot dat de uitbreiding naar allen kant haar verzwakte, en de adem Gods van boven haar ter neder sloeg, de storm, in alle landen opgestoken, haar vernietigde. Verbazend is inderdaad het schouwspel, dat de gebeurtenissen ons hier opleveren. De togt naar Rusland; de reuzenstrijd, om Duitschland te verlossen; de bevrijding van Spanje, en de verovering van geheel Frankrijk, zijn slechts hoofdpunten in het grootsch tafereel; de inlijving en herstelling van ons vaderland, de daarstelling, verheffing en verbreking van het vastelandsstelsel, de lotgevallen van Zweden, Denemarken en Noorwegen vooral, behalve nog eene menigte van hoogstbelangrijke zaken, strengelen zich daaraan vast; en de krijgskunde zoo wel, als de regte, wijze staatkunde, ontvangen daarbij lessen, zoo als vele eeuwen die niet schenken, schoon het, helaas! te vreezen is, dat wel de eerste, maar geenszins de laatste, daarvan een vlijtig gebruik zal hebben gemaakt, of nog maken.
Het kon den werkzamen van kampen hier niet aan vele bronnen haperen; maar daarentegen maakte de nabijheid van derzelver oorsprong de meeste nog troebel, en dikwijls moet hij daardoor het en ander onbeslist laten tot meerder licht, waartoe inzonderheid de opgave van verlorene manschappen van wederzijden behoort, die somtijds, om zoo te spreken, tusschen 10 en 1000 zweeft, alsof eene nul twee drie meer toch altijd maar nul bleef. Het komt ons intusschen voor, dat hij het beste vlijtig

{==398==} {>>pagina-aanduiding<<}
gebezigd, alles behoorlijk vergeleken, het aan ons bekende wèl beoordeeld, het geheel verstandig aaneengeschakeld, en van vele gezonde aanmerkingen heeft doen vergezeld gaan. Deze Geschiedenis blijft dus, op den duur, eene aangename en nuttige lectuur, in welke wel onpartijdigheid, maar tevens warme zucht voor regt en geregtigheid, voor vrijheid der volken en der menschen, voor God en Godsdienst doorstraalt. Dikwijls merkt men, of hoort ook met zoo vele woorden, dat de Schrijver dezelve met een oog op de latere gebeurtenissen van den dag beschreef; een oog, helaas! dat ligt in tranen dreef, of zelfs van verontwaardiging gloeide. Zij hebben niets geleerd; zij willen niets leeren. Och, van kampen! niet zij alleen, die in hoogheid gezeten zijn, de menschen in het gemeen, en ten opzigte hunner eigene dierbaarste belangen, hebben zich dit verwijt sedert eeuwen waardig gemaakt.
Ondertusschen praalt de groote Monarch van het Noorden hier toch in een' luisterrijken dag; klimmende en schitterende, naar mate die van het Zuiden daalt, en schaduw bij schaduw des tegenspoeds op zich ziet vallen. Ach! op en neêr is des werelds loop, en wie weet, of niet sommigen de schim van Helena, in hunne verbeelding, reeds weêr met eene lichtwolk zien omgeven, waarbij de glorie van den vreedzamen alexander ongunstig afsteekt? Zie de Golf en sterf! zeggen de Napolitanen. Doe een goed, en al is het ook maar een groot werk, en sterf! zouden wij wel haast zeggen: want het eerste zal aldus zuiver bewaard, het laatste vrij zeker nu gezuiverd worden; waartegen een langer leven vaak alles bederft.
De oorlog in Spanje, welke hier in zijn geheel voorkomt, is tegenwoordig ook vooral leerzaam. Immers dezelve is thans door dezelfde Franschen tegen dezelfde Spanjaards hervat, schoon de eersten nu voor en toen tegen dien ferdinand zeggen te strijden, in wiens naam de laatsten zoo wel destijds als tegenwoordig kampen, en schoon het toen op de bourbons gemunt

{==399==} {>>pagina-aanduiding<<}
was, welker strijdbaarste (naar wij vooronderstellen) thans aan het hoofd der aanvallers staat. Er zijn misschien nog meer punten van verschil; maar er zijn er ook, die elkander opwegen: men had, bij voorbeeld, toen vele groote Geniën (eene soort van heidensche Godheden) tegen, maar alle Heiligen, benevens derzelver getrouwste dienaren, in Spanje, voor, en nu zou het omgekeerd zijn. Doch de voornaamste trek van overeenkomst, naar welken wij nog te vergeefs uitzien, zou zulk een ketter wezen, als zoo wel de Demons als de Santen wist te bezweren, en dreef de verzwakte Fransche benden van de grenzen van Portugal (waar zij echter nog niet zijn) tot hunne eigene terug.
Wij zouden ons misschien gewacht hebben, door deze en soortgelijke aanmerkingen, gelegenheid tot onaangename gedachten te geven, indien het groote treurspel, in deze twee boekdeelen beschreven, geheel blijeindend afliep. Maar naauwelijks was het onweêr onder, en scheen de zon der legitimiteit in Frankrijk en elders weêr in vollen glans, of er trokken welhaast nieuwe nevelen bijeen, en het regende nogmaals .... menschenbloed. Of dat nu van die stekende zon kwam, of dat de dampkring nog niet genoeg was gereinigd, de onheilswolk niet verre genoeg afgedreven .... misschien wel alle drie. En wie zou niet een weinig boos worden, als hij, naar zijn begrip, roekeloos met Gods gaven omgaan, met zijne kinderen ziet omspringen, en den lieven vrede om versletene grollen en hoogheden ten beste geven? Doch, naar zijn begrip, zeg ik: want zoo vele hoofden, zoo vele zinnen, en een meester, die het elk van pas maakt. De een, b.v., klaagt, omdat men de Turken niet beoorloogt, en de ander, omdat men het de Spanjaards al doet; wat willen de menschen dan toch, oorlog of vrede? Het is immers zeer consequent, dat men mahmoud, die vrij is, zijne oproerige onderdanen laat tuchtigen, en ferdinand, die het niet is, daartoe, als voorheen, wil in staat stellen: het komt beide inderdaad op vrede, ja de diepste rust, den slaap aller nieuwigheid-
{==400==} {>>pagina-aanduiding<<}
zoekende geestvermogens en kundigheden, neêr, of.... het bespoedigt, in allen opzigte, het tegendeel.
Doch, lieve hemel! wat doen wij? Is dat recenseren? Neen; kom! de boeken spoedig doorgeloopen en de fouten aangewezen. Het hapert - dit verzekeren wij den lezer - geheel niet aan vouwtjes en streepjes, bij welke wij bevonden hebben, dat de Schrijver op de vingers moet getikt worden; maar, bij nader inzien, komt het ons veelal zoo onbeduidend voor, of zelfs zoo geheel nietig (zoodat wij het corpus delicti niet weêrom kunnen vinden), of zoo onzeker en betwistbaar, dat..... Tusschenbeiden zeker kregen wij lust, om met hem in een' ernstigen pennestrijd te komen, over een of ander krijgskundig onderwerp. Doch, ongelukkig had de Geschiedschrijver, zoo wel als wij, sarrazin gelezen; en wij dachten, bij 's mans meesterachtige teregtwijzingen, inderdaad al dikwijls met van kampen: De beste stuurluî staan aan wal! Om evenwel iets aan te merken: enkele beelden - zoo als dat van dreigende onweêrswolken, op de grenzen of op tegenover elkander gelegene bergen hangende - komen, in een kort bestek, wel eens weêr terug.
Ziehier een paar stalen, schier voetstoots gekozen:
‘Onder de oorzaken van dezen in Spanje zoo ongewonen geest, kan men in de eerste plaats den tegenspoed rekenen, die, gevoegd bij mannelijken weêrstand, (niet verzinkend tot wanhoop of flaauwhartige gevoelloosheid) altijd het hart verheft, en vatbaar maakt voor groote, edele gevoelens. De schoone stoet van Helden en Redenaars, die den avond van Rome's vrijheid versierden, verschenen na de verschrikkelijkste Bnrgeroorlogen: de ontwikkeling aller geestvermogens, de vurigste vrijheidsliefde verzelde en volgde in Neêrland de afschudding van het Spaansche juk. Daarbij kwam, dat de Pyreneën of de Inquisitie de stralen der verlichting, welke geheel Europa bescheen, niet geheel konden weêrhouden van door te dringen in Spanje. Onder den deftigen Koopmansstand, dien der Regtsgeleerden en andere aanzienlijke

{==401==} {>>pagina-aanduiding<<}
burgers waren velen, die, op het voetspoor van olavidé, de duisternis, die alle ontwikkeling in hun Vaderland weerde, te vuriger haatten, naar mate zij die van nader bij zagen, en het zwijgen hun ondragelijker viel. Op dezen, door kunde zoowel, als door haat tegen den vreemden Heerscher uitstekend, (zelfs verbeteringen versmaadden zij ten koste van 's lands eer en onafhankelijkheid) op dezen viel doorgaans de keuze des Volks; want vele laffe Grooten (naderhand kruipend om ferdinand's troon) aanbaden de opgaande zon. Het is mogelijk, dat de bespiegeling, gevoegd bij afkeer tegen de zoo lang geledene verdrukking door Koning, Adel en Geestelijkheid, deze mannen een weinig te verre (gelijk de Fransche mannen des bloeds) buiten de grenzen vervoerd hebben, niet van natuurlijke en billijke regten des Volks, maar van Volksregten, van Spanje geschikt, (*) en dat zij te veel licht in eens verspreiden wilden, hetwelk de Natie verblinden moest, die te lang in nacht had verkeerd, (schoon ook dit door de eensgezindheid der Natie bij haren laatsten opstand schijnt te worden gelogenstraft.) Doch uitmuntende bedoelingen, zuivere vaderlandsliefde, voorbeeldeloozen moed in 't barnen der ergste gevaren, bekwaamheid, en liefde voor den Vorst, die hen naderhand zóó miskende, - dit zal niemand hun ontzeggen, dan een dienaar der heilige Inquisitie, of hij, die verdient zulks te wezen.’
‘De Heer de pradt, Gezant van napoleon te Warschau, die hem zeer goed kende, en gelegenheid had in zijne plans in te dringen, verzekert, dat napoleon het ontwerp had, alexander B vóór den inval van napoleon in Rusland] naar Warschau, gelijk [voorheen] de Spaansche Prinsen naar Bayonne, te lokken, en zich dan van zijnen persoon meester te maken, waartoe narbonne [des Keizers Afgevaardigde] zekerlijk geene honigzoete taal en hoogklinkende beloften

{==402==} {>>pagina-aanduiding<<}
zou hebben gespaard. Doch de Russische Keizer wilde noch lauriston, noch narbonne zien, en zich dus aan nieuwe bespieding, aan nieuwe verraderijen blootstellen, of toch vreedzame betuigingen hooren, die door de sprekendste daden weêrlegd werden.’
Verwacht in een volgend deel het besluit van dit hoogstbelangrijk oorspronkelijk werk.





Verhaal van eene Ontdekkingreis, ondernomen in 1816, onder het opperbevel van Kapt. J. Hingston Tuckey, naar de Zaïre, gewoonlijk genoemd de Congo, eene rivier in Zuid-Afrika; gevolgd door het Journaal van Prof. Smith, en van eenige algemeene aanmerkingen wegens de inwoners enz. Naar het Engelsch. Met Platen. Iste Deel. Te Rotterdam, bij Arbon en Krap. 1820. In gr. 8vo. 360 Bl. f 4-16-:

Onder de talrijke Vertalingen, waarmede onze Letterkunde overstroomd wordt, en die ons door hare menigte wel eens tot eene late aankondiging noodzaken, verdient deze Reis onderscheiding, zoo wel door den inhoud, als door hare goede bewerking. Geheel Europa heeft met belangstelling het oog gevestigd op de onderneming der Britten, om den uitloop des Nigers, en den oorsprong der Zaïre, die men voor ééne en dezelfde rivier hield, te ontdekken. Twee wegen werden daartoe ingeslagen; de eene, om den Niger af-, de andere, om de Zaïre op te zeilen, ten einde dus elkander te ontmoeten. Dit vraagstuk is door den voorbeeldeloozen tegenspoed, welke die Expeditiën vervolgde, wel onopgelost gebleven; maar altijd moet men toch aan de kunde, het beleid en den moed der ondernemers eene welverdiende hulde betoonen. De overbrenging dezer Reis in onze taal was dus geheel niet overtollig, zelfs voor het gros der Lezers; hoewel men erkennen moet, dat eene menigte kleine zeevaart- en zelfs natuurhistorische bijzon-
{==403==} {>>pagina-aanduiding<<}
derheden door den gewonen Lezer gerustelijk kunnen, en ook wel zullen worden overgeslagen. Voor den Geleerde, en ook voor den Zeeman, zijn deze altijd van belang; en wij zien vooral, in het tweede Deel, met verlangen het Dagboek van Prof. smith te gemoet.
De Inleiding is meesterlijk gesteld. Zij bevat een overzigt van den staat onzer kennis ten aanzien van den loop der Nigers en der onderscheidene gevoelens nopens deszelfs uitloop, - van het doel der onderneming, den aard der ziekte, die haar verijdelde, en de voornaamste levensomstandigheden van de edele slagtoffers der wetenschap, die ook hier (gelijk zoo velen in het begin dezer Eeuw) bij de ontdekking van Afrika's binnenste zijn gevallen. Het overige des boeks bevat de Reis zelve tot over den grooten waterval, niet verre van den uitloop der Congo-rivier.
Drie gevoelens bestaan er voornamelijk, wegens den uitloop des Nigers. Sommigen, waaronder de doorluchtige rennell aan het hoofd staat, meenen, dat hij zich in een binnenmeer, of liever lage landstreek, te midden van Afrika (Wangara), als in een' zak uitstort, en hetzelve in den regentijd aanvult. Anderen, waaronder men genoegzaam alle inwoners des lands mag stellen, en wier denkbeelden ook door de uitmuntende Reizigers hornemann, burckhardt en bowdich niet onaannemelijk bevonden zijn, (schoon rennell en ook tuckey in deze Inleiding dezelve voor physiek onmogelijk houden) gelooven aan de vereeniging, op de eene of andere wijze, van park's Joliba, of onzen Niger, met den Nijl, bepaaldelijk met deszelfs westerärm, of de witte Rivier. De derde partij, eindelijk, (want wij spreken niet van eene der ontelbare Duitsche hypothesen, volgens welke zich de Niger in de baai van Benin zou ontlasten, die hier genoegzaam weêrlegd wordt) aan wier hoofd de onvergetelijke park staat, houdt het daarvoor, dat de Niger zich met de Zaïre, of de rivier van Congo, die 5 graden ten zuiden der linie in zee valt, vereenigt. En het was deze onderstelling, tot wier onderzoek eene

{==404==} {>>pagina-aanduiding<<}
der grootste en kostbaarste uitrustingen, immer door Engeland gedaan, op den 25 Februarij 1816 in zee stak. ‘Veelligt,’ zegt men op bl. 80 der Inleiding, ‘is het niet te veel gewaagd, te zeggen, dat er nimmer, noch in dit, noch in andere landen, eene ontdekkingsreis onder gunstiger voorteekenen, of met meer hoop op een goed gevolg, ondernomen is, dan die, welke de herkenning van de Zaïre ten doel had. De ijver en de bekwaamheid der personen, welke voor deze onderneming gekozen waren, de toebereidselen, die gemaakt werden, opdat hun niets, wat 'hun in hun onderzoek van nut kon zijn, ontbreken zou, de voorzorg voor de gezondheid der scheepslieden, alles scheen zich te vereenigen, om het welgelukken der onderneming te verzekeren. En ondertusschen was, ten gevolge van eene bijna onverklaarbare noodlottigheid, nimmer de uitkomst eener ontdekkingsreis ongelukkiger, dan deze.’ Eener noodlottigheid: want noch het gestel van vele der onderzoekers, zoo 't scheen reeds door menigvuldige reizen gehard, noch de aard van het luchtsgestel, hetwelk tuckey zelfs voor schoon en gunstig verklaart, scheen de sterfte van achttien personen in drie maanden (waaronder de Kapitein, de Luitenant en vier der Geleerden van de Expeditie) te moeten doen verwachten. Doch het schijnt eene besmettende koorts geweest te zijn, door vermoeijenis en hette veroorzaakt. Deze vier Geleerden waren ten deele zeer uitnemende menschen, wier verlies de droefheid van elken beminnaar der wetenschap opwekt. Prof. smith uit Noorwegen, een Kruidkundige, die reeds omtrent de Natuurlijke Geschiedenis van zijn Vaderland, van de Britsche en Kanarische Eilanden (welke laatste hij met den beroemden Geoloog von buch had bezocht) uitstekende verdiensten bezat,
was met die geestdrift voor de wetenschappen bezield, zonder welke men in dezelve nooit dan middelmatige vorderingen maakt. Hij bezweek reeds in den ouderdom van dertig jaren! - Nog merkwaardiger nogtans waren de levensomstandigheden van den Heer cranch, een' Engelschman van denzelf-
{==405==} {>>pagina-aanduiding<<}
den ouderdom, die zich uit den geringen stand van schoenmaker tot eenen grooten Natuuronderzoeker verhief, wiens bekwaamheden en verzamelingen zelfs de aandacht der opzieners van het Britsche Museum tot zich trokken. Ook hij kwam aan de Zaïre om 't leven. De verdiensten van tuckey, den Kapitein, en hawkey, den Luitenant der onderneming, (ook beiden overleden) worden mede geschetst. De eerste, een moedig en doorkundig zeeman, (ook in onze taal bezitten wij een werk van hem) moest 9, de tweede 11 jaren in Fransche gevangenschap verkwijnen; waarin de eerste ook van zijne vrouw gescheiden werd, en twee kinderen verloor. Naauwelijks aan zijn vaderland hergeven, verslond hem de moordende luchtstreek van Afrika.
Voor zulke verliezen zou het doel der onderneming, zelfs indien het bereikt ware, bijkans te duur gekocht zijn: en hoe gering kon nu de buit wezen, door de moedige slagtoffers in het veld der wetenschappen gemaakt! De Zaïre was zekerlijk weinig bekend. Behalve eenige belangrijke berigten, daarover door den Franschen Reiziger de grandpré medegedeeld, en die van den Engelschman maxwell, bezaten wij nog bijna niets over deze rivier, en Congo in 't algemeen, dan de oude berigten der Portugezen; vooral die van barros, welke, in weerwil van vele dwalingen, misvattingen en verouderde zaken, nog altijd voor de kennis van Afrika van zeer veel gewigts zijn. (Men vertaalt zoo vele nietsbeduidende geschriften: zou er niet iemand gevonden worden, die ons met de Decaden van barros, en daarmede met de wezenlijk bewonderenswaardige heldendaden der Portugezen in Oostindië, alware 't ook slechts bij uittreksel, bekend maakte?) Voor de kennis dezer rivier, en harer omstreken, aan het benedeneinde, is nu wel veel geschied; maar wij missen toch nog geheel de kennis aan hare hoogere streken. Ook bevat dit Deel meer zeevaartkundige, dan wel natuurkundige berigten. De zeden en gewoonten der inwoners zijn hier en daar ook ingevlochten; maar wij verwachten omtrent beide die onderwerpen nog meer van het tweede Deel, in het Journaal van Prof. smith, en de algemeene aanmerkingen, op den titel vermeld. Op den overtogt deden de Reizigers niet de Kanarische, maar de veel minder bekende Kaapverdische Eilanden aan, het verblijf van diepe ellende en kwijning. Tot het huis van den Generaal in de hoofdstad Porte Praye moe t men met eene ladder opklimmen;
het

{==406==} {>>pagina-aanduiding<<}
vertrek was geheel ruw, zonder eenige versieringen, dan slechte heiligen-prentjes. De Gouverneur was een onbeschaamde bedelaar. De hoofdstad bestaat uit drie rijen hutten, uit steenen en slijk te zamengesteld. De soldaten zien er uit als ellendige landloopers, in lompen gekleed; de geweren zijn zonder een' haan. Men vindt er niet of naauwelijks sporen van landbouw. Geen wonder! bij den Generaal zoo wel, als bij den Gouverneur, vond men ‘een hals dozijn dikke vette monniken aan afel met welgevulde aangezigten, welke niets minder dan onthouding aankondigden.’ Overal, waar de monniken tieren, vindt men niets dan armoede en verval. - Voor 't overige heerscht er in de vermelding van het klimaat der Kaapverdische Eilanden eene schijnbare tegenstrijdigheid tusschen de opgaven van Kapt. tuckey en Prof. smith. De eerste klaagt over de droogte van het eiland St. Jago, en zegt, dat alle de jaarplanten zoodanig verzengd waren, dat men ze tusschen de vingers tot stof kon wrijven, terwijl er geene boomen gevonden worden, dan enkele kwijnende dadelpalmen en mimosa's, en enkele heesters in de vlakten; de Natuuronderzoeker smith, daarentegen, zegt, dat zelfs in het drooge jaargetijde de lucht zeer vochtig is, terwijl de plantenwereld, schoon arm in keerkringsgewassen, zeer vele uit de zuidelijke landen onzer gematigde aardstreek vertoont. De reden hiervan ligt aan het onderscheiden standpunt, waaruit die opmerkingen gemaakt zijn. Tuckey beschouwde het land beneden, van den verschroeiden oever der zee; smith 3000 voet hooger, op de koelere bergen.
Van de Kaapverdische Eilanden, of liever van het passeren der linie af, werd de manschap zeer door tegenwind, tegenstroom en windstilte opgehouden, en zelfs de invaart in de Zaïre ging met zulke groote zwarigheden verzeld, ‘dat de Haaipunt aan die rivier hun verschrikkelijker was, dan de Kaap de Goede Hoop voorheen aan de eerste zeevaarders.’ (Bl. 252.) Nogtans maakte men verscheidene opmerkingen wegens de visschen en zeevogelen; waarbij dan toch menigmaal verveling de ziel binnensloop. Aan land gekomen, ontmoetten zij heidensche Negers, die niet begrijpen konden, hoe men zulk eenen togt kon doen, zonder oorlog of koophandel te bedoelen. Een ander (de Mafoek of tolbediende van Malemba) schold de Europeërs uit, omdat zij geen' slavenhandel dreven, zeide, dat hij overladen was met

{==407==} {>>pagina-aanduiding<<}
krijgsgevangenen, en die voor de helft der waarde zou willen geven. Allen, die te Malemba aan boord kwamen, waren bedekt met eene menigte fetiches (Afgoden), waartoe alles gading was, schelpen, horens, steenen, hout, lappen enz. ‘Wat het meest geacht scheen te zijn, was het been van een' aap, en zij hadden voor hetzelve even veel eerbied, als een goed Roomschgezinde voor het os sacrum van zijnen patroon. De voornaamste fetiche, die de Mafoek droeg, was eene gebeeldhouwde figuur, verbeeldende twee mannen in de alleronbetamelijkste houding, hangende aan een slangenvel. De gedaanten der gebeeldhouwde menschelijke figuren waren, in plaats van Negers te vertoonen, zoo als men denken zou, volkomene Egyptenaars, met haviksneuzen en hooge ontbloote voorhoofden.’ Deze plaats is zeer merkwaardig: zij bewijst, dat de Egyptische menschenvorm tot aan de tegenoverliggende kust van Afrika bekend is.
De Regeringsvorm is zonderling: onder den magtigen Koning van Congo zijn twee Onderkoningen, aan wederzijden des strooms; voorts bezitters van erfelijke leengoederen (Chenoe's); doch na den dood des bezitters valt het leen niet aan den zoon, maar aan den broeder of oom van moederszijde. Echter mag de Onderkoning, die de Chenoe's door het toezenden eener muts aanstelt, ook elken bloedverwant, naar verkiezing, benoemen. De Chenoe benoemt, op zijne beurt, de mindere ambtenaren. De vrouwen zijn volmaakt slavinnen; zij en de slaven nemen alleen den landbouw waar; zelfs Koningsdochters en Prinsessen moeten den grond bewerken. Het land is op sommige plaatsen zeer ruw, en door gemis van plantäarde op de rotsen onvruchtbaar; op andere komen koren en alle onze groenten voort. De huisselijke slaven worden niet of zelden verkocht; de handelslaven, daarentegen, uit krijgsgevangenen, gestolene kinderen of misdadigers bestaande, dienen meest tot den uitvoer naar Europa. In dit gedeelte van Afrika wordt de slavenhandel nu nog, na de openlijke afschaffing van denzelven door alle Natiën van Europa, behalve Portugal, op tienduizend menschen 's jaars gerekend, alleen naar de Portugesche bezittingen, (waarbij men dan nog die tallooze slagtoffers moet rekenen, die ter sluik, door Franschen, Spanjaarden, misschien wel Engelschen zelve, met te meer wreedheid, naar mate men dien ongeoorloofden handel meer bedekken moet, worden uitgevoerd.) De diefstal heeft bij de inboorlingen, althans omtrent Europeërs,

{==408==} {>>pagina-aanduiding<<}
genoegzaam geene plaats. De mannen kleeden zich, beneden aan den vloed, bijna geheel in Europesche kleeding, doch zoo zonderling en smakeloos zamengesteld, dat zij naar hansworsten gelijken.
De ondiepten en rotsen in de rivier beletteden niet alleen het schip en transportschip der Expeditie, maar zelfs de sloepen, dezelve verder dan den waterval van Yellala op te varen. Zij begaven zich toen aan land, waar de wegen zoo steil en hobbelig waren, dat dit waarschijnlijk aan verscheidene Reizigers die doodelijke vermoeidheid (bij de ongewone luchtstreek gevoegd) zal hebben op den hals gehaald, welke hun het leven kostte; gelijk wij dit in het volgende Deel in bijzonderheden zullen vernemen.
De vertaling is zeer goed, zonder taalfouten, en, tot likteekenen ingesloten, aan de eenmaal aangenomene spelling getrouw.





Redevoering van C.G.C. Reinwardt, over hetgeen het onderzoek van Indië tot uitbreiding der Natuurlijke Historie heeft toegebragt, gehouden den 3 Mei 1823, enz. Uit het Latijn vertaald door M. Siegenbeek. Te Amsterdam, bij J. van der Hey en Zoon. 1823. In gr. 8vo. 72 Bl. f :-18-:

De reis van een zoo bekwaam en ijverig natuuronderzoeker, als Professor reinwardt, naar Oostindië, was waarlijk een merkwaardig verschijnsel. Hetgeen men gedurende zijn verblijf aldaar, bij herhaling, van zijne togten en werkzaamheden hoorde, verhief de belangstelling al meer en meer; schoon de rampen, zijne verschillende bezendingen naar het vaderland treffende, de vreugde niet weinig temperden, en den angst, of wij hemzelven wel immer behouden zouden terugzien, in eene soort van doodelijk voorgevoel herschiepen. Te heugelijker was daarom echter zijne eindelijke wederkomst met eenen nieuwen schat, zijne reeds voorafgaande verheffing tot het Hoogleeraarsambt, in plaats van den grooten brugmans, zijn dadelijk en verwacht genot eindelijk van alles, wat geboortegrond en eigen haard den gelukkig teruggekomenen van den moeijelijksten en verdienstelijksten togt verkwikkelijks kan opleveren. En zoo ooit eene Akademische inwijdingsredevoering, deze verdiende spoedige

{==409==} {>>pagina-aanduiding<<}
uitgave, vertaling in de moederspraak en alle bedenkelijke aanprijzing - deze, waarin over het genoemde, en teffens over de vrucht der reize, over 's mans gevoel en denkwijze, na de volbrenging derzelve, zoo veel schoons en gepasts en belangrijks wordt gezegd.
Zekerlijk moeten wij ons beklagen, dezelve in het oorspronkelijke nog niet te hebben mogen zien. Want, in welke keurige bewoordingen de overzetting ook moge zijn bevat, men moet in het Latijn denken, om stijl en vorm niet stijf en onnatuurlijk te vinden. Hier en daar twijfelden wij zelfs aan de volkomene juistheid, met welke de zin zou zijn uitgedrukt. En wij gelooven den ongeletterden lezer aan onze zijde te zullen hebben, wanneer wij wenschen, dat de Hooggeleerde Vertaler een weinig meer vrijheids had gebruikt, om het Hollandsche kleed ook eene Hollandsche snede te geven.
Dit zal echter niet beletten, dat elk maar eenigzins bevoegde het stuk met vermaak leze, en met bewondering en liefde voor den schranderen steller worde ingenomen. Zijne nieuwe betrekking stelle zijne waarde, tot eer der Nederlandsche wetenschap en voornaamste Hoogeschole, in vollen dag!
Het achteraangevoegde vers is zeker niet onverdienstelijk, wanneer men in aanmerking neemt, dat hetzelve in eene vreemde taal vervaardigd en daarna uit dezelve is overgezet.




Lijkrede op Uilke Reitzes Dijkstra. Uitgesproken door J. Kuiper, op den 9 Maart 1823, in de Kerk der Doopsgezinden te Dantumawoude. Te Leeuwarden, bij J. Proost. In gr. 8vo. 25 Bl.

Onder de Predikanten van het Doopsgezinde Kerkgenootschap in ons Vaderland zijn er sommigen, die, in vorige tijden, uit het midden der broederen gekozen, en zonder eene andere aanstelling verkregen te hebben, den post van Leeraar in eene Gemeente bekleeden. Deze, hoewel verstoken van alle eigenlijk geleerde opleiding, onderscheiden zich veelal door een geoefend verstand en vele verworvene kundigheden; ja men telde voorheen, en men telt nog heden ten dage, meer dan éénen onder hen, aan wien de wijsgeerige en godgeleerde wetenschappen zaakrijke prijsverhandelingen en andere belangrijke bijdragen te danken hebben. Eenige weinigen derzulken vereenigen met het waarnemen

{==410==} {>>pagina-aanduiding<<}
van den predikdienst uit liefde, zonder belooning, eenig ander bedrijf; en, hoewel deze doorgaans minder wetenschappelijk gevormd zijn, zij winneu het echter wel eens in menschenkennis en in alles, wat tot de praktijk des levens behoort, van hunne overige Ambtsbroederen. Tot deze laatsten behoorde u.r. dijkstra, een man, in zijne Gemeente van Dantumawoude en in de omstreken, wegens zijne kunde en braafheid, algemeen geacht; weshalve hij ook in den vriendschappelijken omgang van mannen, als siegenbeek, koopmans en van teutem, deelde, tijdens derzelver verblijf in het naburige Dokkum.
Geen wonder derhalve, dat de Kerkeraad van die Gemeente, bij het overlijden van den waardigen man, besloot, deszelfs nagedachtenis door eene openbare Lijkrede te vieren. De Eerw. j. kuiper, die sedert eenige jaren de plaats van den opvolger des overledenen bekleedt, heeft die taak op eene loffelijke wijze verrigt met de rede, welke hij op het aanzoek van velen in het licht gegeven heeft. Het getuigenis omtrent barnabas: Hand. X:24a. Hij was een goed man, geeft den Leeraar aanleiding, om dijkstra als eenen man voor te stellen, van wien men deze loffpraak met regt mogt bezigen. Op eene gepaste voorafspraak en inleiding volgt eene teekening van het leven en het karakter van dijkstra. Wij voor ons gelooven niet, dat het ophangen van zulk een uitvoerig tafereel, als wij hier vinden, met den eigenlijken trant en toon van eene Lijkrede op eenen Predikant voor zijne Gemeente overeenkomt; hoewel wij gaarne erkennen, dat dit tafereel ons den waardigen man in de onderscheidene betrekkingen des levens van eene gunstige zijde doet kennen, terwijl het hem vereert, die hetzelve ontwierp. Er heerscht een hartelijke toon in het geheele stuk; de stijl is eenvoudig en duidelijk; doch daarom komt de apostrophe aan den Dood, op bl. 22, ons ook minder gepast voor.







Vier Brieven, gewisseld tusschen Mr. jacobus scheltema en jacobus koning, over de laatste tegenspraak van het regt van Haarlem op de uitvinding der Drukkunst. Te Haarlem, bij de Wed. A. Loosjes, Pz. 1823. In gr. 8vo. 37 Bl. f :-8-:

Korte Beschrijving der Boeken, dsor l.j. koster, te Haarlem, tusschen 1420 en 1440 gedrukt, enz, en bij gelegenheid van het Feest ten toon gesteld.

{==411==} {>>pagina-aanduiding<<}


Feestzang, bij de viering van het vierde Eeuwfeest der uitvinding van de Boekdrukkunst, te Haarlem. Door C. Loots, Ridder, enz. Te Amsterdam, bij J. van der Hey en Zoon. 1822. In gr. 8vo. 15 Bl. f :-5-8

XII Volks-liedekens, op bekende wijzen, ter vervrolijking van L.J. Kosters vierde Eeuw-feest; door Democriet. Te Haarlem, bij V. Loosjes. 1823. In kl. 8vo. f :-5-8

Wij voegen deze stukken bij elkander, omdat ze, hoe ongelijk ook in soort en trant, alle tot dezelfde belangrijke en heugelijke zaak betrekking hebben. Ja, het strekt ons tot een bijzonder vermaak, bij gelegenheid van dezelven, ongezocht te mogen terugkomen op het feest van licht en waarheid, zoo wel als van nationale eer, vóór weinige dagen te Haarlem gevierd. Recensent was zoo gelukkig hetzelve bij te wonen, en in het ruime genot en den voortreffelijken afloop, met zoo vele duizenden, te deelen. Het schoone weêr, de goede orde, de ware geestdrift der Haarlemmers, de vrolijke stemming van elkeen, bij de mededeeling aan onverwacht ontmoete vrienden of bekenden, uit alle oorden des lands, al meer en meer verhoogd, voldeden geheel aan den eisch eener herinnering, die met niets bijzonder onaangenaams (geene stroomen burgerbloeds, geene slagen, den vijandigen medemensch toegebragt) vermengd was. Vervolgens trad, voor eene talrijke en luisterende vergadering, de man op, algemeen als den eersten redenaar en schrijver van onzen tijd in dit land erkend, dubbel achtbaar om het vak, waaraan hij zijne zeldzame begaafdheden inzonderheid, zoo gelukkig, heeft toegewijd, en reeds de kroone der grijsheid dragende, terwijl nog jeugdig vuur en kracht uit alle zijne woorden spreken - hij trad op, en elks hart juichte die keuze te meer toe, omdat, volgens zijne eigene aanmerking, het feest zich als nationaal teekende door deze keus van den bewoner eener andere stad (den bevoegdsten, niet uit Haarlem, maar uit Nederland); ja elks hart kwam hem, als 't ware, te gemoet, en de uiterste stilte ving elk woord van zijne lippen op. Jammer is het, dat de keuze omtrent eenen dichter niet zoo gemakkelijk viel; jammer, dat er zelfs onaangenaamheden over dezelve tusschen hoogverdienstelijke mannen schijnen te zijn voorgevallen, waarschijnlijk, ja blijkbaar, op misverstand en welligt al te grooten ijver
van dezen of

{==412==} {>>pagina-aanduiding<<}
genen gegrond; jammer, eindelijk, dat de voortreffelijke zanger, die metderdaad optrad, omdat hij, misschien uit bescheidenheid, den toon te laag vatte, en het publiek, uit drift, te spoedig en te veel wilde hooren, voor een groot deel niet verstaan werd. Hetgeen echter tot ons kwam, en dit was niet weinig, scheen der gelegenheid ten volle waardig te zijn. Het is onze taak noch ons oogmerk, alles te beschrijven. Maar gewis aanschouwde elk het vuurwerk des avonds met weinig minder genoegen. Daar schitterde het licht in den stillen duister waarlijk als koster's kunst in den nacht der middeleeuwen. Daar kon alles en ieder deel als zinnebeeld van de helderheid en kracht en schoonheid verstrekken, met welke zich de wetenschappen van toen af verhieven en verspreidden. Ja, hoe veel leverde ook de openbare verlichting der huizen op, om den feesteling bij het blijdste gevoel te bewaren; hier de hartelijkheid van den Haarlemschen burger, dáár het vernuft, de wetenschap en kunst, hem, als den nakomeling van koster, nog zoo gunstig onderscheidende!
Het is intusschen onbetwistbaar, dat de hooge mate van zekerheid, met welke de eer der uitvinding van de drukkunst thans aan Haarlem wordt toegekend, wel den besten grond en het stevigste voedsel voor de algemeene feestvreugde opleverde. En het is daarom, dat wij, in de eerste plaats, verslag doen van de twee stukjes, onder No. 1 en 2 opgegeven. Bij het eerste worden de schrijvers vermeld, gewis twee der verdienstelijkste kenners onzer vaderlandsche oudheid en geschiedenis. Hoe veel koning in het bijzonder gedaan hebbe, om de bewuste zaak in het licht te stellen, weet elk. En dit laatste woord, door hem en zijnen vriend in het midden gebragt, om alle verdere, gegronde tegenspraak - niet zoo zeer af te snijden, als wel op het helderst te doen zien, dat dit reeds gedaan was, en slechts nog overvloediger, op meerderlei wijze zou te doen zijn - is een nieuw bewijs van de bedaardheid, met welke de Hollander te werk gaat, eer hij zich iets bijzonders, boven andere volken, toeëigent. Wij kunnen bij deze aanmerking niet nalaten te herdenken aan hetgeen boven geprezene redenaar zeide, aan den eenen kant van alle de bijzonderheden, welke de overlevering bij ons omtrent de eerste beginselen der kunst weet te vertellen, in tegenoverstelling van het naakte en duistere van dat verhaal in Duitschland, waar die zelfde kunst zoo maar op eens als eene bijna volwassene

{==413==} {>>pagina-aanduiding<<}
maagd te voorschijn trad, en aan den anderen kant, dat koster gewis alle de gevolgen en het gansche groote gewigt van zijne uitvinding zelf niet doorzag, maar slechts bedacht was op een winstgevend middel, om het kopiéren van allerlei geschriften gemakkelijk te maken. Deze stille winstberekening, gevoegd bij taai geduld en ijver, stemmen inderdaad geheel overeen met het volkskarakter, zoo men dan al meenen mogt, eene hoogere vlugt en stouter geest van uitvinding, die, als 't ware, op ééns licht in de duisternis ziet en spreekt, aan ons te moeten ontzeggen. Wij herhalen het dan, koning schijnt ons toe, de zaak voldongen te hebben; en wij bevelen deze brieven allen weetgierigen, niet min ernstig, dan zijne vroegere geschriften, aan.
No. 2 vermeenen wij van dezelfde hand te zijn voortgekomen. Het bestaat uit eene inleiding, eene korte en fraaije geschiedenis van de uitvinding, en eindelijk, als de hoofdzaak, het vermelde op den titel. Niet minder dan 24 nommers, bestaande I. uit Boeken, geheel met houtsneê-vormen gedrukt, II. Boeken, met losse gegotene letteren gedrukt, III. Bijzondere stukken, tot de geschiedenis der Boekdrukkunst behoorende, maken dien inhoud uit. Recensent zag ze mede ter genoemde plaatse, en kan zich alleen daarover beklagen, dat ruimte en tijd, deze twee noodzakelijke vereischten tot alle zinnelijke waarneming, bij al het gewoel der feestdrokte, moeijelijk waren te vinden, om de stukken zoo oplettend op- en waar te nemen. als zij gewis verdienden. Te wenschen schijnt het hem daarom inderdaad, dat eenmaal alle deze ligchamelijke bewijzen, ophelderingen en sieraden van de vroegste geschiedenis der boekdrukkunst voor altijd bij elkander gebragt, als een nationaal eigendom bewaard, en tot het meest algemeene nut gebezigd worden.
Hiermede van het prozaïsche gedeelte onzer stof scheidende, komen wij tot den Feestzang onder
No. 3. Dezelve wekte natuurlijk terstond eenig opzien. De voorrede, niet zonder scherpheid verslag doende van het provisioneel aanzoek, bij den dichter gedaan, om spreker, na van der palm, op het feest te zijn, daarna door niets bepaalds gevolgd, (zeker vreemd genoeg!) deed elk naar mate van zijne bijzondere geneigdheid over personen en zaken spreken. En ook het vers zal in dit verschil van opvatting ligt wel gedeeld hebben. Wij willen het niet ontkennen, haast meer kwaad dan goed kwam ons omtrent hetzelve te

{==414==} {>>pagina-aanduiding<<}
voren. Vooral over zekere duisterheid wordt vrij algemeen geklaagd. Het is ook zoo, bij eene eerste lezing verstaat men niet terstond alles, leest zelfs wel verkeerd, ja blijft op eene enkele plaats (b.v. bij het laatste couplet van bladz. 10) zelfs lang twijfelachtig, of het gezegde hier of daar op slaat. Zoo kwam ons ook wel eens eene uitdrukking min waardig en zelfs een beeld min gepast voor. Maar, bij nadere beschouwing, meenen wij te moeten oordeelen, dat deze berisping bij eene mondelinge voordragt (waarop door den dichter gerekend is) meest overal zou zijn weggevallen, en dat (zoo het schijnt) eene mate van overhaasting met de uitgave, waardoor nu eens een scheiteeken verkeerd geplaatst, dan een van verbinding achtergelaten is, en zoo ligt meer, ook het hare tot dit misverstand heeft bijgedragen. Althans, gelijk wij terstond veel fraais, veel oorspronkelijks, en loots bijna geheel alleen eigens, in het vers opmerkten, zoo zijn wij op den duur al meer en meer met hetzelve bevredigd geworden. En het moge dan waar zijn, wat hij zelf aanmerkt, dat zulk een vlugtig zaamgesteld stuk niet moet vergeleken worden met de keurlingen, die op gouden en zilveren kroonen bogen - ja het zij ook zoo, als anderen willen, dat juist de zucht, om zekeren lieden eens vinnig de waarheid te zeggen en in eene soort van twistgeding te treden, niet ten gunstigste op zijnen zang hebbe ingevloeid - er is toch eene vastheid en vruchtbaarheid van gedachten, bij volkomene vermijding van godsdienstig geschil of ergernis voor eenige zoodanige partij, in hetzelve op te merken, die het ligt vele andere achter zich zal doen laten. Gaarne eene proef willende geven, valt het ons moeijelijk eene keus te doen; de aanhef? de vergelijking met de sterrekunde, bl. 9? Verhef, o Spaarne! uw' stillen stroom, bl. 12? Neen, het volgende sta er!

Daarom, o Haarlem! beet zoo fel 
Het grimmig Spanje eens op uw muren, 
Daarom moest ge al zijn' wrok verduren, 
Uw wallen al den gloed der hel; 
Daarom uw dierbaarst bloed vergoten, 
U afgeperst den laatsten traan; 
Daarom, nabij waar eens de loten 
Diens booms zijn naar het zwerk geschoten, 
Klinkt schor de naam van Spanjaards laan. 

{==415==} {>>pagina-aanduiding<<}

Maar zag u eens die achtbre stoet, 
Wier schrift op half versleten bladren 
Wij nog zoo zorglijk zaam vergadren, 
Als paarlen uit den brand behoed: - 
Hoe zou die u, o Haarlem! loven! 
Homerus hief, op aller beê, 
Een' lofzang aan, die door uw hoven 
En breede bosschen drong naar boven, 
En alle zangers stemden meê. 
 
En ik zou, in de ziel ontroerd, 
Verbrijzeld, weenend, zwijgend, hooren; 
'k Zou door 't gevoel in mij herboren, 
Door blijden dank verrukt, vervoerd, 
Met tranen nog den boom bespatten, 
Waar koster 't eeuwig schrift uit sneed, 
Hem boven specerijhout schatten, 
En vaster hem met d'arm omvatten, 
Dan eens Apol den lauwer deed. 

No. 4 betreffende, het is een aardig liedeboekje, en op de meest bekende, meest populaire voizen, gelijk wij plagten te zeggen. Als het nu maar gezongen en onthouden wierd! Maar och, wij vreezen, dat het, in zekeren zin, te groot voor een servet en te klein voor een tafellaken zal bevonden worden; gelijk het maar al te veel met dergelijke soort van letterdingen gaat: de groote en geleerde, fatsoenlijke en beschaafde lieden zingen geene liedjes, en de anderen proeven er toch het fijne zoo niet van; zij hebben liever wat raars, wat nieuws, wat van St. Anna (respect voor de loffelijke uitzonderingen bij beiden). Ensin, wij durven onzen lezers het lieve, roode boekje wel aanprijzen. De drukpers, en het jaartal 1423, buiten op het omslag, doet deszelfs bestemming terstond kennen. En vrolijk, als de arme kinderen met de krentebrooden bij het feest zelve, mogen deze kleintjes van den ouden, goeden Democriet ons verslag besluiten!


{==416==} {>>pagina-aanduiding<<}

De Wegen des Noodlots. Naar het Hoogduitsch van August Lafontaine. Met Platen. Te Amsterdam, bij C.L. Schleijer. In gr. 8vo. 349 Bl. f 3-12-:

Men herkent, zoo dan al niet overal evenzeer den welbekenden schrijver, echter zijnen schrijftrant, en hier en daar herinnerden wij ons zeer duidelijk menigen trek uit zijne andere, vele romans, en in het bijzonder uit zijne Familie van Halden. Evenwel komt het ons voor, dat wij hier doorgaans minder het betere dan wel het mindere, van hetgeen ons in 's mans vroegere, ons bekende, geschriften beviel, wedervonden. Komt dit daar van daan, dat wij reeds van zijne romans te zeer verzadigd zijn? - of zouden wij hier niet den schrijver zelven, maar misschien eenen of anderen navolger van hem, onder zijnen naam, vinden, die hem dan de kunst wel eenigermate, maar echter niet volkomen, heeft afgezien? - Hoe dit zij, ook deze roman zal wel lezers hebben, die er smaak in vinden; en menige blik in het menschelijk hart gaf ook ons bij de lezing genoegen. - Voorts is liefde en trouw de schering en de inslag; het gaat ook hier avontuurlijk, zonderling en onwaarschijnlijk genoeg, en wij hadden nog al eenige moeite, om de personen en gebeurtenissen uiteen te houden. Nu, dit geeft dan bezigheid. Dat alle de zonderlinge gelieven in dit boek zeer brave menschen zijn, of zich van hunne fouten beteren, is waarlijk goed; en stijl en schrijftrant moeten behagen. De eerste periode in het werk wordt intusschen niet gesloten: ‘Drie dagen na zijne hymenaeën;’ hierop volgt een want, en wij wachten dan tot bladz. 34 te vergeefs, dat wij na die parenthese vernemen zullen, wat dan na die drie dagen gebeurd zij, en dat zich die aanhef aan iets sluiten zou. Wij ontvangen inmiddels berigt van eenen student, die een' zonderlingen vriend vond, die onverwacht wegraakt, waardoor de student, de Akademie moede, zeer toevallig een engel van een meisje vindt, en daarmede, maar zoo in eens en onverwacht, zonderling genoeg trouwt, en drie dagen daarna dan, van zijnen straks genoemden vriend, een kind ontvangt.
Eindelijk, en eerst laat, bekomt men dan van dit kind nader berigt. De vroegere en latere levensloop van gezegden vriend, die dan een groot vriend ook van het incognito is, komt nu, deels door

{==417==} {>>pagina-aanduiding<<}
verhalen, deels door brieven, aan den dag; dit vult het grootste gedeelte van het boek, en wij leeren daar zonderlinge menschen kennen, en zonderlinge ontmoetingen, b.v. een' braven man, die een meisje vraagt, en huwen wil, dat hij nimmer zag, alhoewel hij op eene andere verliefde, die hij schaakt, om haar te redden; en van dien en eenen anderen het rare huwelijk, waardoor, zonder dat de ouders dit merken, eene Freule eenen burger, en een Edelman eene schoolmeesters-dochter trouwt, hetgeen, zoo als dat in eenen roman geschieden kan, jaren aaneen geheim blijft. Nu, de paartjes zijn gelukkig! Van nog meer andere avonturen zwijgen wij. Genoeg, allen in dezen roman huwen naar hunnen zin, een paar trotsche, weinigbeteekenende deernen uitgezonderd, die echter ook naar haren zin gehuwd waren, maar de wegen des noodlots hard noemden, ofschoon die te haren aanzien slechts regtvaardig waren.
Noodlot! noodlot! dat bevalt ons toch niet regt; maar die naam is nu eenmaal in de mode, en de mode dwingt men niet. De roman heeft gewis eene goede zedelijke bedoeling; en evenwel vreezen wij, dat nu en dan eene mengeling van hetgeen waar en onwaar is bij dezen of genen wel eens onheil kan stichten; b.v. ‘Ik wil zeggen, dat het ongeluk, groot of klein, tot het menschelijk leven zoo goed behoort als het geluk, en dat God wèl gedaan heeft met uit onze aarde een groot rasphuis te maken, in hetwelk de honger onze tuchtmeester is, met het ongeluk. Want ik begrijp toch, dat wij met ons vieren hier, die niet tot de slechtste menschen behooren, meer verstand en nadenken gebruiken, om ons dragelijk gelukkig te maken, dan een boer in een van de huizen ginds, wiens dag in arbeid en slaap, eten en rusten verdeeld is tot aan zijn' dood, aan welken hij geen' tijd heeft te denken. Wij zien altijd op tot iets, dat wij niet weten te noemen, naar de eeuwigheid, van welke wij niets weten, gelijk de vorst, die bij zijn kasteel een' toren bouwen liet, om in zijne hoofdstad te zien. Het Vosgesische gebergte lag er tusschen, gelijk tusschen ons en de eeuwigheid het donkere, vreesselijke, ondoorzigtige graf. Het zien daarheen en daarachter is vreesselijk, ofschoon ik even zoo min altoos leven wilde. Moet gij niet bekennen, dat het ongeluk, hetwelk den mensch tot den arbeid dwingt, het graf en de donkere eeuwigheid het best doet vergeten?’


{==418==} {>>pagina-aanduiding<<}

Merkwaardigheden uit het Leven van Hardy Vaux, een tweemaal naar Botanybaai gebannen Misdadiger. Uit het Engelsch, naar de Hoogduitsche Vertaling. II Deelen. Te Amsterdam, bij de Wed. G.A. Diederichs en Zoon. 1821-22. In 8vo. Te zamen 537 Bl. f 3-12-:

Dat de vertaler honger had, moeten wij hem vergeven; dat hij, daar hij niet stelen mogt, iets te verdienen opzocht, moeten wij prijzen. Maar of de vertaling van dit, ter opleiding van spitsboeven zeer geschikte, stuk beter dan stelen zij? ziedaar eene vraag, die, bij schier elke bladzijde, onwillekeurig zich aan ons opdrong.

Geschenk, uit Christelijke liefde, aan Jongelingen en Jongedochters tot raad en leering voor hun geheele leven. Naar het Hoogduitsch van G.H. Rosenmuller, Predikant te Oelzschau bij Leipzig. Te Zaltboemel, bij J. Noman. 1822. In gr. 8vo. 208 Bl. f 2-4-:

Dit is een zeer goed, godsdienstig, christelijk boek, dat wij allen jongelingen en jongedochters in handen wenschen. Het loopt de zedeleer, met aanwijzing van de voornaamste punten, waar jonge lieden op te letten hebben, door, in 24 afdeelingen. De stijl is hartelijk, vrij van alle gezwollenheid, zaakrijk; maar niet van droogheid vrij te pleiten.

Ida van Falkenstein. Oorspronkelijk Tooneelspel. Te Groningen, bij J. Oomkens. In kl. 8vo. 103 Bl. f :-8-:

Eene jeugdige, schoone, brave vrouw is de heldin van het stuk, waarvan de schrijver de kunst vrij wel verstaat, om, van den aanvang af aan, de hartelijkste belangstelling voor de schoone in te boezemen, en, tot aan het einde toe, den lezer voor haar in onzekerheid en angst te houden, daar zij telkens in doodsgevaar is. Eindelijk, echter, is hare eer en haar leven gered. Het karakter van eenen hier voorkomenden booswicht is wat overdreven; ook konden wij nog andere aanmerkingen maken; dan, wij houden ons daar gaarne van terug; het stuk, zegt de titel, is oorspronkelijk, en het komt ons voor, dat de steller wel aanmoediging waardig is.


{==419==} {>>pagina-aanduiding<<}

De Amerikaan. Blijspel. Oorspronkelijk in het Italiaansch geschreven door Federici, en naar de Hoogduitsche bewerking van Vogel vertaald. Te Groningen, bij J. Oomkens. In kl. 8vo. 150 Bl. f :-11-:

Zonder lagchen wordt dit stuk opgevoerd noch gelezen. Het stelt eenen gierigen schraper in het regte licht; brengt hem in aanraking met zeer brave en edele menschen, die hem meesterlijk doen uitkomen in al zijne verachtelijkheid. De zonderlinge Amerikaan behoort tot de braven. Hij krijgt een aardig vrouwtje, in stede van des gierigaards dochter, die hij even als eene koopmans-baal had willen ontbieden; de man is regt koddig, zoo ook zijn meisje. De andere wordt ook, mede door hem, aan haren braven minnaar geholpen. In meer dan één opzigt kon men het stuk in waarschijnlijkheid doen winnen; b.v. de koopmans-commissie kon, als eenige maanden vooraf gekomen, verhaald worden; dan behoefde de man niet op denzelfden dag te arriveren met zijnen brief, enz.






Antikritiek.

Aan de Heer j.w. ijntem. Gelieft zo goed te wesen, dit onderstaanden in het volgend Noemer van uwen Letter Oefening te plaatzen, waarmede Gij Mij zeer zult verpligte.

Aan den beoordeeler van het werk, getiteld, Den Aartsvader Jacob, en het Regentschap van Joseph, in Egipten.

1. 
 
Gij vitter in den Hoogsten Graat, 
U vitterij die kend geen maat, 
Hoe! wil Gij 't al bedillen, 
Moet een die wijnig heeft geleerd, 
Geheel door U zijn overheerd, 
Zig van U laten villen. 
Neen vitter neen, om U alleen, 
Zou 'k Mij te waardig achten, 
In Dothans Kuil, zou ik zoo'n Uil, 
Voor Euwig doen vernagten. 

{==420==} {>>pagina-aanduiding<<}

2. 
 
Wat hoeft dit Boek door U Gezift, 
Daar ik met dit eenvoudig Schrift, 
Mijn Eigen wil vermaken, 
En ook voor Mijn's Gelijk met een, 
Maar niet dat Gij met trotsche ree'n, 
U Gal op mij zou braaken. 
Neen vitters baas, Het is geen aas, 
Voor U om op te Aasen. 
't Gaat U niet aan, 't is slegt gedaan 
Om zoo op mij te rasen. 
 
3. 
 
Ik die het meest voor mijn vertier, 
Bragt Jacobs Leven op Papier, 
En Meld ook Josephs Leven, 
Zou Gij dan met een trotsche moed, 
Dit werk vertrappen met de voet, 
Door Mij met Lust beschreven. 
'T is mij tot Last, Dat zoo een kwast, 
Komt over Mij bedillen, 
Had 'k dat Gedagt, 'k Had mij Gewagt, 
Mijn tijd zoo te verspillen. 
 
4. 
 
Maar of ik denk 't is tog te laat, 
Dus stoor ik mij niet aan U Praat, 
't Geeft Mij vermaak te schrijven, 
En of Gij dan U tijd verspild, 
Met dat Gij dit mijn werk bedild, 
Het moet Geschreven blijven. 
Dus of Gij raasd, En of Gij blaasd, 
Ik wil er niet om Geven, 
't Eenvoudig stuk, Is nu in druk, 
Geschreven blijft Geschreven. 
 
a.d. jong. 
Breukelen, 
7 Julij 1823. 








{==421==} {>>pagina-aanduiding<<}

Boekbeschouwing.

Bijbeloefening over de Handelingen der Apostelen; of vroegste Geschiedenis der Christelijke Kerk, naar het tweede Boek van Lucas. Door Jan van Eyk, in leven Predikant te Loosduinen. Voorafgegaan van eene korte Levensbeschrijving van denzelven, medegedeeld door Do. R.P. van de Kasteele. Te Amsterdam, bij A.B. Saakes. 1822. In gr. 8vo. XXVIII en 144 Bl. f 1-10-:

Bijbeloefeningen over den Brief van Paulus aan de Filippensen. Door H.W.C.A. Visser. Predikant te IJsbrechtum. Te Sneck, bij F. Holtkamp. 1822. In gr. 8vo. 219 Bl. f 1-16-:

Proeve van Bijbeloefeningen over Jo. IX, voor eenvoudige Christenen; met eene hartelijke toespraak aan negentien mijner Leerlingen en aan de Gemeente bij derzelver bevestiging tot Ledematen. Door een oud Leeraar der Hervormde Christelijke Gemeente. Te Rotterdam, bij A. May van Vollenhoven. 1823. In gr. 8vo. 95 Bl. f :-15-:

Sinds de Synode der Hervormden de Leeraren tot het houden van Bijbeloefeningen opwekte, is dit woord zeer in de mode en zwang, en het wordt op veelsoortige voorstellen en geschriften toegepast. Wat die Synode onder deze benaming bedoeld hebbe, is, ook na de inlichtingen door Professor heringa, niet volkomen duidelijk; het is ons intusschen vrij onverschillig, indien maar, hetgeen men onder dien naam het publiek aanbiedt, goed en nuttig is. De hier boven genoemde stukken hee en alle Bijbeloefeningen; zij zijn van verschillenden vorm.
1. Nu wijlen de Eerw. van eyk is, ook door zijne vele geschriften, als een ijverig en regtschapen Evangelie-
{==422==} {>>pagina-aanduiding<<}
dienaar bekend, en deze zijne Bijbeloefening is voor zijne hoogachters en vrienden eene waardige nalatenschap. Deze laatste arbeid van den voortreffelijken man draagt (zeggen wij met zijnen Lofredenaar) het kenmerk van een opgeklaard hoofd en een warm godvruchtig hart. Oorspronkelijk werden de Handelingen der Apostelen door van eyk in Leerredenen voor zijne gemeente behandeld; en dit werkje behield, hoewel niet geheel, toch wel iets van den vorm daarvan. Het doel van dezelve was eene duidelijke voordragt van de vroege geschiedenis der Christenkerk. Eene korte Inleiding wijst de grondlegging dezer Kerk aan; dan wordt aangetoond: I. wat 's Heilands Afgezanten gedaan hebben ter stichting en uitbreiding der Kerk; 1) hunne reizen, 2) prediking, 3) wonderwerken, 4) en herderlijke zorg; - II. de tegenstand, dien de Apostelen ontmoet hebben; - III. Goddelijke tusschenkomst en medewerking; - IV. eindelijk de uitwerking van de prediking der Apostelen. Alles wordt met veel naauwkeurigheids aangewezen en ontwikkeld, en hier en daar ontmoet men oordeelkundige en duidelijke wenken. Voorts zijn achter ieder stuk, ter beoefening, heilzame en regt stichtelijke vermaningen en opwekkingen gevoegd. Onder aan den voet der bladzijden zijn de plaatsen in het boek der Handelingen genoemd, die alles, wat in den tekst gezegd wordt, aanwijzen en bevestigen. Wij verklaren dus gerust, dat niemand zich des aankoops dezer Bijbeloefening over de Handelingen beklagen zal. - De levensbeschrijving, die wij straks eene lofrede noemden, is echter onopgesmukt; zij doet den steller eer aan, en behelst niets dan tastbaar welverdienden lof.
2. Op eene andere wijze geeft ons de Eerw. visser zijne Bijbeloefeningen in handen, die ook wel uit gehoudene Leerredenen ontstonden, maar nu in eenen meer doorloopenden vorm door hem bearbeid zijn. Hij schikt deze uitgave van hetgeen hij bij zijne vroegere en tegenwoordige gemeente gepredikt had tot een bewijs van aandenken en voortdurende liefde, en geeft dit werk na volbragten vijfentwintigjarigen predikdienst in het licht. Zoo

{==423==} {>>pagina-aanduiding<<}
ontvangt dan nu het publiek, nevens den tekst der gewone overzetting, eene zeer goede en duidelijke omschrij ving, waarin de oorspronkelijke uitdrukking van den grondtekst kenbaar is; en aan den voet der bladzijden vinden wij regt verstandige en Christelijke redeneringen, ter opheldering en bevestiging. Ook het toepasselijk gedeelte der Leerredenen is bij deze omwerking niet verloren gegaan, maar achter iedere afdeeling (deze zijn negen in getal) is het daartoe strekkende gevoegd. - In houd en vorm zijn geheel van dien aard, dat wij geenszins twijfelen, of de Eerw. visser vindt bij iederen bevoegden beoordeelaar goedkeuring en lof, en zal, door dezen zijnen arbeid, menig Christelijk huisgezin bij uitnemendheid leeren en stichten.
3. De Proeve van Bijbeloefeningen van den ouden ongenoemden Leeraar bestaat in drie stichtelijke Leerredenen, in welke de geschiedenis wordt nagegaan, en tusschen de verklaring toepasselijke aanmerkingen worden ingevlochten. Wij gunnen ook aan deze Leerredenen den naam van Bijbeloefeningen, en twijfelen geenszins, of dezelve zijn met nut gehoord. ‘Voor geleerden,’ zegt het Voorberigt, ‘komen deze bladen niet in het licht; maar voor eenvoudige Christenen, vooral ten platten lande, die het Evangelie in zoo verre kennen, dat zij met een kinderlijk hart in jezus gelooven, op Hem vertrouwen, en van Hem den weg der zaligheid willen leeren; - voor hen, die noodig hebben, dagelijks in de leer bevestigd, in dat geloof versterkt, en in die gezindheid overvloediger te worden, ten einde hun godsdienstig gevoel, redelijk geleid, aan den geest van het Evangelie beantwoorde.’ Dit publiek is, vertrouwen wij, in ons vaderland talrijk; en wij mogen ons verblijden, als deze Leerredenen bij zoodanig publiek gezocht en gelezen worden. - De toespraak op den laatsten avond van het jaar 1821, uit josua XXIV:15a, verdient bij uitnemendheid den naam van hartelijk. - De oude Leeraar stichte nog lang bij zijne gemeente zeer veel goeds! Het blijkt, uit zijne inachtneming der latere Synodale

{==424==} {>>pagina-aanduiding<<}
raadgevingen en wenken, en uit het veel en doelmatig gebruik, hetwelk hij van de Evangelische Gezangen maakt, dat hij het nieuwe geenszins, omdat het nieuw is, veracht, maar gaarne medewerkt tot alles, waarin hij voor de gemeente nut ziet. Ook in dit opzigt verdient hij alzoo grootelijks onze achting.




Ter beoefening aangewende Vertoogen over het achtste Hoofdstuk van den Brief van Apostel Paulus aan de Christenen te Rome: door R. Speelman. Te Z. Boemel, bij J. Noman. 1823. In gr. 8vo. XXIV en 456 Bl. f 3-12-:

De Schrijver bidt aan elk vergiffenis, en een ootmoedig, bedachtzaam en bescheiden hart toe, die zich stoot aan zijnen naam, om gewigtige redenen voor dit zwaarlijvig boekdeel geplaatst. Naar die redenen laat hij ons gissen, Lezer! Tot aanbeveling des werks is de naam van speelman wel niet geschikt; en, schoon waarheid altijd waarheid is, al predikte haar de Duivel, is de ergernis, die men niet wegneemt, te voeden wel niet wijs of vroom gehandeld. Om zijns oogmerks wille, had speelman beter gedaan, wanneer hij zijn' naam had verzwegen; want, in welke handen nu of in volgende tijden 's mans werk ook kome door dien naam, (zie bl. IX, XVII) die zich aan dien naam stooten, laten het zeker ongelezen; waarbij zij echter niets verliezen. De man wil niets van of voor zichzelven zeggen; waarom dan aanstoot gegeven, en het volgende ook niet maar weggelaten? ‘Menigmaal vertroost mij de Heer - ook daarmede, dat zijn geest, de geest der genade er wel raad toe weet, en er ook genadig genoeg toe is, om door, in zijne alvermogende hand gepaste middelen, alle bederf in ons onder te brengen.’
Speelman was, weleer, waardig, althans geacht Leeraar in het Gereformeerd Kerkgenootschap, die ook als Schrijver over de Onmagt eenige vermaardheid ver-
{==425==} {>>pagina-aanduiding<<}
wierf, gelijk mede door een boekje voor de Nederlandsche Jongelingschap, waarvan de beoordeeling in dit Tijdschrift (voor 1814. No. 6) hem aanleiding gaf tot een' uitval op de Maatschappij Tot Nut van 't Algemeen, (zie Rec. o.d. Rec. VII. No. 7.) De steller van dit verslag was reeds bezig met dien uitval te beantwoorden, uit hoofde des invloeds, welken speelman had door den reuk zijner regtzinnigheid en vroomheid, toen de man gemeente en bediening verliet, en sedert berucht bleef door de hem nagegane beschuldiging van Paederestie. Is het wonder, dat men zich aan zijn' naam stoot, en onvoldaan is met zijne betuiging: ‘de redenen, waarom ik mijn' naam niet verberg, zijn gewigtig, maar ik wil van en voor mijzelven niets zeggen;’ terwijl intusschen de man van dien naam, in de ernstigste taal der gemoedelijkheid, zich over de praktijk der Godzaligheid laat hooren? De Recensent schreef dit niet onbedacht neder, en zal zich verblijden, had hij hierdoor aanleiding gegeven, dat speelman zoo eens van en voor zichzelven schreef, dat de door hem gegevene ergernis althans beter werd weggenomen, dan door deze Vertoogen geschieden kan. Tot zoo lang houde hij zijn' naam liever verborgen, dan dat anderen zich stooten, al wilde hij over elk der 192 Kerkgezangen eene Commentarie schrijven, daar hij toch schijnt te moeten schrijven, zoo als wij er eene over het 37ste Gezang kennen, (die het leest, merke daarop!) door sommigen aan een' man van groote kunde en godsvrucht, (Rec. o.d. Rec. X. No. 3.) door anderen aan speelman toegeschreven.
Het schijnt, dat de voormalige Prediker over deze vervolgstof heeft geoefend, zoo als men dat noemt. De drieentwintig Vertoogen eindigen met Amen, somtijds nog een Halleluja er bij, waarop telkens eene opwekking tot het gezang en een gebed volgt, bij hetwelk men aan Matth. VI:7 maar niet denken moet. Deze Vertoogen, met welke speelman niet weinig is ingenomen, blijkens het Voorberigt, waarin bij zoo wat uitweidt over uitlegkundige vrijheid en de noodzakelijkheid der van hem

{==426==} {>>pagina-aanduiding<<}
gevolgde manier van voordragt, uit te lezen, was den Recensent onmogelijk, en scheen hem een onverantwoordelijk tijdverlies toe. Zie hier echter een en ander proefje:
Bl. 60. ‘Het is wat anders het vleesch nog in zich te voelen werken, ja zelfs onder de wet der zonde gevangen genomen, en als een met tegenzin medegaande slaaf te worden weggevoerd, en wat anders het vleesch zorgeloos in zich te zien heerschen.’ Recensent dacht, dat dit verschil niet zoo wijd is, en speelman immers ook, die bl. 75 schrijft: ‘Welke zullen deszelfs uitwerkselen zijn (die van het bedenken des vleesches) bij hen, die - als slaven van het vleesch de eeuwigheid in reden?’
Bl. 342. ‘Gij kunt geroepen worden tot het ondergaan van haat, smaad en verachting, omdat gij, zoo als men het noemt, een fijne zijt, ezv. ook kan het u verordineerd zijn, om, door vele kastijdingen en dikwijls treffende tuchtigingen, aan de zonde, mogelijk wel aan uwe bijzondere en nabijliggende zonde ontwend te worden, terwijl anderen, zelfs Godvruchtigen van u zeggen: hij heeft geen heil bij God.’
Bl. 379. ‘Al hadt ge u in de snoodste zonden verloopen, en dat gedaan tegen eene menigte van overtuigingen, ja tegen de teederste verpligtingen; al hadt gij het jaren lang daarin volgehouden, en al ware daaronder het bederf der zonde bij u zoo diep ingekankerd, en dermate door uw geheele wezen heen doorgedrongen, dat men eerder eene moorenhuid zoude blankmaken, en eens luipaards vlekken wegnemen zoude, dan dat zulk een verouderd bederd in u zou kunnen te ondergebragt worden, er zoude nog niet ééne reden bestaan, waarom gij u niet in die Goddelijke liefde en ontferming zoudt insluiten, ezv.’ - Zoete vertroostingen, voor hen, die zoo gaarne uit bevinding spreken en hooren spreken! Hier hebben zij hunnen man. o! Zij kunnen er zich zoo bij neêrleggen!
Maar reeds genoeg. Schristverklaring wacht men hier zoo zeer niet. In eenige aanmerkingen over sommige ge-
{==427==} {>>pagina-aanduiding<<}
zegden in dit achtste Hoofdstuk treft men die echter aan, maar, hoewel niet altijd verwerpelijk, weinig beantwoordende aan de verwachtingen, die de nederige man (Voorb. bl. VI) ons inboezemt, als hij ons zegt, alle hem mogelijke hulpmiddelen gebruikt te hebben, om de meening van den Apostel regt te verstaan, zonder iemand slaafachtig te volgen of na te schrijven, en dat hij getracht heeft ons geen oppervlakkig en onbekookt geschrijf in handen te geven. Recensent vond hier en daar wel iets, dat opmerking verdient, en van de waarheid van speelman's betuiging blijken geeft; maar dat op zijn begrip van des Apostels meening zijn systema en zijn subjective smaak meer invloeds hadden, dan gene op dezen, is duidelijk. Voor de lezers van dit boek zijn ook die nadere aanmerkingen grootstendeels zoo zeer te veel, als ze te weinig behelzen zouden voor anderen. Maar, wat is dat? Speelman is dan zeer tegen de citatiënjagt, omdat dezelve of den lust verraadt, om zeer groote belezenheid te vertoonen, of hunkering, om door het gezag van anderen den lezer voorin te nemen, en van beiden is de man zeer afkeerig. (VI.) Maar - wat heeft dan die omslagtige noot te beduiden, aan den voet van bl. 154-160 zoo bijster klein en digt gedrukt, ter wederlegging (anno 1823!) van het begrip, dat Jezus zijne bergrede hield, en dus ook zijn voorschrift tot het gebed gaf aan hen, van welke hij vooronderstelde, dat zij waarlijk reeds geloovigen en aanvankelijk bekeerden waren, en welke noot eindelijk nog heenwijst naar het Letterk. Mag., dat is naar speelman zelven? Wat, die sopperige aanteekening, bl. 236-238, over het op het hart brengen van Bijbelplaatsen door den H. Geest, waarbij de Leeraars van den Godsdienst nog eene pastorale les ontvangen?
Wat, dat Hebreeuwsch en Grieksch, dat hier en daar wonderlijk uitkijkt met Hollandsche letters? En hoe zullen dat toch die luidjes, die deze Vertoogen gebruiken, uitspreken, b.v. bl. 213 het woord Phanerhoein?
Nog een woord over de gebeden. Zoo dikwijls de man betuigingen van goede voornemens in dezelve hoort, ko-
{==428==} {>>pagina-aanduiding<<}
men ze hem voor als een pligtplegend vleijen met den mond; ‘men zal dus,’ zegt hij, ‘in de, door mij geleverde, (!) gebeden, zulke fraaije pligtplegingen niet vinden.’ Nu, dat kan wel waar zijn; die gading heeft, zie de gansche leverancie na! - maar, dat gedurig wederkeerend ‘o! och! ei! ach! ja, maar, neen,’ dat praten, redeneren, opperen en oplossen van tegenwerpingen aan God is ook zoo heel fraai niet. Het boek valt ons, hier, open bl. 386: ‘o Vadet! wanneer wij ons, in benaauwheden, als gansch ontblooten, voor u nederbogen, dan wendet gij u tot ons gebed, ezv.’ Bl. 387. ‘Honderdmaal is het ook ons ernstig voornemen, om u welbehagelijk te zijn, maar gij weet, wij kunnen daarin zonder uwe hulp, zonder den invloed, en krachtdadigen bijstand van uwen Geest niet slagen; dit heeft de ondervinding ons reeds lang en menigmaal geleerd.’ Derhalve, men zegge wat men wil, maar - de schuld wordt op God geworpen. Neen, speelman! de ondervinding heeft ons geleerd, dat wij Gode onbehagelijk zijn, wanneer wij den Heer door zijnen Geest niet in ons laten werken. Bl. 273 lezen we: ‘Wij, die dit schrijven, (nos poma natamus!) verkeeren thans in veel lijden, en onder de ervaring van menigvuldige zwakheden, maar het is ons eene zeer groote vertroosting, dat wij, wanneer wij ooit geroepen worden, om lijdenden te vertroosten, zwakken te ondersteunen, en hulpeloozen te helpen, en we kwamen daartoe nog al dikwijls in gelegenheid, wij omtrent hen nooit met koude ongevoeligheid, nooit met meesterachtige hardheid, maar met innig medegevoel en liefderlijke hulpvaar digheid zijn werkzaam geweest.’ 't Is zeker veel, dat men een
hulpeloozen kan helpen; maar toch zij, die door hunne heilige ambtsbediening geroepen worden tot der lijdenden en stervenden hulpe, en zich in die betrekking zoo vaak verlegen bevinden, zullen met speelman's gave des gebeds wel niet meer kunnen uitregten, dan met hunne voorzigtigheid en menschenliefde, althans niet tot eigen genoegen,

{==429==} {>>pagina-aanduiding<<}
zij het dan al, dat een ander zich met den kranken troost behelpe, die hem hier wordt voorgeteemd.
Doch, scheide van dit boek de beoordeelaar, die, dacht hij niet aan den vloed der aan te kondigen geschriften, nog wel eens praten wilde over speelman's verklaring van het zuchtend schepsel, en de regt stichtelijke anekdote, bl. 313 medegedeeld; maar de lezer mag niet langer worden opgehouden. Alleen nog dit: het werk krielt van drukfeilen, van welke speelman zelf 25 malen kwalen opmerkt, dat, verholpen, in kwaden verandert; en het werk is opgedragen aan 's mans kinderen met een rijm, zoo als de poëzij in de Boekzaal der geleerde Wereld er meestal uitziet.
Recensent houdt dit geschrijf niet alleen voor onnoodig, maar voor onleesbaar ook voor allen, die zoo wel op verstandige stichting des gemoeds aanspraak mogen maken, als hij dat voor zichzelven vrijmoedig doet, wien de waterige stijl en het vrome gewawel van den Ex-Dominé erg heeft verveeld en gehinderd, en die hem, zoo hij eens, en welke soort van aanmerkingen hij op dit verslag maken mogt, bij dezen het laatste woord schenkt.




J.C. Swijghuisen Groenewoud, Oratio de sanguinis, quae vocatur, vindicta Arabibus maxime propria. Groning. 1822. 4to. 18 pag.

Het is overbekend, dat de Oosterlingen, in het algemeen, zeer wraakzuchtig zijn. Hoe bekend het echter zijn moge, leverde het eene gepaste stof voor den Hoogleeraar groenewoud, toen hij den post van Rector aan de Illustre School te Franeker nederleide. Trouwens, het is niet mogelijk, altijd iets geheel nieuws te vinden tot het onderwerp van eene Latijnsche redevoering, welke men geroepen is te houden. De wraakzucht, als den Arabieren vooral eigen, is, op zichzelve, gansch geene onbelangrijke stof; en, welke stof men ook kieze, het komt vooral op de wijze van behandeling aan. Deze nu

{==430==} {>>pagina-aanduiding<<}
is, in de onderhavige redevoering, zoodanig, dat dezelve zich met genoegen laat lezen, en eenen man, in zijn Oostersch vak bedreven, aanduidt, die over zijne stof veel meer had kunnen zeggen, indien hij niet de kortheid had willen en moeten betrachten.
De redenaar begint, met weinige woorden te bepalen, welke Arabieren hij op het oog hebbe, en van welke wraakzucht hij spreken wil. Hij beschouwt hier alleen de woestijnbewoners, die hun karakter het onveranderlijkst bewaard hebben; en door de hun eigene wraakzucht verstaat hij die allergeweldigste aandoening en drift, waardoor de Arabieren steeds geneigd waren, om ten spoedigste alle onregt, en vooral een' moord, hunner familie aangedaan, of, zoo als zij het noemen, het bloed hunner naastbestaanden, te wreken. De Arabieren, dan, rekenen niets voortreffelijker, waardiger, roemrijker, dan zoodanige wraakzucht. Zij noemen zich allergelukkigst, wanneer zij den pligt daarvan kunnen uitoefenen, en allerongelukkigst, wannneer hun de gelegenheid daartoe ontbreekt. Vanhier dan, dat hunne Dichters dikwerf de wraakzucht bezingen: zoodat deze bij alle gelegenheden genoeg doen zien, dat, hoezeer zij een' hoogen prijs stellen op het zwervend herdersleven, op de matigheid, op de trouwheid, op de edelmoedigste dienstvaardigheid en op de gastvrijheid, zij echter het allermeeste de heldhaftigheid, met wraakzucht gepaard, verheffen. Deze drift is bij de Arabieren zoo diep geworteld, dat, hoe zeer Mohammed zich daartegen verzet hebbe, hij tegen dezelve niets vermogt heeft. Deze wraakzucht vindt men ook wel bij andere onbeschaafde volken, maar nergens in dien hoogen graad als bij de Arabieren. De oude Hebreërs, schoon, zeer natuurlijk, veel met hen gemeen hebbende, en ook tot wraakzucht zeer geneigd, toonden echter, over het algemeen, daarin dien zelfden roem niet te stellen als de Arabieren, en hunne Dichters prijzen de wraakoefening niet evenzeer aan. De reden hiervan is niet alleen, dat de omzwervende Arabieren nog in een' onbeschaafden en, als 't ware, kinderlijken toestand zijn,

{==431==} {>>pagina-aanduiding<<}
maar bestaat voornamelijk in hunne nomadische en vrije leefwijze, en gedeeltelijk ook in den roem der wraakzucht, door hunne Dichters met ijver bezongen; en dit wordt door plaatsen, uit Dichters, genoegzaam in het licht geplaatst.
De redevoering wordt besloten met het vermelden van al hetgeen tot de plegtigheid van den dag betrekkelijk is.




Verslag over het al of niet besmettelijke der Gele Koorts, vooral in betrekking tot het werk van den Franschen Geneeskundigen Devèze, door E.J. Thomassen a Thuessink. Te Amsterdam, bij Pieper en Ipenbuur. 1822. In gr. 8vo. 118 Bl. f 1-2-:

Als Secretaris van de eerste klasse van het Nederlandsch Koninklijk Instituut, berigt ons de Hoogleeraar vrolik, dat wij door hetzelve, op uitnoodiging des Ministers voor Onderwijs enz., dit Verslag ontvangen, hetgeen ons reeds deszelfs waarde zou getuigen, indien de naam van thuessink hiervoor geen borg was. Zeker kon de klasse hare belangen in geene geschiktere handen stellen, en het schijnt, dat de overige drie Gekommitteerden het werk geheel aan den waardigen Hoogleeraar hebben overgelaten; vruchteloos ten minste bleven wij op hun gedrukt berigt wachten, hetgeen de reden is, dat wij niet vroeger van dat van thuessink melding maakten.
Doelmatig geeft deze eerst den inhoud van het werk van devèze op, waarin hij de besmettelijkheid der gele koorts ontkent, en dezelve als het gevolg van plaatselijke oorzaken verdedigt: hiertoe onderscheidt hij infectie en contagie, noemende de eerste een beginsel van rotting, dat aan het voorbeschikt individu wordt medegedeeld, en waartoe hij de gele koorts brengt; terwijl contagie de wijze is, waarop de zieke zijne ziekte door middellijke of onmiddellijke aanraking mededeelt. Vervolgens geeft de Heer thuessink de gronden en waarnemingen op van verschillende Schrijvers, die de besmettelijkheid ontkennen; de meesten, echter, bepalen zich tot ne-
{==432==} {>>pagina-aanduiding<<}
gative bewijzen, te weten, dat in sommige gevallen personen, aan deze contagie blootgesteld, vrijbleven: de latere verdedigers dezer leer, rochoux en dalmas, geven geene stelligere bewijzen op; rochoux erkent zelfs de besmettelijkheid in gematigde luchtstreken, noemt de ziekte dan eene typhus met gele koorts, en uit een later berigt van pariset weten wij, dat hij, bij de verschrikkelijke Epidemie van Barcelona in 1821, zich voorzigtigheidshalve op het land begaf.
Vervolgens gaat de Heer thuessink tot de bewijzen over, die de besmettelijkheid staven. Onder deze komen vooreerst de berigten van carrey, dat de ziekte te Philadelphia in 1793, even als in 1762, van buiten aangebragt en besmettelijk was; dat aldaar niet dan de afgezonderden in de gevangenis en in het armenhuis vrijbleven; ook toonde hij, dat zij niet van het weder afhing, hetzelfde wat Dr. lining aangaande vier Epidemiën te Charlestown, die ook aangebragt waren, had opgeteekend. Niemand echter betoogde de besmettelijkheid beter dan a. moreau de jonnes; hij stelt, dat deze door middellijke of onmiddellijke aansteking verplant, door hitte, vochtigheid en zeelucht ontwikkeld wordt, en bewijst door vele daadzaken, dat de gele koorts noch van klimaat noch van andere plaatselijke oorzaken afhankelijk, maar het onmiddellijk produkt van eene eigendommelijke stof is, die, alleen door infectie werkende, een' geringen graad der ziekte voortbrengt, terwijl de hevigste door contagie veroorzaakt wordt. Waar de ziekte ééns geheerscht heeft, schijnt zij zich te akklimatéren, en onder begunstigende omstandigheden terug te komen. Ook durando betoogt de besmettelijkheid door voorbeelden van aanbrenging, en door het bewijs, dat zij zich bij ééne stad bepaalde, indien door onvoorzigtigheid geene gemeenschap plaats greep, wanneer de gevolgen zich spoedig openbaarden. Ook arejula en keraudren geven vele voorbeelden van besmetting door koopwaren, en bevestigen deze door de uitgestrektheid van 150 mijlen, welke de ziekte doorliep. Door dergelijke

{==433==} {>>pagina-aanduiding<<}
overtuigende voorbeelden bewijzen berthe, fabrie en broussonet de besmettelijkheid der Epidemie in Andaluzië van 1800, welke ook doorstraalt in die van 1803 en 1804, welke moeite zich ook pugnet, aranson en palloni gegeven hebben, om dezelve te bedekken. Wegens de Epidemie van 1819 getuigt pariset, dat zij zich nergens vertoonde, dan daar zij klaarblijkelijk was aangebragt; dat zij overal van een enkel individu uitging, en de gemeenschap volgde, die de menschen onderling hadden, hoewel zij ook door de lucht werd voortgeplant. Te Xeres werd zij door een doortrekkend regement uit Cadix gebragt; hier bleven de gevangenen vrij, tot dat eenigen, uitgebroken en teruggevoerd, ook hier doodelijke besmetting bragten. Pariset vooronderstelt evenwel, dat deze Epidemie niet zeer besmettelijk was; dat hitte en andere begunstigende omstandigheden dezelve ook in onze gewesten kan doen heerschen, gelijk in Frankrijk en Zwitserland reeds geschied is.
De bewijzen voor en tegen de besmettelijkheid voorgedragen hebbende, gaat thuessink tot derzelver beoordeeling over, en denkt met den Heer jonnes, dat er slechts een schijnbaar verschil tusschen infectie en contagie bestaat, hetgeen wij niet aannemen, daar de gevallen menigvuldig zijn, dat het onderscheid tusschen miasma en contagium wezenlijk en noodzakelijk is. Wij vinden hier des Hoogleeraars meening duister, daar hij bl. 73 zegt: ‘Ik kan niet zien, dat er meer verschil is tusschen de gele koorts en de pokken, dan tusschen deze en het schurft, en de lues. De eerste worden door de lucht en door aanraking, of van zieke of van besmette personen, voortgeplant; de laatste eveneens.’ Wij kunnen immers niet vooronderstellen, dat hij de voortplanting van de lues, van de schurft door de lucht verdedigt? Iets anders is het, of dit onderscheid hier van pas zij, daar de gemelde waarnemingen en voorbeelden voldoende bewijzen, dat hier geene infectie, maar contagie door het produkt der ziekte zelve plaats heeft.
Dat tusschenpoozende en afgaande koortsen, typhus

{==434==} {>>pagina-aanduiding<<}
en pest in eene voortgaande orde uit gelijke oorzaken zouden voortkomen, in elkander loopen en nimmer besmettelijk zijn, wordt door den Hooggel. thuessink ligt wederlegd, ook door het voorbeeld van den loop, die nu en dan slechts besinettelijk is, en vooral door de gelijkenis, die de gele koorts met andere aanstekende ziekten heeft. Vervolgens ontzenuwt hij het gevoelen van devèze, dat zij uit haren aard een uitwerksel van opgegevene oorzaken zijn zou, zonder bijkomend specifiek miasma, en komt eindelijk tot de besmettelijkheid der ziekte, waarin hij de grootste moeijelijkheid zegt te vinden in daadzaken, welke geloofwaardige Schrijvers wederzijds voor hun gevoelen aanvoeren. Deze zwarigheid, echter, schijnt ons toe grootendeels te vervallen door de overdenking, dat één geval van besmetting, bondig bewezen, de overige voorbeelden, waar de besmetting onder zekere omstandigheden door aangebragte smetstof niet vatte, opwoog, en dat men hierom even min de gele koorte als de pokken of de pest van besmetting kan vrijpleiten, en wel even zoo min als de Egyptische oogontsteking, van welke de Hoogleeraar, om de roekelooze proeven, met de zwarte smetstof genomen, van hun gewigt te berooven, de getuigenis van den Heer einthoven aanhaalt, die de stof dezer oogontsteking vruchteloos op gezonde oogen zag overgebragt. - Na een geschiedkundig overzigt wegens de besmettelijkheid in vroegere tijden te hebben geleverd, haalt nu de Heer thuessink de getuigenis van den hem zeer geloofwaardigen Dr. croissant aan, die de Epidemie in 1803 te Berbice waarnam, waar ze uit New-York werd aangebragt, zonder dat toen eenige oorzaak bestond, die hare ontwikkeling kon begunstigen. Zij woedde echter hier gedurende drie maanden, hield eene poos op, verspreidde zich op nieuw onder de uit Suriname en
Demerary aangekomene troepen, ging in September op de Engelschen over, die dezelve naar Barbados en Trinidad bragten, waar zij niet slechts de pas aangekomene Europeanen, maar, gelijk in Berbice, de geakklimateerde Blanken hare besmettelijkheid deed onder-
{==435==} {>>pagina-aanduiding<<}
vinden. Na verder eenige bepaalde voorbeelden van besmetting bijgebragt te hebben, besluit croissant zijn betoog, dat de gele koorts alleen op plaatsen voorkomt, welke met Noord- en Zuid-Amerika in handelsbetrekkingen staan, en dat zij met deze vermenigvuldigd is, blijkens zijne opgave, dat dezelve van 1492-1500 3 maal, in de 16de eeuw 5 maal, in de 17de 20, in de 18de 134, in de twintig jaren dezer eeuw 108 malen, en in 1804 alleen 9 malen groote verwoestingen in Europa aanregtte, waar zij van 1808 tot 1820 28 malen waargenomen is; terwijl in deze Epidemiën dikwerf voorbehoedmiddelen tegen de ziekte beschutteden, hetgeen zij toch tegen miasma in den dampkring niet zouden vermogt hebben. - Uit dit alles trekt nu thuessink het besluit, dat de gele koorts, in Zuid-Amerika en de Antilles geboren, ook in Noord-Amerika, Spanje en elders hare besmettende kracht behoudt; dat zij door klimaat wel gewijzigd, maar niet vernietigd wordt, alzoo door handel in onze Noordelijke streken kan worden ingevoerd, en het dus alleronvoorzigtigst zou zijn, om iets in het nemen van maatregelen omtrent de Quarantaines te verminderen.
In een Naschrift maakt de Hoogleeraar nu nog melding van twee Verhandelingen van le fort en dupuy, welke beide uit hunne waarnemingen besluiten, dat de ziekte niet besmettelijk is, van plaatselijke en constitutionele oorzaken afhangt, en dus niet overgebragt kan worden, hetgeen door het vorige genoegzaam wederlegd wordt; want, ook al toegestaan, dat de ziekte in Amerika endemisch en voor de inwoners niet meer besmettelijk ware, zou dezelve toch naar Europa overgevoerd en daar besmettelijk kunnen worden; ook bevestigt thuessink de getuigenis van pariset voor de Epidemie van 1819 in Andaluzië door die van venturini, en die van pariset en bally voor de gele koorts te Barcelona in 1821 door het uitvoerig werk van audouard, waarin deze bewijst, dat de ziekte aldaar uit de Havanna is overgebragt en alleen door besmetting voortgeplant, terwijl kloosters, weeshuizen en

{==436==} {>>pagina-aanduiding<<}
gevangenissen vrijbleven, en men zonder vrees voor aansteking door de lucht kon gaan.
Tot dusverre thuessink. Hoewel ook ons deze bewijzen overtuigend schijnen, en zij daarenboven door textoris in Marseille bevestigd worden, zijn zij echter door deszelfs ambtgenoot p.m. roux wederlegd, wiens gevoelen van niet besmettelijkheid ook door den van Amerika gezondenen lemery verdedigd, en door den Engelschen rob jackson, in zijn voortreffelijk werk over Epidemiën, bevestigd wordt; hetzelfde gevoelen verdedigen raoul de chapmanoir en irvine, de Noord-Amerikaansche geneesheeren s. jackson, j. watts, en de uitgevers van the Amer. Recorder en van the Med. Repository, en de Geneeskundige Societeit te New-Orleans, welke den endemischen oorsprong aan hitte, rotting en slechte leefwijze toeschrijven. Zien wij nu deze meening door de Spaansche geneesheeren alf. de maria, f. salva, f.x. laso, s. sola en man. hurt. de mendoza bevestigd, en door r.r. velasquez, die in 1819 de gele koorts te Mallaga waarnam, de besmettelijkheid wederom door voorbeelden gestaafd, dan verlangen wij gretig, dat vooral de Heer thuessink of een der overige Gekommitteerden het werk voltooijen, en ons de slotsom hunner overwegingen leveren; steunende op het boven door ons gestelde, dat ééne daadzaak van besmetting tegen vele andere voorbeelden opwege; dat de poozen tusschen de Epidemiën, in welke de luchtsgesteldheid voorbeschikkend was en de ziekte evenwel niet uitbrak, de besmettelijkheid bevestigen; dat vooral de waarnemingen dit getuigen, dat zelfs op zee, waar geene plaatselijke oorzaak, geen gebrek in de leefwijze het geval was, de ziekte plotseling door besmetting uitbrak,
hoedanig eene fiedler, uber das G. Fieber, Tubing. 1806, verhaalt: Toen hij in 1797 de Engelsche troepen naar de Westindiën vergezelde, waren allen gezond, en op den overtogt stierf slechts één man, die syphilitisch was. Men landde het eerst op Martinique; van daar werden zij naar Trinidad gezonden, en niet-
{==437==} {>>pagina-aanduiding<<}
tegenstaande, wegens de menigte, de helft der manschap den nacht op het dek moest doorbrengen, waren erslechts weinige en ligte zieken. Bij de landing op Trinidad moesten de soldaten drie voet door het water waden, en 14 nachten onder den blooten hemel doorbrengen; zij kregen hoofdpijn en koorts, doch geen spoor van gele koorts werd waargenomen, zelfs niet toen, na de overgaaf van het eiland, de troepen op de plantaadjen gelegerd waren; alle ongesteldheden werden ligt genezen; maar, toen de soldaten op een veroverd Spaansch schip werden ingescheept, vertoonde zich, na drie dagen, op zee, eene zoo hevige gele koorts, dat binnen acht dagen het vierde gedeelte der Equipage aangetast was: toen eerst vernam men, dat deze ziekte vroeger op het schip geheerscht had, hetgeen voor het overige nu van beschuit, zuiver water en Spaanschen wijn rijkelijk voorzien was. De troepen, die uit verschillende natiën bestonden, hadden dus zonder hinder den last van het veranderd klimaat verdragen en zich gezond wederom op zee begeven, hetgeen, volgens lind, dikwerf alleen toereikend is, om de ziekten, op het land ontstaan, te genezen.




Europa en Amerika, of de toekomslige betrekkingen der beschaafde wereld. Door Dr. C.F. von Schmidtphiseldek, Deenschen Staatsraad enz. enz. In het Nederduitschvertaald door T. Olivier-Schilperoort, eertijds (!) Instructeur der Geschiedenis enz. aan de Kon. Mil. School te Hondsholredijk, en Regent van de Holl. Taal aan het Athenaeum te Luxemburg. Te Amsterdam, bij de Wed. G.A. Diederichs en Zoon. 1820. In gr. 8vo. XII en 284 Bl. f 2-12-:

Europa en Amerika - toekomstige betrekkingen der beschaafde wereld - welk een veelomvattende, veelbelovende titel! Zediger zou ongetwijfeld de benaming: Beschouwing der onderlinge betrekkingen van Europa en Amerika, na de jongste gebeurtenissen, geweest zijn; doch overdrevene zedigheid is nog al het zwak onzer heden-
{==438==} {>>pagina-aanduiding<<}
daagsche; vooral Duitsche Schrijvers niet, die het quid dignum tanto enz. van horatius een weinig te veel uit het oog verliezen, en, à perte de vie, werelden, natuuren zedestelsels, staatkundige en wijsgeerige theoriën scheppen, die wel eens - de volgende Leipziger mis niet overleven. En ach! deden zij het dan nog slechts in een' leesbaren stijl! Maar wat de Franschen misschien - doch ook slechts misschien - te veel aan den vorm geven, leggen de gewone Duitschers daaraan zeer zeker te weinig te koste. Ellenlange volzinnen, wier geduchte kolom eindelijk met hare geheele massa op één onnoozel werkwoord drukt; lidwoorden, door een half dozijn regels van hunne zelsstandige naamwoorden afgescheiden; deelwoorden op deelwoorden gestapeld; perioden, gelijk uijenschillen in elkander zittende: dit is de gewone stijl onzer oostelijke naburen, zelfs in hunne recensérende Journalen, geworden. Als nu de toongevers zulke stellers zijn, wat heeft men dan van de goede lieden te wachten, aan welke de toon gegeven wordt? Doch wat is het ook vernederend, dat Nederlandsche Vertalers, tijd- en taalgenooten van van der palm, dergelijke Barbarismen onverzacht in eene taal overnemen, die daarvan nog veel afkeeriger is dan de Hoogduitsche, en dus volstrekt onleesbare zinnen vormen! - Dat deze aanmerking hier
niet overtollig is, maar wel degelijk hare toepassing vindt, zullen wij straks zien.
Het werk van den Heer von schmidt-phiseldek loopt over een allezins gewigtig onderwerp: de betrekking, waarin Amerika, in zoo verre het reeds vrij is, en verder zijne onafhankelijkheid verkrijgen zal, tot Europa zal staan, en hoe de tallooze onderlinge betrekkingen der inwoners van ons Werelddeel daardoor zullen gewijzigd worden. De Heer schmidt ziet ons toekomstig lot al vrij donker in. Hij onderstelt, dat verdwijning van het bare geld, algemeene verarming, althans schijnbaar staatsbankeroet in geheel Europa daarvan het gevolg zal zijn; terwijl ook de handel met de oostelijke Volkplantingen wel in handen der Amerikanen kon val-
{==439==} {>>pagina-aanduiding<<}
len. Hierop geeft hij allerlei plans op; doch - bezien wij den inhoud des werks een weinig meer van nabij.
De vrijwording van Noord-Amerika is een allerbelangrijkst tijdstip in de Wereldgeschiedenis. Dezelve gaf den schok, niet alleen aan Zuid-Amerika, hetwelk ruim 30 jaren later opstond, maar ook aan een goed gedeelte van Europa, welks verouderde instellingen, gelijk een vervallen gebouw, voor den geest, die uit het Westen overwaaide, in puin vielen. Doch die geest werkte geheel anders in Europa, waar hij natuurlijk heviger' tegenstand vond, en dus tot verbittering, woede en allerlei geweldige driften ontvlamde, dan in de Nieuwe Wereld, waar een nieuw Volk, door hem gevormd, geenen Adel of Geestelijkheid zijne voorregten te ontnemen had, en dus vreedzamer het gebouw zijner staatsvorming kon voltooijen, en volkplantingen, gelijk bijenzwermen, heinde en verre in het onmetelijke, nergens ontgonnen land kon uitzenden. Daarenboven ontaardde die geest in Europa, met name in Frankrijk, zeer spoedig van zijne eerste beginselen, en verkeerde, langs de teugelloosste regering van het graauw, tot de afzigtigste tirannij, die weldra door verovering naar de algemeene Monarchij streefde. Toen verrees, nog eens, de Geest der Volken, doch meer gelouterd; hij deed de tirannij als kaf verstuiven, en den Tiran op eene afgelegene rots te midden des Oceaans zijn leven in werkeloosheid besluiten. De algemeene geest wilde nu geen Gemeenebest meer, maar Monarchij, door eene Constitutie en Vertegenwoordiging des Volks gewijzigd. Dit schenen toen ook de Monarchen (die het behoud hunner kroon alleen aan den moed hunner Volken te danken, en dezen daarvoor niets gegeven hadden) te willen. Onder alle die stormen zijn nogtans eene menigte, het zij misnoegde, het zij tot ellende vervallene, bewoners van ons Werelddeel genoodzaakt geweest, in Amerika eene schuilplaats te zoeken. Daarbij
komt de menigte der arbeiders in fabrijken en handwerken, welke in grootere evenredigheid toenemen dan de vermeerdering van dat vertier zelve, en dus het arbeidsloon doen dalen,

{==440==} {>>pagina-aanduiding<<}
[of, waar dit niet geschiedt, de fabrijken vervallen] te meer, daar de nieuwe uitvinding van machines den handenärbeid vervangt, duizenden en tienduizenden van brood berooft, en de voortbrengselen der nijverheid in eene tot de behoeften geheel onevenredige mate vermeerdert, zoodat velen genoodzaakt zijn, in een ander Werelddeel hun geluk te beproeven. Dit alles zal Noord-Amerika, 't welk reeds vrij is, meer nog in bevolking doen toenemen, en ook de onashankelijkheid van Zuid-Amerika bespoedigen. (Deze neemt de Schrijver, zelfs met insluiting der Westindische eilanden, reeds als tot stand gebragt aan; het is echter, wanneer men aan de Engelsche, Spaansche en Fransche Antilles, aan Guyana en Canada denkt, nog zoo verre niet gekomen.) Verder: Europa kan Amerika niet ontberen, wanneer het blijven zal, wat het thans is, noch deszelfs edele metalen, noch deszelfs kostbare coloniale goederen; daarentegen, zegt de Schrijver, kan Amerika, zoo wel wat den mijnärbeid en den landbouw, als wat de veredeling der grondstoffen betreft, zoo niet reeds nu, dan toch eerlang Europa volkomen missen. Dit wordt aangedrongen door de nu reeds bestaande handwerken en fabrijken, vooral in Noord-Amerika, en door de gemakkelijke gemeenschap, in het noordelijke vaste land door de tallooze rivieren en meren en de stoombooten op dezelve, in het zuidelijke door den bereids in Caraccas ingevoerden kameel. Deze laatste bijzonderheid was ons onbekend, en zekerlijk van veel belang, (schoon het nog te bezien sta, of deze bewoner van het drooge Arabiē en Tartarijëin de vochtige Amerikaansche Savannah's wil tieren;) doch voor 't
overige gelijkt de Amerikaansche nijverheid nog op verre na niet, wij zeggen niet naar de overspannen Europesche kunstvlijt, maar naar de volstrekt noodzkelijke vervulling van 's lands eerste behoeften in kleeding, wapening, en gemakken van allerlei aard. Men weet, (en de Schrijver roert die grondstelling wel aan, maar schuift haar ter zijde) dat in een land, waar de akkerbouw nog te veel werks naar mate van de bevolking verschaft, gee-
{==441==} {>>pagina-aanduiding<<}
ne handen voor fabrijkärbeid kunnen gemist worden; en dus zal, niet alleen in het Noorden, maar ook in het Zuiden van Amerika, de inboorling, juist naar mate hij zich meer ontwikkelt, meer kunstbehoeften gevoelt of zich maakt, meer naar gemakken verlangt, en door vermenigvuldiging eene grootere massa van bruikers aanbiedt, aan de Europesche nijverheid een grooter veld ter ontginning opleveren. Deze voortbrengselen van kunstvlijt moet hij dan door zijne edele metalen vergoeden. Onze Schrijver, daarentegen, door zijne theorie verleid, neemt den Amerikaan reeds, zelfs in Peru, Chili en Paraguay, als volkomen ontwikkeld, zelfs in het vervaardigen van den vereischten fabrijkärbeid, aan. Eer het zoo verre komt, zal er nog wel meer dan eene halve Eeuw verloopen: zoo veel vooruit behoeft men waarlijk niet te zorgen! Doch op deze dwaling van den Schrijver berust zijn geheele volgende stelsel.
Doch nemen wij zijne onderstelling eens aan. Heeft dus Europa Amerika verloren, zoo moet het daarvoor vergoeding zoeken, en kan die slechts vinden óf door de Koloniën in de andere Werelddeelen (Aziē, Asrika en Australië) óf door zichzelve genoeg te zijn. Het eerste kan niet. Daartoe behoort zilver, en Amerika zal zijn zilver niet meer laten uitvoeren (alleen in de onderstelling des Schrijvers); Europa heeft daarvan niet genoeg. De handel zal dus haperen. De Indianen zullen daarenboven opstaan; de Amerikanen zullen derzelver en den Chineschen handel naar zich trekken; hunne zeemagt zal de magtigste der wereld worden; uit Zuid-Amerika zal men den handel van Afrika, Australië en den Indischen Archipel bekomen. (Wanneer? Zuid-Amerika, 't welk nog geene noemenswaardige scheepvaart bezit, zou dit tevens zijnen landbouw, zijne fabrijken, zijnen handel en scheepvaart zoo ongehoord en in zoo korten tijd ontwikkelen? Heeft de Schrijver dan niet bedacht, dat er nog monniken zijn? Die heeft men in Noord-Amerika niet, en vandaar ook zulk een magtige vooruitgang in alles.) Ook de schepter der verstandelijke meerderheid zal niet altijd

{==442==} {>>pagina-aanduiding<<}
aan Europa toebehooren. (Mogelijk neen; men kan niets verzeggen, als men bedenkt, dat, volgens hieronymus, door gibbon aangehaald, de voorouders van hume, robertson, blair en w. scott, de Schotten, eenmaal menschenëters waren. Doch wanneer zal die schepter aan Europa ontvallen? Ook nog vooreerst niet.) Er blijft dus niets over, dan dat Europa zichzelve leere genoeg te zijn, zijnen inlandschen handel volmake, (het geheele Werelddeel, in den waren, echt wereldburgerlijken en Christelijken zin, niet in den zin van het H. Verbond, als een huisgezin van broederen beschouwd zijnde) en zijne dwang- en verbondswetten opheffe, die thans nog dienen, om Staat tegen Staat in eene vijandelijke houding te brengen. Voortreffelijk, gewis, en der behartiginge overwaardig, zijn hieromtrent de waarlijk verlichte en menschlievende bedenkingen van den Schrijver; en slechts de vrees, om dit verslag onmatig te doen uitdijen, houdt ons terug van die aan onze Lezers mede te deelen. (Zie bl. 141-143.) Men meent (op den stijl na) onzen grooten hogendorp te lezen. Met even veel regt ijvert de Schrijver tegen de nuttelooze, volken geldverspillende Oorlogen der Europeërs in vreemde Werelddeelen; terwijl het in zijn' eigen' boezem nog een' Barbaar tot vijand heeft, den woesten en wreeden Turk namelijk, onder wien het nakroost onzer beschavers naar redding en verlossing zucht. (Zuchtte, in 1820; thans heeft het zich, Gode zij dank! door eigene kracht, ten spijt der Ministers van het H. Verbond, vrijgemaakt; en die Voorzienigheid, welke dit werk zoo blijkbaar ondersteund heeft, zal het ook verder wel zegenen.) Maar onze Schrijver gaat in zijnen welmeenenden ijver te
verre, wanneer hij het Rijk van Konstantinopel reeds onder Christen-Vorsten hersteld, de Grieksche Volkplantingen in Klein-Azië herbouwd, Cyrene en Karthago op de kust van Noord-Afrika herrezen ziet. Dit zijn pia desideria, die men onder eenen hendrik IV, of mannen van dien stempel op den troon, zou hebben mogen verwezenlijkt gezien; doch thans? men heeft immers genoeg te doen,

{==443==} {>>pagina-aanduiding<<}
om Spanje tot eene woestijn te maken, ten einde het vreedzaam onder eene legitime Regering te brengen. - Men zou tevens de volken tot eigene beraadslaging over hunne belangen moeten brengen, (goede man! gij zijt nog in den zoeten droom van 1815!) en ze in den staat van weêrstand houden, zonder daardoor de bloem der manschap door gestadigen wapendienst te onttrekken aan de nijverheid.
Nu keert de Schrijver nog eens op zijnen weg terug, om de gevolgen der vrijwording van Amerika voor Europa opzettelijk te ontwikkelen. Deze gevolgen zullen vooreerst bestaan in het uitblijven van den toevoer des gereeden gelds uit de Nieuwe Wereld, het toenemend miskrediet, daardoor veroorzaakt, van het wijd en zijd verspreide papierengeld zoo wel, als van de renten op den Staat, en de toenemende rijzing der muntstukken; zoodat eindelijk de Regeringen in geheel Europa zich genoodzaakt zullen zien, wanneer de edele metalen verminderen, hunne verpligtingen jegens hunne schuldeischers ook slechts in die evenredigheid te voldoen, b.v. met 25 percent, hetwelk de Schrijver een schijnb aar bankeroet noemt. (Een nuttelooze en hoogst gevaarlijke raad! Nutteloos, omdat de Kabinetten die noodzakelijkheid maar al te spoedig zullen gevoelen of - voorwenden; gevaarlijk, omdat zij zich daartoe nu op een' bekend' Schrijver zullen beroepen, die echter meer in de uitdrukkingen zondigt, daar hij alle partiéle staatsbankeroeten, b.v. van Frankrijk of Zweden, afkeurt.) Hij zegt vervolgens zelfs, dat aan eene vermindering der staatsuitgaven, zelfs door bezuinigingen, over 't algemeen niet te denken is. (Weder veel te algemeen en onnaauwkeurig. Hij wil immers zelf de staande Legers afschaffen? Dit wint Millioenen uit.) Doch op dit stuk is hij niet regt duidelijk. Men moet hem bijkans voor een' voorstander der heillooze Conscriptie (nog eene erfenis van napoleon!) houden, die jaarlijks zoo vele menschen van den lageren stand uit hunnen kring rukt, en, ten spijt aller voorzorgen, aan losheid en traagheid voor al hun leven ter prooije geeft. Al het fraaije,

{==444==} {>>pagina-aanduiding<<}
wat de Schrijver daarvan zegt, bestaat slechts in theorie, Het éénige redmiddel, volgens den Schrijver, bestaat dus daarin, dat de gewestelijke en plaatselijke Besturen veel (kosteloos) op zich namen, 't geen thans de Regering, volgens de plaats gehad hebbende Centralisatie, met zware kosten, en niet half zoo goed, laat doen. Leeren van kundigheden, ja, dat zal er wel gedeeltelijk moeten intrekken, als de burger volstrekt, zonder plaatsvervanger, een aantal jaren in persoon dienen moet. Doch wat zwarigheid? Het leeren van Geschiedenis en geleerde Talen kan wel wegblijven, behalve door de Geleerden in den eigenlijken zin van het woord, d.i. allen, die geen eigenlijk winstgevend beroep uitoefenen. Hoe kan een verstandig man op zulk een denkbeeld komen? Den menschen hunne verstandsbeschaving te onthouden, en hen liever voor soldaatje te laten spelen, met verlof om ¾ des jaars ledig te loopen! De Adel moest aan het hoofd dier krijgsinrigting staan, doch eerst daartoe gevormd worden. (Nu, dat spreekt van zelve!)
Hierop volgen nog eenige beschouwingen van het karakter der Noord-Amerikanen, die door de behoefte, om zich in dat vreemde land eenig bestaan te verschaffen, eenigzins koel hebzuchtig geworden zijn, en nog weinig denkbeeld schijnen te hebben van de hoogere behoeften des geestes. Het is verkeerd, den stand der Geestelijken, zoo als daar, geheelenal afhankelijk van de Gemeenten te maken. (Volkomen waar!) Er zal een groot verschil zijn tusschen de reeds half verdrongene inboorlingen van Noord- en de meer talrijke inboorlingen van Zuid-Amerika. De bedenkingen des Schrijvers omtrent Azië en Afrika zullen wij daarlaten, daar dezelve louter bespiegeling zijn.
Nu nog een enkel proefje van den stijl des werks, getrouwelijk door den Vertaler (daarvoor pleit de Hoogduitsche constructie) wedergegeven. Een enkel, want er is waarlijk voorraad genoeg! Halsciland voor schiereiland, kommerlijk voor gebrekkig, gezamenlijkheid voor geheel, aanwending voor toepassing, uitbeelden voor beschaven

{==445==} {>>pagina-aanduiding<<}
en dergel. zijn slechts kleine zonden van den Vertaler, die hem met velen zijner broederen gemeen zijn. Maar wanneer een volzin als op bl. 227 en 228, die bijna anderhalve bladzijde beslaat, en tot wiens uitspreken wij den langsten adem uitdagen, niet ten minste in drieën of vieren versnipperd wordt, dan mag men toch wel waarschuwen voor een misbruik, hetwelk ons ook perioden kan geven als de volgende, waarmede wij ons al te lang verslag van dit boek zullen besluiten, 't welk goede zaken bevat, doch zeer slecht uitgedrukt: ‘Hoe meer zich de volken, uitgesloten van dadelijke deelneming aan het Regeringsgezag, tot het bespiegelende gewend hadden, en om daaraan leven te geven geenen stellig-regtmatigen weg vonden, hoe gevaarlijker het voorbeeld moest worden van eenen, op nieuwe, het verlangen naar onafhankelijkheid believende, leerstellingen gebouwden, Staatsvorm, wanneer dit aan misnoegde, zich aan alle kanten gedrukt gevoelende, en in het werkelijk bestaande geen middel daartegen gewaarwordende gemoederen werd voorgehouden, en wanneer onder dezen helderziende koppen de wording der dingen op het vaste land aan gene zijde van den Atlas niet alleen hadden bijgewoond, maar zelve voor de instandbrenging van de nieuwe orde van zaken gestreden, en een levenademend beeld van dezelve bij hunne wederkomst naar huis hadden medegebragt.’ Ex ungue leonem.

Het Ontwerp van Droogmaking van het Haarlemmer Meer beknopt, maar volledig voorgedragen; in eenen Brief van een Heer te Utrecht aan zijnen Vriend te Amsterdam. Te Leyden, bij J.W. van Leeuwen. 1821. In gr. 8vo. 71 Bl. f :-14-:

Dit stukje behelst niets anders, dan een uittreksel uit de beroemde Verhandeling van den Heer vanlijnden; maar dit niets anders is zeer veel voor hen, die in het onderhavig onderzoek belang stellen, maar niet zoo gereed tot eene uitgave van f 15 besluiten mogen. Zij vinden hier die roem-
{==446==} {>>pagina-aanduiding<<}
waardige Verhandeling zoo volledig, zoo oordeelkundig en zoo welgeschreven te zamengetrokken, dat zij alle reden hebben, om den Schrijver te danken voor zijne moeite. Evenwel de Verhandeling zelve te lezen blijst altijd verre verkieslijk boven elk uittreksel, dat, gelijk dit, de ophelderende Tabellen niet bevat. Wij hebben gehoord of gelezen, dat men die Verhandeling ook buiten de porteseuille der Kaarten kan te koop krijgen, en, is dat waar, dan zijn er haast geene uittreksels van noodig.




Vrije Gedachten van een Ingeland van Rijnland over de Verhandeling van de Droogmaking des Haarlemmermeers, uitgegeven door den Heer F.G. Baron van Lijnden van Hemmen in den jare 1821. Te Leyden, bij D. du Mortier en Zoon. 1821. In gr. 8vo. 123 Bl. f 1-4-:

‘Audi et alteram partem!’ is het Motto des (waarom toch?) onbekenden Schrijvers, die, om den goeden stijl, in welken hij zijne gedachten mededeelt, en om de bescheidenheid, die zijne pen bestuurde, wel waardig is gehoord te worden, maar uit hoofde zijner kennis van zaken vooral regts genoeg voor zijne vrijmoedigheid had. Evenwel meer dan dit wordt er gevorderd in een tegenschrift tegen de doorwrochte Verhandeling, op den titel gemeld; en dit, naauwkeurige volledigheid, meenen wij, en grondige en vaste, onzijdige betoogvoering, wordt hier al te zeer gemist. Zonder dat wij dit zeggen, valt het elk in het oog, die slechts bedenkt, wat de inhoud van dit kleine tegenschrift is, dat de Schrijver al te schielijk over de zaken heenloopt, een zoo belangrijk onderwerp al te zeer levi manu behandeld heeft. Immers wij vinden hier eerst eene beschouwing der bewuste droogmaking met opzigt tot Rijnlands uitwatering en de steden Leyden en Haarlem, dan wordt dezelve aan het belang der deelnemers getoetst, en eindelijk worden aanmerkingen gemaakt tegen de onderscheidene zaken, voorkomende in de veertien (bl. 7, maar 't is vijftien) Hoofdstukken der tegengesprokene Verhandeling. Hoe kan men hier naauwkeurige volledigheid verwachten? En wat de gegrondheid en vastheid van des Schrijvers betoog betreft, wij deden hem reeds regt, met hem vereischte zaakkennis toe te schrijven, die ook uit geheel het boekje den lezer aanstraalt, maar bijzonder in het

{==447==} {>>pagina-aanduiding<<}
belangrijk verslag, door hem gegeven, van het verhandelde bij Rijnland, in 1741 en volgende jaren, over de verbetering van deszelfs waterstaat; maar - is het hier ook het vooroordeel voor zijne geliefkoosde meening, dat dep Schrijver de onzijdigheid doet uit het oog verliezen? Wat beteekent al het aangevoerde, ook met het gezag van vroegere regters in deze zaak gestaafde, ten betooge, dat de droogmaking des Haarlemmermeers het bederf van Rijnland veroorzaken moet, zoo lang men niet bewijst, dat de gronden vóor zulk een betoog niet zijn vervallen door de omstandigheden, die de gesteldheid van Rijnland te eenemale hebben veranderd, en door de wijze, op welke men nu, gansch anders dan te voren, de droogmaking des meers oordeelt te moeten geschieden? Daardoor beteekent nu weinig of niets, hetgeen anders zóó veel schijnt af te doen, bl. 103, dat de groote brunings, in zijne laatste geschriften, de droogmaking des Haarlemmermeers als de grootste ramp voor Rijnlands waterstaat beschouwd heeft. Zoude de man over eene zoodanige droogmaking, in de thans bestaande gesteldheid van zaken, bijzonder van Rijnland, als door van lijnden is voorgedragen, nog zoo geoordeeld hebben? Wij zijn er gerust op; geenszins zoude hij, gelijk de Schrijver op het einde van dit stukje doet, dat plan voor een' schoonen droom verklaard hebben, die, indien hij immer verwezenlijkt werd, eene bedroevende proef zoude opleveren van het hemelsbreed onderscheid tusschen eene fraaije theorie en eene dadelijke ondervinding.
Het is niet noodig, van dit stukje meer te zeggen; wij hebben alle reden om ons te verheugen over deszelfs verschijning, niet alleen om de aanleiding, welke het aan de ingewijden in dit vak geeft tot nadere weging van eene zoo belangrijke zaak, maar meer nog om de belangrijke bijdrage, die men hier vindt tot de geschiedenis van Rijnlands waterstaat, en allermeest omdat de waarheid en de wetenschap zeer veel bij deze vrije Gedachten hebben gewonnen, daar derzelver openlijke mededeeling eene andere pennevrucht des Heeren van lijnden ten gevolge gehad heeft, van welke wij hier terstond eene korte vermelding laten volgen.





{==448==} {>>pagina-aanduiding<<}

Antwoord op de vrije Gedachten van een Ingeland van Rijnländ, door F.G. Baron van Lijnden van Hemmen. In 's Gravenhage en te Amsterdam, bij de Gebroeders van Cleef. 1821. In gr. 8vo. 123 Bl. f 1-2-:

Een model van een verweer- of wederlegschrift, ook door den stijl, waarin het uitmunt, den verdienstelijken Schrijver der voortreffelijke Verhandeling ten volle waardig. Het behelst, in even zoo vele bladzijden (hoewel, voor nog iets minderen prijs, beter bezet) als de vrije Gedachten bevatten, eene volkomene beantwoording en wederlegging derzelven. De Heer van lijnden wijkt den Ingeland, hoe zeer veel hij dien ook toegeve, geen voet uit den weg, en maakt den lezer dezes Antwoords, geleidelijk, opmerkzaam op alle de ingebragte bezwaren, die na elkander, met even gelukkigen uitslag, worden afgewend. Met de meeste naauwkeurigheid vooruitgesteld hebbende de bepaling, waarover het onderzoek van zijnen Tegenschrijver gaan moet, toetst hij eerst daaraan de kracht van deszelfs verslag van het verhandelde ter verbetering van Rijnlands waterstaat, sedert 1741, aangevoerd ten betooge van het bederf voor Rijnland, gevreesd uit de droogmaking en bedijking des meers, en stelt naast hetzelve een eigen verslag van hetgeen veel vroeger, zelfs van 1570, omtrent den waterstaat van Rijnland is voorgevallen, waardoor men een zoo volledig begrip van dat voorgevallene krijgt, als men zoude kunnen verlangen, en de daaruit, in de vrije Gedachten, ontleende sterkte geheel verzwakken, ja verdwijnen ziet. Kort, maar voldoende, is, bl. 56-63, de beantwoording der bezwaren, ingebragt tegen de droogmaking des meers, als eene onderneming, die ten nadeele der deelnemenden verstrekken moet; en het overige is eene overwinnende wederlegging van alle de aanmerkingen, door den Schrijver der vrije Gedachten op het Ontwerp zelve gemaakt, zoo als dat in de onderscheidene Hoofdstukken der Verhandeling was voorgedragen, van welke evenwel het dertiende niet opgenomen was door den Tegenschrijver. Zonderling genoeg; want het behelsde de gevoelens van verscheidene
in den waterstaat ervarene lieden, met name ook van het Collegie van Rijnland, en van de steden Leyden en Haarlem, over de droogmaking des Haarlemmermeers en het verkleinen van den Rijnlandschen boezem; en de Heer van lijnden

{==449==} {>>pagina-aanduiding<<}
zegt van dit Hoofdstuk met regt: Dat was evenwel voor zijne (des Tegenschrijvers) stelling het allerbelangrijkst om uit den weg te ruimen.
Achter dit Antwoord is nog gevoegd eene Narede, die den gang aanwijst, welken de Heer van lijnden in het vormen van zijn plan gehouden heeft, en die verder besteed wordt ter bestrijding van alle vrees voor de verkleining van den Rijnlandschen boezem, dewijl, bij bepaalde boezemstanden, die niet konden overschreden worden, alle reden tot geruststelling bestaan zoude. Een uitslaand blaadje vertoont een profil, uit een geschreven rapport overgenomen, van het verhang, bij den laagsten stand der ebbe, in het kanaal, dat op de zeesluizen moet aanschieten, en ten bewijze dient der niet geringe uitwerking van de uitwatering.
Wij oordeelen, dat de Heer van lijnden door dit Antwoord aan veel, in zijne Verhandeling gesteld, groote duidelijkheid heeft bijgezet, en de gronden van zijn Ontwerp meesterlijk heeft bevestigd en gehandhaasd. De Schrijver der vrije Gedachten is hem, zoo veel ons bekend is, tot nog toe, een wederantwoord schuldig gebleven, en zal dit ook wel blijven; en wordt vooringenomenheid met eigen begrip ter zijde gesteld, en niet berekend, wat het eigenbelang inbrengt, dan, meenen wij, zal de uitspraak des Generaals kraijenhof over de Verhandeling des Autheurs wel zeer zeker die van alle bevoegde oordeelaars zijn, na de lezing van dit Antwoord, dat alle bedenkingen, die voormaals bestonden, en nog bij sommigen schijnen te bestaan, wederlegd zijn. En - wie was (zie bl. 113) in dit geval een beter regter? wie moest, meer dan die, de kaart van ons land kennen? Zijn oordeel gelde dan boven onze Recensie, en - wie mathematische theorie met praktische wetenschap vereenigt, beslisse nu verder, onpartijdig.





Memorie van den Hoogleeraar Jacob de Gelder, overgegeven aan het Hoogheemraadschap van Rijnland, behelzende deszelfs Consideratiën over het Ontwerp van den Heer Baron Van Lijnden van Hemmen, enz. Te Leyden, bij D. du Mortier en Zoon. 1821. In gr. 8vo. VIII en 250 Bl. f 1-10-:

Het staat niet aan ons, te beoordeelen, om welke redenen

{==450==} {>>pagina-aanduiding<<}
het Hoogheemraadschap van Rijnland de Verhandeling des Heeren van lijnden, benevens eenige andere stukken, juist in handen van den Professor de gelder heeft gesteld, ten einde deszelfs advijs en consideratiën te vernemen over het ontwerp in questie; maar dit durven wij veilig zeggen, had deze Professor er toe kunnen komen, om die taak te zwaar voor zijne krachten te beschouwen, en de vereerende uitnoodiging des Hoogheemraadschaps van de hand te wijzen, hij had beter voor zijne eer gezorgd. Zelf belijdt hij, dat het korte tijdsbestek, hem voorgeschreven, het niet mogelijk maakte, dat deze Memorie zoo geheel de uitkomst van bedaarde en onpartijdige onderzoekingen zoude behelzen, als anders het geval zoude geweest zijn, en dat dezelve vatbaar is voor naauwkeuriger bewerking (bl. 2, 3 noot 1); maar, welverre dat dit het gebrek van opzettelijke bearbeiding zoude verschoonen, neemt elk weldenkende het den Professor wel zeer kwalijk, dat hij van die bearbeiding van een stuk, waaraan de Heer van lijnden meer jaren, dan zijn Hooggel. maanden besteedde, niet liever heeft afgezien, dan met zulk gebrekkig werk voor den dag te komen. Wij staan hem borg, dat, zoo hij, gelijk hij betuigt voornemens te zijn geweest, opzettelijk, bij eene meer gunstige gelegenheid, de Verhandeling bestudeerd had, zijne hoop op eene onwrikbare overtuiging aangaande de uitvoerbaarheid en wenschelijkheid van het groote plan wel zoude vervuld, en althans de gunstige indruk, dien het voortreffelijk geschrist van den Heer van lijnden, zoo als hij zegt, op hem gemaakt heeft, wel zoo zoude behouden zijn geworden, dat hij zijne eere aan eene zoodanige wederspraak niet zoude gewaagd, noch zich aan zoo vele gissingen en verdenkingen blootgesteld hebben.
Het beloop dezer Memorie is dus: eerst wordt de topografische en hydrografische gesteldheid van Rijnland geschetst; in de tweede plaats aangewezen, welke gevolgen elk plan van droogmaking des Haarlemmermeers, en inzonderheid dat des Heeren van lijnden, hebben moet; en dan, bij wijze van resumtie, met zijne consideratiën de Memorie besloten. Wat het resultaat is, spreekt van zelve.
Onmiskenbaar is ook in dit werk de groote geleerdheid, wat de theorie der wiskunde betreft, door welke zich de Heer van gelder onderscheidt; maar - cui bono? vroegen wij dikwijls, waar wij haar zagen aangebragt. Wij zijn

{==451==} {>>pagina-aanduiding<<}
door den Heer van lijnden ontslagen van de onaangename moeite, om zoo vele zwakke redeneringen, verkeerde toepassingen, overdrevene besluiten en ongelukkige misrekeningen, als van welke deze Memorie vol is, aan te wijzen aan onze lezers. De toeleg, om het Ontwerp, in de Verhandeling voorgedragen, in een belagchelijk licht te stellen, verraadt zich allerwegen. De magtspreuken van den Professer, de scherpe, meesterachtige toon, met welken hij vaak den bescheiden en beschaafden Schrijver der Verhandeling tegenspreekt - dit een en ander, zoo kwalijk voegende in het rijk der waarheid en der wetenschap, kan niet nalaten den onbevooroordeelden aan dezes Tegenschrijvers eigen gevoel van zwakheid te doen denken. Wie ergert zich b.v. niet, als hij bl. 249 leest? ‘De Heer Baron van lijnden zal mij, indien nog ontbrekende proeven en waarnemingen mijne vertoogen zullen bevestigd hebben, (zie Voorrede der Verhandeling, bladz. VII) aan mij zijne toegezegde dankbaarheid wel openhartig willen betuigen.’ - Wel zeker, Professor! indien, zoo als ge schrijft......
Uit dit mij en aan mij ziet men reeds de haast, die des Hoogleeraars pen gemaakt heeft. Wij willen nog een paar soortgelijke stalen van die overhaasting bijbrengen, uit de menigte, reeds in den aanvang van het werk. Bl. 8: ‘Ik zal aanwijzen welke gevolgen elk plan - en inzonderheid het ontwerp - in de gevolgen hebben kan.’ Maar nog erger: reeds bl. 3 leest men: ‘Men zal het gebrek van beschaving en opzettelijke bearbeiding, dat men in hetzelve (dit stuk) met regt zou mogen verlangen, wel gelieven over het hoofd te zien.’ - Ei! waarom toch over het hoofd te zien, wat men verlangt? En nu, die een onbeschaafd en niet opzettelijk bearbeid werk verlangt, wensche den Professor geluk met dit gebrek!
Dat wij noch den inhoud zelven van dit werk beoordeelen, noch de tegenredenen des Heeren van gelder ten toets brengen, geschiedt, dewijl elk eene volledige Recensie dezer Memorie vindt in het laatste der geschriften, ons over dit belangrijk onderwerp bekend, dat wij nu aankondigen.






{==452==} {>>pagina-aanduiding<<}

Aanteekeningen op de Memorie van den Hoogleeraar Jacob de Gelder, door F.G. Baron van Lijnden van Hemmen, enz. In 's Gravenhage, en te Amsterdam, bij de Gebroeders van Cleef. 1822. In gr. 8vo. 188 Bl. f 1-8-:

Deze Aanteekeningen, eerst gediend hebbende tot eene bijlage van het Rapport, over het ontwerp van droogmaking des Haarlemmermeers, en het succes der negotiatiën met de Hoogheemraadschappen van Amstelland en Rijnland, aan den Koning gedaan, verschijnen nu, op Hoogstdeszelfs vergunning, in het openbaar. Noodzakelijk kunnen wij dezelve niet volstrekt noemen; de Memorie van den Professor was althans eene zoodanige wederlegging niet waardig, en zoude, immers bij doordenkenden, die in deze zaak regt van spreken hebben, weinig kwaads achtergelaten, en hare wederlegging wel gevonden hebben. Evenwel, ongaarne zouden wij deze Aanteekeningen missen, en, van wege dezelve, verblijden we ons over de anders ons zoo onaangename Memorie, aan welke wij dezelve te danken hebben, en die zeker geen bevoegder en bekwamer Recensent had kunnen vinden, dan den Heer van lijnden zelven.
Zij worden voorafgegaan door aanwijzingen aan den Professor van verscheidene kenmerken van overhaasting, zoo in deszelfs lezen als schrijven, en in het opmaken zijner berekeningen, van welke bijna niet ééne de proef kan doorstaan, en van meer andere, nog al min verschoonbare, feilen. Daarop wordt uitvoerig, van bl. 11 tot 180, de geheele Memorie in overweging genomen, op den voet gevolgd, en met de meestmogelijke naauwkeurigheid en duidelijkheid beantwoord; waarna men nog eene Slotrede vindt, in welke het éénige, dat, in de Memorie, schijnbaren grond had, t.w. dat, door de droogmaking des Haarlemmermeers, de gunstige opzetting van den boezem voor de sluizen te Halfwegen zal worden weggenomen, ontzenuwd wordt, en de schrijfwijze des Hoogleeraars naar waarheid berispt. Een paar Tabellen, als bijlagen, zijn achteraangevoegd.
Wat is nu het gevolg geweest van de beide, te Leyden uitgegevene, tegenschriften, en vooral van het laatste? Wij bezitten thans eene volledige geschiedenis des waterstaats van

{==453==} {>>pagina-aanduiding<<}
Rijnland; en het ontwerp der droogmaking van het Haarlemmermeer, sedert twee eeuwen het onderwerp van zoo veler geleerden overweging, is nu althans in helderder licht en op vasteren grond gesteld dan immer. De Heer van lijnden blinkt in de rij der verdienstelijke Nederlanders van onzen tijd, niet alleen door zijnen ijver voor het beste des Vaderlands, maar ook door zijne talenten. Geleerdheid, met wijsheid en nederigheid versierd, kent hem gewis ieder toe, die zijne Verhandeling en zijne Antikritiek heeft gelezen; en, ten zij ons alles bedriege, is de belangrijke zaak nu genoeg betoogd en verdedigd, om den wensch te billijken, dat dezelve eenmaal worde tot stand gebragt. Maar, hoe ook dit zij, de Baron heeft eer van zijnen arbeid, en Professor de gelder danke hem, en volge den indruk, dien niet het bevallig voorkomen en de uiterlijke schijn, maar de waarlijk onwedersprekelijke waarheid op hem behoort te hebben, en dan hebben wij althans geen wederlegschrift van hem te wachten.
De zaak zelve te beoordeelen, die het onderwerp der geschriften is, die wij moesten aanmelden, ligt buiten ons Departement.




Redevoering voor- en over Neêrlands Jongelingschap, door W.H. Suringar. Te Leeuwarden, bij G.T.N. Suringar. 1823. In gr. 8vo. VIII, 37 Bl. f :-10-:

Niet gewoon de werken der Maatschappij Tot Nut van 't Algemeen onder de voorwerpen onzer beoordeeling geregeld op te nemen, zoo wel omdat zij reeds een behoorlijk onderzoek hebben ondergaan, als omdat zij geene aanbeveling, ter verspreiding, noodig hebben, geeft deze Redevoering ons de eerste gelegenheid, om een oog op de belangrijke Prijsverhandeling van den Schrijver, en vooral op derzelver onderwerp, de waakzaamheid tegen vervloeijing der op de scholen verkregene kundigheden, te slaan.
Van lieverlede is het Schoolwezen eene zaak van meer opmerkzaamheid en belangstelling geworden. Te kunnen lezen en schrijven, en vervolgens, door middel van dit vermogen, eenigzins bekend te worden met den Bijbel en de leerstellingen, zoo van den Godsdienst in het algemeen, als bijzonder van dat Kerkgenootschap, waartoe en de meester en de leer-
{==454==} {>>pagina-aanduiding<<}
lingen (want meestal ging dit zamen) behoorden; ziedaar het voorwerp van dit kindsche onderwijs. Somtijds kwam er het zingen der gewone Psalmen, het van buiten leeren eeniger sormuliergebeden, en voor hen, die lang op de school bleven, het rekenen bij. Dan, door de bemoeijingen van genoemde Maatschappij, waarbij ook het Hooge Bewind, door eenen van der palm en anderen, zijne pogingen voegde, werd deze stof der schoolleer deels geschift en gewijzigd, deels vermeerderd en veredeld. Het bijzonder kerkelijke werd ter zijde gesteld, het lezen meer dienstbaar gemaakt aan regt verstand en voortgaande verlichting en ontwikkeling van den geest, alles meer toegepast op gebruik in het dagelijksch leven, en bij het overige eenige geschied- en aardrijkskunde, ook wel nog andere zaken gevoegd, op het algemeene doel van beschaving en bruikbaarheid in de wereld uitloopende. Dat deze hervorming intusschen veelal langzaam en gebrekkig ging, dat daarbij ook wel eens iets goeds verloren raakte, en zelfs verkeerde uitersten niet altijd werden vermijd, spreekt van zelve; maar de zorge en waakzaamheid daartegen hielden ook niet op, en men kan, gelooven wij, niet ontkennen, dat er eene zeer groote verbetering in het genoemde opzigt is voorgevallen.
Eene belangrijke zwarigheid nogtans kon niet onopgemerkt blijven - dat de kinderen van alle die kostelijke zaken, welke met zoo veel tijd en vlijt werden aangeleerd, na verloop van twee, drie jaren, tot andere bezigheden besteed of in halve ledigheid doorgebragt, veelal weinig of niets meer wisten en kenden. Maar, welke algemeene maatregelen zou men hiertegen nemen? De Maatschappij besloot, deze vraag, onder uitloving van eenen verdriedubbelden eereprijs, ter beantwoording voor te stellen. Suringar behaalde het eermetaal. En - deze Redevoering getuigt er van - suringar doet meer; hij poogt, met anderen, de voorgeslagene middelen in het werk te stellen. Herhalingsscholen behoorden tot dezelve. De aankondiging en aanprijzing van een Instituut tot onderhouding en beschaving, voor jongelingen uit den hoogeren en middelbaren stand, is het onderwerp dezer Rede.
Wij moeten betuigen, en betuigen gaarne, het voorgedragene met groot genoegen te hebben gelezen. De inrigting van de lessen, anderhalf tot twee avonduren elke week des winters, over de genoemde vakken, met nadere toepassing vooral op handel en bedrijf, zoo wel als op het zedelijke

{==455==} {>>pagina-aanduiding<<}
leven, door bekwame onderwijzers, bij geregeld besluur, gehouden, moet groote nuttigheid hebben. En de achting waardige Spreker stelt deze nuttigheid, ja noodzakelijkheid, zoo helder, zoo eenvondig, zoo krachtig, met eigene, warme deelneming, in het licht, dat ons de toetreding van een aantal jongelingen, na het hooren van dezelve, tot dusdanig werkelijk daargesteld onderwijs geenszins bevreemdt; en wij durven hopen en verwachten, dat hetzelfde woord, nu gedrukt zijnde, ook elders kindervrienden zal uitlokken, en ouders en zonen nopen, om, in hunne gemeenten, gelijker voorregten deelachtig te worden.
Wij moeten hierbij nogtans opmerken, dat de maatregel ten hoogste maar in zoo verre nieuw is, als zij zekere algemeenheid bezit; want bijzondere ondernemingen van dezen aard, onder den naam van Avondcollegies of dergelijke, zijn te Amsterdam en elders sedert jaren bekend; wijders, dat men hier en eiders, in een Instituut voor den beschaafden stand, dezelfde zorge voor behouding en volmaking van eenige hedendaagsche, vreemde taalkunde, als onontbeerlijk voor doorgaand bedrijf en leven, bij het overige zou wenschen gevoegd te zien; en eindelijk, dat de Redenaar (Verhandelaar bovenal) misschien al te veel van de scholen wacht, tot dadelijke bevordering der zedelijkheid: deze moet, meer dan ergens elders, in de huisgezinnen plaats grijpen; waarna men God te bidden heeft, dat Hij, door zijn Woord en Geest, door de prediking van zijn Evangelie en het bestuur van zijne vaderhand, des jongelings weg zóó leide en zijn hart zóó besture, dat er vruchten voortkomen, des gelooss en der bekeeringe waardig.




Zedelijke Verhalen uit den Bijbel, voor Vrouwen en Meisjes, door Fenna Mastenbroek. Te Sneek, bij F. Holtkamp. 1822. In gr. 8vo. XXIV en 164 Bl. f 2-18-:

Met ongemeen veel genoegen hebben wij dit boekje gelezen. Niettegenstaande al het vele en goede, hetwelk sinds weinige jaren, zoo oorspronkelijk als vertaald, over het Boek der boeken in het licht is verschenen, is het toch nog altijd mogelijk, hetzelve van eene bepaalde zijde, uit een bijzonder oogpunt, op eene nieuwe en belangrijke wijze te beschouwen. Het door de Schrijsster gekozene oogpunt was, de

{==456==} {>>pagina-aanduiding<<}
Bijbelsche Geschiedenis, als meer bepaaldelijk ter lectuur voor Vrouwen en Meisjes geschikt, door voorbeelden, uit hare Sekse ontleend. Het zijn slechts zes Geschiedverhalen uit het Oude Verbond: jochébed, (de moeder van mozes) of de zorgende Moedcrliefde; ruth, of de edele Schoondochter; hanna, of het grievende der miskenning; abigaël, of de verstandige Vrouw; de Sunamietische Vrouw, en: het Isra litische Meisje, dienstbaar in Syrië. De Geschiedenis wordt daarin, met behoorlijke toelichting uit de Volkszeden, en met weglating van hetgeen wel in den naïven toon der Oudheid, doch minder in onzen gekuischten stijl kan vermeld worden, op eene zeer onderhoudende wijze voorgedragen, en daarbij zeer gepaste en ongedwongen uit het verhaal voortvloeijende zedelessen gevoegd. Rec. betuigt openhartig, dat, niettegenstaande hem de Geschiedenissen natuurlijk alle bekend waren, hij dezelve echter in deze Verhalen niet zonder aandoening gelezen heeft; en hij twijfelt niet, of deze kleine bundel zal die zelfde werking in nog ruimere mate bij de andere Sekse voortbrengen, voor welke die eigenlijk geschreven is. De stijl is edel, ongedwongen en natuurlijk, zonder pretensie op hooge vlugt, en dus zeer goed naar de onderwerpen geschikt, welke, uit de vroegere tijden des menschdoms ontleend, zich vooral door de beminnelijke eenvoudigheid der voordragt aanbevelen. Het hart der Schrijfster vertoont zich daarin van eene zeer gunstige zijde: zij weet de fijnere trekken van moeder-, kinder- en huwelijksliefde, van schranderheid en vertrouwen op de Voorzienigheid, met werkzaamheid gepaard, die in de gewijde Boeken zelve (naar den aard van den naïven stijl
der Oudheid) niet ontwikkeld, maar aan de overweging des lezers zelv' overgelaten zijn, treffend te doen uitkomen, en de teedere snaren van ons hart te roeren. Zulks door proeven te staven, zou ons bestek te buiten gaan, te meer daar ieder tafereel in den zamenhang moet gelezen, en niet naar brokstukken beoordeeld kan worden. Ook aan nieuwe Uitleggers, b.v. aan van der palm, toont de Schrijfster niet onkundig te zijn, 't welk wij vooral in de beide laatste geschiedverhalen hebben opgemerkt. Wij hebben echter hier en daar wel eens op taalfouten, vooral in de geslachten, gestooten, waarop wij de bekwame Schrijfster echter slechts in het algemeen oplettend maken, daar zulk eene optelling van fouten den Rec., naar zijn gevoel, te pedant en oud-schoolmeesterachtig voorkomt.

{==457==} {>>pagina-aanduiding<<}
Éénen misslag van meer belang kunnen wij echter niet onvermeld laten. Koning joram, onder wien eliza leefde, en het Israëlitische meisje door de Syriërs geroofd en tot naaman gebragt werd, komt hier voor als de opvolger van den vrede- en geregtigheidlievenden josaphat, bl. 136, en op bl. 143 wordt gewenscht, dat deze Vorst het voorbeeld van zijnen uitmuntenden Vader gevolgd was, die in zijn Rijk geene afgoderijen duldde. Doch deze Vader was niemand anders, dan juist de meest afgodische van alle Koningen van Israël, de Baals-dienaar achab, jezabel's Echtgenoot. (Zie 2 Kon. I: 17 en de Aanteek. van van der palm aldaar, en 2 Kon. III: 1.) Blijkbaar heeft hier de Schrijfster dezen joram verward met zijnen tijdgenoot, den nog ergeren joram, josaphat's Zoon, Koning van Juda. (Zie 1 Kon. XXII: 51. 2 Kon. VIII: 16.) Het verwondert ons, dat der Schrijfster, blijkbaar zeer belezen in de gewijde Schriften, zulk eene fout kon ontsnappen, daar josaphat immers nooit over de tien Stammen geregeerd heeft.
Of er nog meer van deze tafereelen zullen volgen, wordt niet gemeld. Aan het debiet kan het niet wel haperen; want eene lijst van twintig bladzijden inteekenaars (durfde de Drukker dit boekje niet zonder inteekening wagen? maar - dit is eene zaak tusschen de Schrijfster en hem) staat daarvoor borg. En aan stof kan het ook niet ontbreken. Heeft de gewijde Geschiedenis niet nog vele belangrijke vrouwelijke karakters en lotgevallen? Men denke aan hagar, aan de wijze Vrouw van Thekoa (zekerlijk eene tweede abigaël, wat hare schranderheid aangaat), aan esther, aan de Moeder der zeven Zonen in de Maccabeeuwsche tijden enz., om nu niet eens van die veel rijkere bron voor vrouwelijke karakterschetsen, het Nieuwe Verbond, te gewagen. Het schrikke de Schrijfster niet af, dat juist over dit gedeelte der Heilige Geschiedenis in onzen tijd zoo veel geschreven is, bepaaldelijk over de daarin voorkomende karakters van Vrouwen. Fenna mastenbroek heeft haren eigenen, bevalligen verhaaltrant; en wij erkennen gaarne, dat een tweede bundeltje van dezelfde uitgebreidheid, in dezelfde manier en geest geschreven als dit, ons niet onwelkom zijn zou.


{==458==} {>>pagina-aanduiding<<}

Anthon en Maurits, de Geschiedenis van twee Misdadigers, een Boek, geschikt ter zedelijke verbetering der Gevangenen. Naar het Fransch van L.P. de Jussieu. Nieuwe Uitgave. Te Amsterdam en Leeuwarden, bij G.J.A. Beijerinck en G.T.N. Suringar. 1823. In kl. 8vo. VIII, 312 Bl. f 1-16-:

‘Het edel voorbeeld, door Noord-Amerika en Engeland, betrekkelijk de verbetering van het lot der gevangenen, gegeven, ook in Frankrijk gevolgd zijnde, werd in 1820, door het Koninklijk Genootschap tot verbetering der Gevangenissen te Parijs, een prijs uitgeloofd voor het werk, dat meest geschikt zoude zijn, om aan de gevangenen ter lezing te worden gegeven; de Antoine et Maurice dong met meer anderen naar dezen prijs, en - werd met denzelven bekroond.’
Ziedaar den oorsprong van dit boekje, ter goeder ure in onze taal overgebragt. Ter goeder ure, zeggen wij: want begint niet ook ons land naar de boven vermelde eere der bijzondere deelneming in het tijdelijk en eeuwig welzijn der gevangenen met nieuwen ijver te streven? En zal er iemand meer twijfelen aan het gelukkig slagen der opgevatte poging, wanneer hij hoort, dat mannen, als g.k. van hogendorp, Generaal van den bosch enz., zich wel aan het hoofd der Maatschappij, daartoe gevormd, gelieven te doen plaatsen? Een nutteloos, een onbegonnen en ongepast werk zal het dan ten minste wel niet zijn. Zoo min als Hij het daarvoor schijnt gehouden te hebben, die van den voorgang, boven vele heimelijke en verstokte misdadigers, van allerlei openbare zondaren sprak, en aan het einde van zijn heerlijk tafereel der eeuwig beloonde liefde voegde: ik was in de gevangenis, en gij zijt tot mij gekomen.
Velerlei zijn intusschen de middelen, welke tot het bedoelde einde kunnen en moeten gebezigd worden. En hieronder behooren - misschien wel niet in de eerste plaats, maar toch mede - goede boeken. De behandeling in de gevangenissen, de mondelijke toespraak en herderszorg, de voortgezette behoeding, hulp en leiding, na het ontslag, mogen vrijelijk als de hoofdzaken worden aangemerkt. Doch, waarom zou er hier of daar bij de gevallenen ook geen lust

{==459==} {>>pagina-aanduiding<<}
tot lezen - althans op te wekken zijn? waarom zou daartoe geen tijd en gelegenheid gevonden of gemaakt kunnen worden; daar dit reeds, op zichzelve, zulk een uitmuntend hulpmiddel is, om, zoo ooit gedwongene ledigheid, bijna de ergste aller verleidingen, het deel van den gevangenen of ontslagenen mogt worden, derzelver kracht af te wenden? Men doe slechts niet lezen, gelijk men wel plagt, uit blooten pligt, uit vooronderstelde, maar nimmer gevoelde, behoefte aan geestelijk voedsel, om den Hemel te verdienen, op gelijke wijze als een ander zijn paternoster werktuigelijk door de vingeren laat gaan. Neen, met zekeren smaak en genoegen leere iemand luisteren, zoo als hij van de natuur geleerd heeft met smaak en genoegen te eten; hetgeen hij voorwaar ook menigmaal verzuimen zou, zoo de gedachte alleen, dat hij anders van honger moet sterven, hem hiertoe aanspoorde en hierbij bezig hield. Dit nu hangt grootendeels af van de boeken, die men hem geeft. Dezelve moeten duidelijk, maar tevens onderhoudend en belangwekkend zijn. Zij moeten niet bloot tot het verstand, maar ook tot het hart en de verbeelding spreken. In één woord, de geschiedkundige omkleeding, de ware en goede roman, (niet de dwaze en verleidende droom, die vaak dezen naam draagt) het welgesteld tafereel van gebeurtenissen uit het dagelijksche leven, door een menschkundig Schrijver, is boven vele andere vormen hier aan te prijzen. Het aangekondigde werkje is zoodanig een. Het ontleent bepaaldelijk zijne stof uit den kring der ongelukkigen, voor welke het is bestemd. En het is niet slechts geschikt, om dezulken trekken van overeenkomst, waarschuwingen en lessen te doen vinden, die hen niet ligt ongeroerd zullen laten; maar ook onze gelukkiger tijd- en landgenooten mogen er, op eene als onmerkbaar wegslepende wijze, zien aangetoond, hoe de mensch, als tegen wil en dank, al dieper en dieper kan vallen, zonder daarom echter de kracht te verliezen, om, met eenige hulp,
weêr op te staan, en van nieuws de regte baan te bewandelen; zij mogen er leeren, wat middelen daartoe zijn aan te wenden, en werkelijk aangewend worden, opdat zij toch hun penninksken niet weigeren aan deze nieuwe stichting der liefde.
Het boekje behaagt ons nogtans te beter, omdat het met eene zekere onpartijdigheid geschreven is, onderscheidene soorten en trappen van zedelijke ongesteldheid doet kennen,

{==460==} {>>pagina-aanduiding<<}
en tegenover den beteren anthon een' diep bedorven, als 't ware onherstelbaren, maurits plaatst.
In één woord, wij prijzen het elkeen, als eene zoo behagelijke als nuttige lectuur, aan, en zouden er welligt geheel geene aanmerkingen op hebben, zoo het niet....vertaald ware. Een vreemd boek kan nooit zoo geheel en volkomen voor onze behoefte berekend zijn, als een eigen. De gelegenheid, de verleiding, zoo wel als het onderwijs en de vermaning, alles, alles heeft in elk land en onder ieder volk zijne eigene kleur en houding, die ons, uitsluitenderwijze, als volkomen natuurlijk bij de afschildering voorkomt. Men leze het echter zoo lang, tot wij een even welgeschreven werk van eene Nederlandsche pen bezitten.




Vrolijke Tafereelen, aan de Vrienden van Luim en Gezelligheid toegewijd; door J.B. Christemeijer. Te Amsterdam, bij J.C. van Kesteren. 1822. In gr. 8vo. VIII en 344 Bl. f 3-12-:

De Heer christemeijer is aan het Nederlandsche Publiek, door verscheidene Tafereelen, Oorkonden uit het Strafregt, en verdichte verhalen, van eene voordeelige zijde bekend. De verhaaltrant, waaraan hij zich tot hiertoe bij uitsluiting scheen toe te wijden, was de ernstige, zelfs wel eens sombere en verschrikkelijke; thans waagt hij zich aan een ander genre, met regt door hem allermoeijelijkst genoemd, het luimige namelijk. Onze boertige Schrijvers (zelfs de meester in dat vak, fokke, niet uitgezonderd) zijn meermalen op de klip gestooten, dat zij het kluchtige, onder anderen de nabootsing van het volksdialekt, van gemeene spreekwijzen en spreekwoorden, en parodie van het verhevene, voor echte geestigheid of luim opvatteden. Daardoor is het ook, dat wij eene menigte, en daaronder regt aardige, Kluchtspelen hebben, maar bezwaarlijk een enkel Blijspel in den hoogeren zin van terentius of de meesterstukken van molière. De luim van sterne mogen wij bewonderen; wij hebben daarvan, zoo ver ons bekend is, geene enkele navolging van eenige waarde. Het is dus niet te verwonderen, dat de Heer christemeijer dien echt-luimigen toon, dat humour der Engelschen, welke uit zichzelven, en zonder hulp van uiterlijkheden, de aandacht wekt, en

{==461==} {>>pagina-aanduiding<<}
meermalen ook de lachspieren in beweging brengt, niet volkomen getroffen heeft; dat zijne karrikaturen wel eens wat heel erg overdreven zijn, en hij zich vrij druk met de nabootsing van het Amsterdamsche Joden-accent bezig houdt. Niet, dat wij dit alles stellig afkeuren; integendeel, het laatste deed ons somtijds schateren van lagchen; maar, schoon het aardig, boertig, grappig en onderhoudend zij, luimig is het eigenlijk niet. Wij zouden er ook niet eens van gesproken hebben, wanneer de vermelding van luim, op den Titel en in de Voorrede, zoo iets niet deed verwachten. Men moet de genres niet verwarren.
De Titel spreekt van Tafereelen. Er is er echter slechts één, de Neef van Curaçao getiteld, en grootendeels, wat den aanleg betreft, naar het bekende Tooneelspel, de Neef van Guadeloupe, gevolgd, (door het zien van welk stuk ook de held tot het spelen zijner rol aanleiding krijgt) namelijk de terugkomst van een' rijken Westindier tot zijne familie in het vaderland, doch vermomd, om hare genegenheid hemwaarts te toetsen. Behalve eene rijke, kwezelachtige en schijnheilige Nicht, (in het schetsen van zulke karrikaturen vindt christemeijer veel behagen, en hij slaagt er doorgaans wèl in, blijkens zijne Fortepiano) zijn de hoofdpersonen een belangrijk jong Meisje, eene Predikantsdochter, het saartje burgerhart van deze tweede Jufvrouw hofland, en die haar ook ontloopt, maar, door een' zamenloop van toevalligheden, in de handen eener eerlooze koppelaarster valt, uit welke zij echter weder, bijkans wonderdadig, gered wordt, haren Neef, den straks genoemden rijken Westindiër, en haren Minnaar terugvindt, waarop alles met huwelijken eindigt. Deze op zichzelve eenvoudige handeling wordt nu door eene menigte bijgevalletjes en kluchten verlevendigd, die gedeeltelijk met de Geschiedenis niets te maken hebben, (b.v. het protest van den wissel bij den kleermaker knuppelbusch door den Notaris sperwer, die er naderhand nog eens met de haren bijgesleept wordt) doch op zichzelve gansch niet onaardig zijn. Hier en daar loopen er echter wel eens onwaarschijnlijkheden onder, zoo als het, in de gegevene omstandigheden, zeer onnatuurlijke gesprek over liberalismus of antiliberalismus van den Notaris en den Boekhouder ossepoot met den kleermaker en diens Huishoudster, en de harangue
van dien Notaris tot het gemeen, (bl. 26-44) hetwelk ons volstrekt hors de saison en eene der zwakste plaatsen in het boek toeschijnt. Het is,

{==462==} {>>pagina-aanduiding<<}
alsof de Schrijver tot taak gekregen had, om er, bongré malgré, iets van dien aard in te lasschen, en dit slechts, zoo goed hij kon, te dezer plaatse gedaan heeft. (Maar in 1814 was toch die strijd nog niet zoo hevig als thans; toen waren zelfs Vorsten en Ministers, om den wille van het smeer, quasi-liberaal.) De achtbare kleermakersstand te Amsterdam is ons niet bekend genoeg; maar of er wel iemand van dat voormalige gild is, (die zelf, gelijk Mr. knuppelbusch, nog de maat neemt, en zich baas laat noemen) wiens dochters niet alleen naar het bal gaan, (dit is zeer mogelijk) maar zelfs hare moedertaal niet willen spreken, de Franschen affecteren, hortense en juliette heeten, en van eene Hollandsche vrouw zeggen: Fi donc! Hollandaise! daaraan twijfelen wij toch, voor de eer van Amsterdam; want waar moest het dan met onze vaderlandsche zeden heen? Het is echter mogelijk, dat wij ons bedriegen, en dan mogen zulke aartszottinnen wel aan de kaak gesteld worden. Is het zoo niet, dan is de karrikatuur overladen, en treft geen doel. Sommige gedeelten der Geschiedenis zijn in brieven bewerkt, en doorgaans op een' meer ernstigen toon, die wel eens een weinig al te langwijlig wordt voor eene vrolijke Geschiedenis. Ook wordt de toon wel eens aandoenlijk, ja treurig. Dit is niet af te keuren, en het ligt, dunkt ons, in het karakter der schrijfwijze van den Heer christemeijer, welke bijzonder tot belangwekkende huisselijke tooneelen gestemd is; maar dan voldoet ook de Titel niet aan den inhoud. Sommige aanmerkingen en zotte huwelijken aan het slot hadden wel weg kunnen blijven, om den indruk niet te verzwakken.
Wij hebben alle onze aanmerkingen op dit boek bij elkander gevoegd, om den geachten Schrijver bekend te maken met onze denkbeelden over 't geen er nog wel in een' volgenden bundel zou vereischt worden, ten einde het Ideaal van een goed boertig, of zelfs wel luimig, verhaal nader te komen, geenszins om hem meesterachtig te berispen, of wel van de voortzetting zijner Tafereelen terug te houden. Integendeel, wij lazen dezelve met genoegen; en onze voorraad aan goede, oorspronkelijk Nederlandsche verhalen, die, in eene onderhoudende en bevallige manier, onze volkszeden schetsen, over onze dwaasheden doen lagchen, ondeugd en schijnheiligheid ontmaskeren, verlichte Godsdienstkennis, deugd en goede zeden aanprijzen, is nog zoo bijzonder groot

{==463==} {>>pagina-aanduiding<<}
niet, of deze bijdrage van den Heer christemeijer moet ons welkom wezen. Men moet ook, uit hoofde van het boven gezegde, niet denken, dat hem het boertige nergens gelukt zou zijn. Het tegendeel is waar; en zelfs het tweede Hoofdstuk, Tooneelrampen, (noodlottigheden van een liefhebberijtooneel te Amsterdam, op een' pakzolder, de vierde verdieping van een huis in de Vinkebuurt, meest door Joden bijgewoond) moet, ondanks het aangemerkte, ook den ernstigsten een' lach afdwingen.
Ofschoon de Titel ons geen tweede Deel belooft, spreekt echter de Uitgever, in een zeer kort Berigt aan den Lezer, van een' tweeden bundel, waarin 's mans luimige en tevens ernstige Vertelling uit de Euphonia, lodewijk knop en zij-Ontmoetingen, zal worden opgenomen. - Mogen wij den Heere christemeijer, die zich dus aan dit vak blijft wijden, in 't kort nog éénen raad schuldig zijn, zoo zij het deze: Hij overdrijve niet, maar bestudere en volge de Natuur en de maatschappelijke betrekkingen hoe langs zoo meer!







De Oud-Hollandsche Kermisparnas of de Kermisdichttafereelen van L. Rotgans, J. Bartelink, F. Greenwood en J. van Hoven. Non semper Saturnalia. Nieuwe Druk. Te Amsterdam, bij J.C. van Kesteren. 1823. In 8vo. 124 Bl. f 1-:-:

‘Onzen tijdgenooten eene aangename uitspanning met geestvruchten der voorgaande eeuw te leveren, en verder niets, is het oogmerk met deze vernieuwde uitgave.’ Dus zegt het voorberigt, hetwelk voor sommige in onze dagen misschien min kiesche uitdrukkingen geene verschooning vragen wil, omdat men zich bij de lezing in den tijd der opstellers van deze dichtstukken verplaatsen moet. En inderdaad, hetgeen ons hier het meest hinderde, waren, uit dit oogpunt beschouwd, niet zoo zeer deze waarlijk morsige uitdrukkingen en wenken, als wel de treurige opmerking, dat, helaas! de kermis- en andere luidruchtige vermaken van het laagst en onbeschaasd gemeen, ook in dezen meer beschaafden tijd, genoegzaam met de hier beschrevene van vroegere dagen gelijksoortig, zoo niet (het vechten en snijden met het mes echter nagenoeg uitgezonderd) volkomen dezelfde zijn. Misschien, zegt de voorredenaar, heeft de verfijning in de uitdrukkingen onzer tijd-
{==464==} {>>pagina-aanduiding<<}
genooten, als men scherp let, eenen gelijken tred gehouden met de vergroving, zoo wij dit woord gebruiken mogen, hunner zeden. Hierop moge men nadenken; maar wij wilden echter in geen geval als geneesmiddel aanraden, dat men, ten aanzien van kieschheid in uitdrukkingen, weder eene eeuw of wat werd teruggezet. Dichterlijke waarde willen wij, naar den tijd der opstellers, aan deze oude stukjes niet ontzeggen; maar in het vak der dichtkunde zijn wij toch dien leeftijd aanmerkelijk vooruit, en mogen daarom ook aan deze vernieuwde uitgave van dezelve weinig bijval bij de beschaafdere standen beloven. Wij houden wel van boert en hekeldicht; maar het onkiesche, gore en morsige walgt ons. Om deze reden dan ook zouden wij dit werkje, in onzen leeftijd, niet gaarne in vele handen zien, en allerminst in die der lieve, reine jeugd. - Deze herdruk is
vrij onnaauwkeurig: meermalen zijn, door wegvalling van een of ander woord, de rijmen een voet te kort.

Treffende Schilderijen voor de Jeugd, geschetst door eenen Kindervriend. Met Platen. Te Groningen, bij W. Wouters. 1822. In kl. 8vo. 242 Bl. f 1-6-:

Dit boekje heeft eene goede bedoeling, en moet de jeugdige lezertjes van vele ondeugden asleiden, en tot het goede opwekken of daarin bevestigen. De verhalen of vertoogjes zijn 15 in getal. Dat dezelve reeds voor zeer jonge kinderen genoegzaam kinderlijk zouden gesteld zijn, (voor kinderen van zes tot twaalf jaren, zegt de uitgever) moeten wij hier en daar, en reeds bij het eerste stukje, betwijfelen. Over het geheel heeft ons de strekking meer nog dan de uitvoering bevallen. Hier en daar is ook de taal niet boven alle berisping: door dienstvaardigheid enz. wil men een ander aan ons, maar niet omgekeerd, zoo als hier op bl. 16 gesteld wordt, ons aan een ander verpligten. Maar wij willen niet naslaan; zoodanige vergissingen zijn hier slechts zeldzaam, en wij kunnen het werkje gerust onder de nuttige leesboekjes voor kinderen rangschikken.





{==465==} {>>pagina-aanduiding<<}

Boekbeschouwing.

Bezwaren tegen den Geest der Eeuw, door Mr. I. da Costa. Te Leyden, bij L. Herdingh en Zoon. 1823. In gr. 8vo. VIII en 98 Bl. f 1-4-:

Wij ontvangen hier een klein boekje, waarin veel gesteld wordt. Of het in 98 bladzijden betoogd kan heeten, beoordeele de Lezer! Er wordt niets minder in gezegd, dan het volgende:
In 't algemeen deugt onze Eeuw volstrekt niets, en moet bij alle andere achterstaan. Om meer in bijzonderheden te treden:
1.) Het is zonde en schande, dat de Predikanten niet meer over de Predestinatie prediken, die immers door de regtzinnige Heeren op de Dordsche Synode beslist is; ook zijn er nog vele andere ketterijen en gruwelen, b.v. dat de Joden niet meer aan den Talmud (het gezag der Rabbijnen) gelooven. (Bl. 8, reg. 3 van ond.)
2.) Verdraagzaamheid is een bedriegelijk tooverwoord, dat eigenlijk t' huis behoort bij de wolven, wanneer de herders en honden sluimeren, of zich sluimerend houden; eene leer, die de volken tegen de Overheden opzet, en sluikmoord en alle gruwelen voortbrengt. (Bl. 18, 23.)
3.) Het is getier maken, wanneer men filips en alva hunne onmenschelijkheid verwijt: de tegenwoordige Spaansche Cortes zijn heel wat onmenschelijker.
4.) Het is eene valsche menschelijkheid, wanneer men den misdadiger thans niet meer streng kastijdt, maar met eene lafhartige laauwheid slechts ten halve temt. (Dus weder galg en rad en brandstapel? Ja, die lieve autoda-fe's van filips en alva! Het is zeker schaamteloos, daartegen zoo veel getier te maken.)
5.) De tegenwoordige weldadigheid is hoogmoed, en vergoodt zichzelve; terwijl de oude, uitsluitend, de eer van God en het welzijn des naasten in 't oog had. De Oprigters

{==466==} {>>pagina-aanduiding<<}
der Maatschappij Tot Nut van 't Algemeen, der Maatschappij van Weldadigheid, en voor de Gevangenen(?), zou men in vroeger tijd naar een verbeter- of gekkenhuis hebben verwezen. (Bl. 85.) (Zalige Vader nieuwenhuizen! Edele van den bosch! Doorluchtige Prins fredrik! Gij zoudt dan, indien da costa regeerde, als krankzinnigen opgesloten zijn? En hij!.... gij waarborgt hem daarvoor, gelasterde negentiende Eeuw!) De uitroeijing van deze of gene ligchamelijke of zedelijke ziekte (die in den vervallen staat der natuur noodzakelijk zijn, en in de hand van Gods Voorzienigheid zichzelve genezen zullen) is, volgens hem, (bl. 84) onbegrijpelijke ligtgeloovigheid, afschuwelijk bijgeloof. Dus ook de gezegende Koepokinenting? Wat schendige brabbeltaal is dit!
6.) De poëzij behoort mede tot de uit den hemel aanrukkende legermagt, die weldra alles zal herstellen. Doch da costa denkt niet, dat deze soort van poëzij bij deze Eeuw in achting is. (Dezelve heeft echter zijnen Meester en hem, om hunner poëzij wille, zeer vele zotheden ingeschikt. Het kan echter te ver loopen.)
7.) Ook de wetenschappen bereiken de hoogte der vorige tijden niet. (Wel, Meester izaak! gij zijt misschien ook wel meester in de fraaije kunsten; maar, met uw verlof, van de naauwkeurige wetenschappen, Sterrekunde, Natuurlijke Wijsbegeerte, daarvan moet gij afblijven. Ten minste, zoo gij de minderheid van herschel en delambre beneden copernicus wilt stellen, moet gij betoogen.)
8.) Men heeft de Sterrekunde bestudeerd, om het wonder van josua tegen te spreken. (Vooreerst zal daarom niet ligt iemand zulk eene moeijelijke en afgetrokkene wetenschap leeren. En wat het wonder van josua betreft, zoo leze de Schrijver de verklaring van van der palm op Jos. X:12. Doch deze is welligt ook een ketter, een afvallige! Ja, dan is er niets aan te doen. Misschien draait inderdaad de Zon wel om de Aarde, en had de Inquisitie gelijk, toen zij galilei opsloot!)

{==467==} {>>pagina-aanduiding<<}

9.) Het is een bedriegelijk, gevaarlijk, afschuwelijk, en toch algemeen denkbeeld, dat de Vorsten aan het Volk aansprakelijk zijn voor de uitoefening hunner Oppermagt. (Dit denkbeeld is toch niet uit deze Eeuw afkomstig. Het heerschte bij de oude Cortes van Spanje, in de oude Stendenvergaderingen van Duitschland en Zweden, bij de Nederlandsche Staten, (bij de inhuldiging van den Hertog van Braband had het Volk zich uitdrukkelijk voorbehouden, niet te gehoorzamen, wanneer hij tegen de bij Verdrag bezworene Regten handelde) in Arragon, en bij het Engelsche Parlement (jure, hoewel niet facto) sedert eene reeks van Eeuwen.
10.) De Engelsche Constitutie, het modèl van zoo vele nieuwere, wordt door hare voornaamste staatsmannen dikwijls beschouwd als een allervreesselijkste hinderpaal voor de behoorlijke ontwerping en uitvoering van de allernoodwendigste staatsmaatregelen, (Juist! juist! De Ministers, de Koning zelf kunnen, zoo min als het Volk, doen, wat zij willen. Daarin bestaat het voortreffelijke, het den mensch waardige, 't welk die Constitutie bij alle bedaarde liefhebbers der vrijheid en orde zoo dierbaar maakt. Slechts voorstanders van een onbepaald Despotismus, zoo als in Spanje of Portugal, waartoe ook de Heer da costa, misschien nog uit oude betrekking, behoort, vinden haar verderfelijk.)
11.) De Grieken staan louter uit Jacobinisme in opstand. (Mijnheer da costa! gij geniet het vette der Aarde, en niemand misgunt het u; maar laster dan ten minste, in uwe gemakkelijke sopha, geene menschen, die, dagelijks aan afpersingen, mishandelingen, en verguizing van zich en hunnen eerdienst, ter prooije, goed en bloed voor Godsdienst en Vaderland opzetten, en daarvoor alle ongemakken en rampen, ja de pijne des doods niet achten! Of hebben onze brave Vaderen, wier opstand tegen Spanje gij toch niet aanranden durft, hoezeer gij daardoor geweldig inconsequent wordt, iets anders gewild, iets anders bedoeld?)
12.) De Spaansche Cortes zijn Deïsten en Atheïsten.

{==468==} {>>pagina-aanduiding<<}
(Men redeneert thans te veel: wij hebben al hooren zeggen, dat die twee benamingen met elkander strijdig waren; doch die dat zeide, was een ondeugende liberaal. Wij wenschten, dat de Heer da costa lid van het Spaansche Regentschap, of, nog liever, van de eerstdaags weder op te rigtene Inquisitie was. Hij zou onder dat goddelooze gebroed der Conslitutionelen heerlijk opruimen, misschien nog beter dan infantado. Dan zou hij, naar den wensch van zijn hart, boven uitgedrukt, streng kastijden kunnen.)
13.) Onze Koning is aan den Eed, door hem op de Constitutie ged aan, niet gehouden. (Dat gaat te ver! Al het vorige kan men, als vruchten van verbijsterde hersenen, eener van 't spoor hollende verbeeldingskracht beschouwen, en er, des noods, mede lagchen; maar nu een manneken, dat pas in de wereld komt kijken, dat jong mensch, en vooral piepjong Christen is, zich vermeet, om, met een godsdienstig manteltje om, ex tripode, niet alleen de volstrekte magt, ook bij ons, te verkondigen, maar nu dat manneken ook onzen geliefden Monarch, die geheel vrijwillig den Eed op de Grondwet gedaan heeft, zonder eenig geweld met medewerking des Volks tot stand gebragt, de absolutie durft geven, zoo hij een Eedbreker wordt, - nu is het toch alleen de vrijheid der Drukpers, eene vrijheid, meermalen door dat Inquisiteurtje aangerand, en alleen door deze Constitutie gewaarborgd, die hem voor het lot behoedt, hetwelk hij zoo gaarne eenen van den bosch of het edele klaverblad, dat de Gevangenen zoekt te verbeteren, gunde, van in een verbeter- of gekkenhuis te worden opgesloten! Doch, Gode zij dank! dergelijke stellingen ontsluijeren de goddelooze sekte, en hare heillooze bedoelingen, die Europa weder met twist, moordschavotten, galg en rad tracht te vervullen. Da costa steekt het hoofd op, nu de Vorsten schier overal de vrijheid verdrukken; hij kan zijne innige vreugde over alle thans gepleegde mishandelingen der vrijheidsvrienden kwalijk verbergen; doch hij rekent deerlijk buiten den waard, zoo hij denkt, dat onze waarlijk edele Vorst

{==469==} {>>pagina-aanduiding<<}
dat voorbeeld zal volgen. Deze is nog te zeer van willem's en fredrik hendrik's bloed, om meineedig en een vervolger te worden. Slechts diepe verontwaardiging over den snooden raadgever zal de uitwerking zijn, die dezen raad ten gevolge zal hebben. Zoo moeten de leeraars der duisternis, gelijk vroeger in de beruchte Dissertatie de Monarchiâ, zichzelve, door overgroote gedienstigheid, niets dan beschaming bewerken!) - Maar wij zijn de paradoxen van da costa nog niet ten einde.
14.) Geboorte, Adel, staat boven eigene verdienste, die wij toch, zoo wel als gene, van den Hemel ontvangen hebben. (Doch, zoo wij denken, zelve verwierven; anders is het geene verdienste. En geschiedt dit verwerven dan door onmiddellijke werking van God? Da costa zegt ja, lijdelijk. Maar dan bestaat er ook geene deugd, geene verantwoordelijkheid; de mensch is een blok, en wordt door God bewerkt, gelijk de steen door den beeldhouwer. Welk eene leer! Zou dit Christendom zijn? Dat zij verre! Wij zijn verzekerd, dat de Eerw. egeling, die tevens gemoedelijke en liberale Godgeleerde, over zijnen Neophyt meermalen bedenkelijk het hoofd zal schudden.) Onze Voorouders spraken veel minder van verdienste, maar meer van geboorte. (Ongetwijfeld! Zie b.v. tromp, piet hein, de ruiter, lieden van zeer geringe geboorte en zeer groote verdiensten, die daarom ook bij onze Vaderen in zeer lage achting stonden!!!) Het is verschrikkelijk: thans is de laagste geboorte geen beletsel meer, om tot de hoogste standen der Maatschappij te geraken; een nieuwland, een borger konden Hoogleeraars worden; maar daarentegen schaamt de Adel zich nu ook niet meer, om iets anders te doen, dan te jagen of te visschen, of de mindere standen door het schoone vuistregt der goede oude tijden te vermoorden. (Bl. 63, Noot. O tempora! o mores!) Men zal misschien vragen, hoe de Heer da costa zoo zeer voor den Adel in de bres springt. Men moet weten, dat hij, naar zijn eigen ontwijfelbaar zeggen, van de oude Koningen van Spanje, wij gelooven zelfs van nog hooger, afstamt. Hij moest toch ook hierin eene

{==470==} {>>pagina-aanduiding<<}
gelijkheid met bilderdijk van teisterbant hebben. En dan strijdt hij zekerlijk pro aris et focis.
15.) De publieke opinie is allerverderfelijkst. Dat spreekt van zelve. De publieke opinie zegt, b.v.: Bilderdijk en da costa zijn groote Dichters, maar ellendige Godgeleerden en Staatkundigen, die altijd met magtspreuken schermen, zonder bewijzen. Nu geeft da costa te kennen: Ik sta hier gelijk noach, loth, mozes, de Profeten en jezus; hetgeen ik zeg, wordt even zeer tegengesproken, als hetgeen zij verkondigden; ergo, het is even waar. Zulk eene sluitrede zou zich toch waarachtig een schooljongen schamen! De nivelleurs en polygamen van Waddinxveen zouden die even zeer op zich kunnen toepassen. - Eene aanspraak aan de Vorsten, om het algemeene gevoelen toch ter dege te knevelen en te verdrukken, (waartoe men hen waarlijk niet behoeft aan te zetten) en aan de weldenkenden, eindigt het hoofdstuk, publieke opinie genaamd.
16.) Op het nageslacht van cham (de Negers) rust nog de vloek van den gehoonden Aartsvader. Die de afschaffing van den slavenhandel willen, maken zich een' naam, door in de Regten des Hemels te treden. God, of de door Hem bepaalde orde, heeft den Neger aan den blanken dienstbaar gemaakt. - Da costa! gij lastert God!
17.) Het onderwijs der jeugd is veel te liberaal. De stok, de plak moeten weder te voorschijn komen; het afschaffen dier ligte ligchamelijke kastijdingen is mede eene der duizend en ééne zonden van onze Eeuw; de roede moet wederkomen. Weg met het denkbeeld van eer of schande, hetwelk onze onnoozele kindertjes tot Duivelen maakt van twee soorten; tot Duivelen van hoogmoed, en tot Duivelen van nijd. (De Heer da costa is zeer mild in het geven van den Duivelnaam; hij schijnt dat gezelschap zeer gemeenzaam te kennen.)
18.) Vrijheid en Verlichting zijn slavernij, bijgeloof, afgoderij, onkunde, duisternis. Tot een proefje van 't geen in dit Hoofdstuk gezegd wordt: ‘Men pleegt eeredienst voor jenner, en eeredienst voor lourens

{==471==} {>>pagina-aanduiding<<}
(laurens) koster, - met zulke verfoeilijke plechtigheden ontheiligt men de aan Gods dienst gewijde Kerken, en verleidt men een ongelukkig volk, opdat zij den Heiland, die de wereld met zijn bloed gekocht heeft, verlaten, verloochenen en honen, om de afgoden na te hoereren, opgericht door filosofen zonder deugd, zonder verstand, en zonder ziel!’ - Hier moeten wij ernstig vragen: is de man bij zijne zinnen? Al had hij ook de heerlijke feestviering te Haarlem zelf versmaad, zoo kon hij toch gehoord hebben, hoe en van der palm en tollens bijzonder en met nadruk aangedrongen hebben op het groote voorregt, hetwelk de wereld dáárdoor geniet, dat de Drukkunst Gods heilig en dierbaar Woord zoo zeer heeft vermenigvuldigd; hoe alles, zelfs in de gezangen, wordt afgeleid van den Vader der lichten, van wien alle goede gaven en volmaakte giften komen. En is dit de afgoden nahoereren? den Heiland verloochenen en honen? Da costa komt in het Christendom pas kijken: betaamt het hem, zoo vele achtbare mannen, die dit feest bevorderd en bijgewoond hebben, op de schandelijkste wijze te honen, te verguizen, en met zijnen zwadder te bezoedelen? Maar, men ziet het: de oude Farizeër, de geest van bitterheid, vervloeking en verdoemenis, zit er nog in; hij mogt nog wel eerst eenige jaren het Nieuwe Testament bestuderen, en leeren kennen, van hoedanigen geest hij behoorde te zijn, en wat het lot zal wezen dergenen, die zoo liefdeloos oordeelen. (Luc. IX:55. matth. VII:1, 2. jac. IV:12.)
Nu komt er nog een besluit, waarin ons geleerd wordt, dat er in het verborgen gewerkt wordt, om dit alles omverre te werpen, en de begrippen, die da costa van het Christendom en den Staat heeft, op den troon te zetten. Wij weten het. Ja! er bestaat een onzigtbaar verbond der duisternis, van Jezuiten, vrienden van het Despotismus, en valsche, aan hunne beginselen ongetrouwe, Protestanten. Maar deszelfs pogingen zullen verijdeld worden. Die God, wiens Voorzienigheid den diepen nacht der

{==472==} {>>pagina-aanduiding<<}
Middeleeuwen door het licht der wetenschappen en der Hervorming verdreef; die, in ons Vaderland, de gomarussen en bogermans door de van der palms, heringa's, ypeys en dermouts vervangen heeft; die deze Eeuw, door de Bijbel- en Zendelinggenootschappen, meer dan eenige andere, werkzaam deed worden aan de bekeering ook der afgelegenste Heidenen, - die God der Vrijheid en Waarheid, die in Nederland de Drukkunst deed ontstaan en langzaam zich ontwikkelen tot de veiligste schutsweer tegen duisternis, onkunde, Vorsten- en Priestergeweld, die God zal zijn werk niet laten varen, maar het gelouterde Christendom (niet het Pausdom, in eenen anderen vorm, van da costa) zal eenmaal de Aarde vervullen, gelijk de wateren den bodem der Zee bedekken! Ja! het is thans tijd van spreken. Eene hoogere Magt is met ons! (bl. 73.) Zij gaf ons, in hare liefde, eenen Monarch, die onruststokers, vleijers, en menschen, die hem tot meineed willen aanhitsen, verfoeit, het verbeterd onderwijs, de verstandige weldadigheid, en de vrijheid der drukpers, ten spijt van het verbond der duisternis, althans in ons gezegend Vaderland, zal weten te beschermen!
Wij gelooven dit boekje, waarin veel gezegd en niets bewezen wordt, genoegzaam aan onze Lezers te hebben doen kennen. Ten slotte nog een paar aanmerkingen:
1.) De eenzijdigheid van da costa kan alleen daaruit reeds blijken, dat hij niets goeds van deze Eeuw zegt. Is zij dan geheelenal slecht, en heeft zij niet ééne enkele lofwaardige zijde? Dit was toch nooit, zelfs in de verschrikkelijke tiende en elfde Eeuwen niet, het geval. Wij zullen van hare tallooze ontdekkingen niet spreken, maar een enkel punt opnoemen, hetgeen da costa, die zoo veel parade maakt met zijne godsdienstigheid, onmogelijk anders dan ter kwade trouwe kan hebben weggelaten. Het zijn de veelvuldige middelen, om godsdienstig onderwijs, zoo wel bij de zoo lang deerlijk verwaarloosde mindere klassen, als bij vreemde Volken, te verspreiden, - de Zondagsscholen, de Bijbel- en Zendelinggenootschappen,

{==473==} {>>pagina-aanduiding<<}
reeds zoo even genoemd. Heeft men niet een geheel eiland (O-Taïti), ja, wanneer men de jongste berigten gelooven mag, zelfs de geheele groep der Gezellige Eilanden tot het Christendom overgebragt? Maar dit alles wordt voor niets gerekend: het geschiedde in de negentiende Eeuw, en door een Volk, dat eene vrije Constitutie heeft!
2.) In het geheele boekje is wrevel, verbittering, schelden en razen de heerschende toon. Is dit nu Christendom? Of is het juist een kenmerk, waaraan de Hemelsche Leermeester zijne leerlingen wil herkennen, dat zij liefde hebben onder elkander? ‘Maar de negentiende Eeuw verdient die liefde niet; het tegenwoordige geslacht is erger dan Heidenen, tollenaars en Samaritanen.’ Het zij zoo; maar de liefhebbende Zaligmaker at toch ook zelfs met dezen, en zal hen wel niet voor Duivelen van driederlei soort, verleiders, Godverloochenaars, en wat dies meer zij, gescholden hebben. Men denke aan het geval met zacheus, die zich toch zelfs aan oneerlijkheid had schuldig gemaakt. Slechts de onverdraagzamen, de verdoemers van anderen kon Hij niet dulden, Mijnheer da costa! - Neen, zóó verbetert men de menschen niet, als da costa het wil. Het Christendom is een stelsel van menschenliefde; het zijne een stelsel van menschenhaat omtrent het tegenwoordige geslacht, behoudens eene zeer gemakkelijke liefde voor verloopene Eeuwen. Wij willen eens gelooven, dat da costa ter goeder trouwe is; maar het oude odium generis humani van zijn geslacht zit er nog in, en moet er uit, zoo hij een waar Christen wil worden. Wij raden hem, het Nieuwe Testament eens, van nieuws af, onpartijdig, zoo mogelijk zonder den benevelenden bril van bilderdijk, te lezen; misschien zal hij dan anders over de zaak beginnen te denken, en zijne voortreffelijke gaven tot heil des Menschdoms besteden; terwijl hij thans gevaar loopt, zich bij tijdgenoot en nakomeling, als een twiststoker, woelgeest en gevaarlijk mensch, te schandvlekken. Hij passe (zoo mogelijk te zijner verbetering) op zich toe, hetgeen de onvergelijkelijke van der
palm, in zijn

{==474==} {>>pagina-aanduiding<<}
onlangs verschenen pronkjuweel, de Redevoering op het kosters-feest, van den vijand der verlichting en der vrije drukpers in 't algemeen zegt: ‘Aan wien heeft God de magt verleend, om voor anderen te denken? te bepalen, wat ieder nuttig is te weten, of niet te weten? de vrije onderzoeking des verstands aan banden te leggen? de Rede, het goddelijkste, dat in ons is, te beperken, te omschrijven, en door die omtuining niets door te laten, dan 't geen door u, door u, onwijs en nietig schepsel! met een' vrijbrief is voorzien? Die magt heeft God aan geen' sterveling verleend; en wie ze zich aanmatige, de naam zijner misdaad is - heiligschennis! Of zou de zucht voor waarheid, Godsdienst en volksgeluk die misdaad tot eene deugd, die heiligschennis tot een' pligt kunnen maken? Waarheid en Godsdienst staan onder de bescherming van hooger, dan aardsche magt, en, hoe ook aangerand, dat eeuwig Rijk zal niet omgeworpen worden! Volks-geluk kent geen grooter vijandin, dan volks-verblinding. En ongelukkig hij, wien waarheid, Godsdienst en volksgeluk slechts ten dekmantel strekken van bekrompen inzigten of lage bedoelingen; de wraak der gehoonde deugd en redelijkheid volgt hen op de hielen!... En indien wij, in sommige schand- en schot-geschriften, die de deugd honen, die de eer aanranden, verstand en hart op den doolweg pogen te brengen, de vruchten, niet der edele drukpers, maar van der menschen bedorvenheid beweenen; wij zullen daarbij onze blikken laten weiden over die menigte van geest-verlichtende, ziel-verheffende, hart-veredelende voortbrengselen van koster's onwaardeerbare kunst, waaraan het onzen leeftijd, even min als vroegere eeuwen, ontbreekt.’
Zoo lang wij zulke mannen, als van der palm, onder ons hebben, zal het geschrijf van eenen da costa c.f. in Nederland wel zeer weinig kwaad doen. Met innige vreugde zien wij, dat dit schand- en schotschrift, bij alle klassen en standen, eene diepe verontwaardiging tegen, of - medelijden met, den Schrijver opwekt. Hij heeft den staf over zijne reputatie gebroken.





{==475==} {>>pagina-aanduiding<<}

Leerredenen over de hooge waarde des Bijbels, door Isaäc Prins, Predikant te Dordrecht. Te Dordrecht, bij Blussé en van Braam. 1823. In gr. 8vo. 160 Bl. f 1-10-:

Wij wenschen zeer hartelijk, dat deze zeer goede Leerredenen aan derzelver zoo heilzame bedoeling overvloedig mogen beantwoorden. Wie stemt toch niet met den kundigen steller in, dat de Bijbel een aangenaam leesboek is, naar den algemeenen en bijzonderen smaak van ieder redelijk mensch, gepaste weetgierigheid, en naar ieders behoeften op velerlei wijze berekend; de beste raadsman daarenboven, gevende in alle gevallen den besten en beproefden raad, en tevens bevattende de voor ons meest gepaste, voor elk verkrijgbare en nimmer falende vertroostingen; dat hij vervolgens ook voor jonge lieden, en voor deze vooral ook, hoogst belangrijk is, en dat eene groote gemeenzaamheid met den inhoud des Bijbels, buiten allen twijfel, in iederen leeftijd en voor iederen stand, van de uitgebreidste nuttigheid is. Zie daar, Lezer, den inhoud der vijf Leerredenen, u hier aangeboden, welker eenvoudig beloop u uit deze korte opgave reeds eenigermate blijken kan, en welke ten tekst hebben Ps. CXIX:24a, 92, 2 Tim. III:15, en wederom Ps. CXIX:1; wordende dit bundeltje besloten met eene, mede zeer voortresfelijke, Leerrede over 1 Petr. I:24, 25a, van welke de Wereld en de Bijbel het opschrift is.
Duidelijk en bevattelijk, in eenen verstandigen en hartelijken toon, in goeden en ongekunstelden stijl en zuivere taal, weet de Eerw. prins te spreken; en wij wenschen zeer, dat hij der Protestantsche Kerke nog lang door mond en pen moge nuttig zijn!




Geschiedkundig Verslag der voornaamste Uitgaven van de Biblia Polyglotta. Gedeeltelijk uit het Fransch vertaald, en met Bijvoegselen en Aanteekeningen vermeer-
{==476==} {>>pagina-aanduiding<<}
derd, door G. Outhuijs, Predikant te Minnerts ga. Te Franeker, bij T.J. Tuinstra. 1822. In gr. 8vo. 213 Bl. f 2-:-:

Iets soortgelijks was in onze taal niet voorhanden; en echter is de kennis aan de veeltalige uitgaven van den Bijbel der Geleerden niet onbelangrijk. Deels levert de Heer outhuijs hier eigen werk, hetwelk hij echter niet hoog wil aanrekenen, daar hij verzamelen, of stof, door anderen geleverd, verwerken, als geene juist zeer groote verdienste wil schatten; deels geeft hij de vertaling van de Geschiedenis der Polyglotta van j. le long, getrokken uit diens Discours historiques sur les principales éditions des Bibles Polyglottes, en door den Abt de petity alzoo opgenomen in zijne Encyclopédie élémentaire, ou Introduction à l'étude des lettres, des sciences et des arts. Behalve de Aanteekeningen, door den Eerw. outhuijs nu vermeerderd, ontvangen wij hier, kort en naauwkeurig, verslag van den Bijbel van den Kardinaal ximenes, in 4, - van augustinus justiniani, in 5, - van johannes draconites, mede in 5, - van benedictus arias montanus, insgelijks in 5, - van johannes baptista raimondi, in 10, - van elias hutterus, in 6, - van het N. Testament van denzelfden, in 12, - van den Bijbel van gui michel le jay, in 7, - van brianus waltonus, in 9, - van christianus reineccius, in 4 talen; en eindelijk van de Joodsche Polyglotten van den Pentateuchus, twee in getal, welke alleen dat gedeelte des O. Testaments bevatten, dat elken Sabbat in hunne Synagogen gebruikt wordt. Dat de Hoogleeraar hamaker tot deze Nederduitsche vertaling en uitgave
zijnen vriend opwekte, geeft reeds vooraf het beste gevoelen van het goede en belangrijke van dezen arbeid, van welken de Heer outhuijs met leedwezen betuigt, dat, door zijne te late kennismaking met den Baron van westreenen van tiellandt, hij bij denzelven geen gebruik heeft kunnen maken van

{==477==} {>>pagina-aanduiding<<}
de aanwijzingen, hem door dien voortresfelijken en geleerden Edelman gegeven, toen zijn stuk reeds ter drukperse was. Met 's mans wenschen in een Naschrift stemmen wij van harte in, dat, namelijk, onze Eeuw nog meer dan ééne nieuwe Polyglottische uitgave van den Bijbel bezorgen mag, en daardoor aan den hooggeschatten Waltoniaanschen arbeid nog meerdere volkomenheid geve; dat de Engelsche Maatschappij te Calcutta nog eens zulk eene uitgave des Bijbels aan Europa schenken mag, in de beroemdste en meest gebruikt wordende spraken der Ooster Indiën; en eindelijk, dat een Europeesch Taalgeleerde datgene, wat het Talenwonder e. hutterus, ruim twee Eeuwen geleden, begon, maar er toen in belemmerd werd, in onze dagen eens weder opvatte, en, het geheel en gelukkig voltooijende, ons eene Westersche Polyglotta beschikte, in welke de voornaamste spraken van ons werelddeel opgenomen werden, en bij welke zulk een Harmonisch Lexicon gevoeg was, als de onsterfelijke e. castellus bij den veeltaligen Bijbel van walton leverde.
‘Zulk eene onderneming,’ zegt hij, ‘zoo al voor de H. letteroefeningen minder belangrijk en noodzakelijk te keuren, zou echter voor de taalgeleerdheid van Europa, en inzonderheid voor de vergelijkende taalgeleerdheid, aan welke te weinig gedacht en te min gedaan wordt, ten uiterste belangrijk kunnen wezen.’





Verhandeling over de oorzaken, waarom de uitbarsting der toevallen bij sommige Hoofdwonden zoo lang vertraagd wordt, benevens de behandeling, welke zoo wel tot voorkoming, als ter bestrijding dezer toevallen gevorderd wordt; door H.J. Schouten, Med. Doct. enz. te Amsterdam, bekroond met den Gouden Eereprijs door het Genootschap ter bevordering der Heelkunde, te Amsterdam. Te Amsterdam, bij R.J. Berntrop. 1821. In gr. 8vo. 195 Bl. f 2-:-:

{==478==} {>>pagina-aanduiding<<}


Verhandeling, ter beantwoording derzelfde Vraag, vóór den 1 Mei 1817 ingezonden aan voormeld Genootschap, en uitgegeven door deszelfs Bestuurderen. Te Amsterdam, bij R.J. Berntrop. 1822. In gr. 8vo. 60 Bl. f :-10-:

Onderzoek aangaande de meest voorkomende oorzaak en de behandeling van de ontsteking der Hersenvliezen, welke men somwijlen, ook na schijnbaar geringe hoosdwonden, waarneemt; door H.J. van Houte, Med. Chir. & art. obst. Doctor te Amsterdam. Te Utrecht, bij S. Alter. 1820. In gr. 8vo. 104 Bl. f 1-5-:

Om twee redenen plaatsen wij deze drie Verhandelingen bij elkander; vooreerst, omdat zij op hetzelfde onderwerp betrekking hebben, en ten tweede, omdat derzelver beoordeeling eenige vergelijking vordert, daar de beide eerste naar denzelfden prijs gedongen hebben, en de laatste ons voorkomt aan de tweede haren oorsprong verschuldigd te zijn.
Het Genootschap ter bevordering der Heelkunde, te Amsterdam, gaf, namelijk, in den jare 1815, eene prijsvraag op, betreffende de oorzaken der trage uitbarsting van toevallen in hoofdwonden, derzelver voorteekenen, voorbehoeding en geneeswijze. Slechts één antwoord kwam op dezelve in, onder het motto: alitur vitium vivitque tegendo etc.; welk antwoord, naar het eenparig gevoelen der beoordeelaars, der bekrooninge onwaardig geoordeeld werd. De vraag werd op nieuw opgehangen, om beantwoord te worden vóór den 1 Mei 1819. Voor ditmaal was het Genootschap gelukkiger. Het ontving een antwoord, aan 't welk de uitgeloofde eereprijs werd toegekend, en waarvan de Heer h.j. schouten, Med. Doct. te Amsterdam, bleek Schrijver te zijn.
Intusschen had zich het gerucht algemeen verspreid, dat de Heer h.j. van houte Schrijver was van het niet bekroonde antwoord, en het voornemen had, dit zijn antwoord in druk uit te geven. Een' geruimen tijd daar-
{==479==} {>>pagina-aanduiding<<}
na, in het jaar 1820, kwam de door ons in de derde plaats genoemde Verhandeling in 't licht, welke door den vriend des Schrijvers, den Hoogleeraar van der breggen, in eene Voorrede voor de vierde uitgave van blumenbach's Physiologie, vermeld staat, als dezelfde te zijn, welke vroeger aan het Genootschap ingezonden en afgekeurd was. De wijze dier vermelding, welke ligtelijk kon doen vermoeden, dat aan de verdiensten dezer Verhandeling en van haren Opsteller onregt geschied ware, deed het Genootschap besluiten, de bij hetzelve eerst ingekomene prijsverhandeling uit te geven, ten einde het publiek over de overeenkomst of het verschil van deze en het later uitgekomen Onderzoek te doen oordeelen.
Wij willen vooreerst een kort verslag geven van de bekroonde Prijsverhandeling, om vervolgens, met een kort woord, de beide laatsten onderling en met de eerstgemelde te vergelijken.
1. Na eene inleiding, welke eene opgave behelst van verschillende waarnemingen, en verslag van lijköpeningen, uit onderscheidene Schrijvers bijeengezameld, welke allen de duidelijkste blijken vertoonden eener voorafgaande ontsteking der verschillende deelen met derzelver uitgangen, vangt het eerste Hoofdstuk aan met een onderzoek, in hoeverre men de gevraagde oorzaak in beleedigingen van het panvlies, en daaruit voortvloeijende ziekelijke aandoeningen van hetzelve, vinden kan. De gevolgen dier beleedigingen zijn: afscheiding van het panvlies, belette voeding der beenderen, en beenversterving, wier langzame voortgang uit de gevoelloosheid en trage levenswerking van het beengestel verklaard moet worden. Zij worden doodelijk, door de naauwe betrekking tusschen het panvlies en harde hersenvlies; door uitstorting van vocht op dit laatste, bij beenbederf en beenversterving. Dezelfde verschijnselen en dezelfde oorzaken bestaan in het harde hersenvlies, in het spinnewebvlies, in het dunne hersenvlies, en in de schorsachtige zelfstandigheid der hersenen. (Hoofdst. III-VIII.) Een kort overzigt van het tot dusverre verhandelde besluit deze eerste Asdeeling.

{==480==} {>>pagina-aanduiding<<}
Gelijk de eerste Afdeeling aan het aetiologische, zoo is de tweede aan het semeiotische gedeelte der vrage toegewijd, welke, in even zoovele Hoofdstukken, over de kenteekenen eener aanstaande ontsteking van het panvlies, de hersenvliezen en hersenen handelt, bevestigd door het gezag van anderen, en met een kort overzigt van dit gedeelte der Verhandeling besloten. De derde Afdeeling betreft de prophylaxis. Ontstekingwerende, afleidende middelen, plaatselijke aanwending van koude, en inwendig calomel, worden hoofdzakelijk aangeprezen. De vierde en vijfde Afdeeling behelzen het therapeutische gedeelte. Dezelfde middelen, inzonderheid de aderlating, de koude, plaatselijk aangebragt, purgantia en calomel, worden hier aangeprezen. - Belezenheid en oordeel stralen gelijkelijk in deze Verhandeling door. Gebouwd op de Bichatiaansche leere, (die welligt aan onzen bonn haar eerste aanzijn verschuldigd is) levert zij eene proeve van eene gelukkige toepassing van gezonde physiologische begrippen op ziekte- en geneeskunde. De voordragt munt uit in klaarheid en duidelijkheid (schoon niet overal van wijdloopigheid vrij te pleiten). In één woord, wij bezitten in dit geschrift eene allerbelangrijkste bijdrage tot het gewigtig, maar nog altijd duister Hoofdstuk over de Hoofdwonden, door den onsterfelijken Stichter onzer Vaderlandsche School, onzen grooten boerhave, met zoo veel roems bearbeid.
2. De tweede Verhandelaar, de Heer van houte, noemt slechts ééne oorzaak der opgegevene toevallen, de necrosis namelijk der binnenste beentafel, en poogt deze zijne stelling door eene lange theoretische verklaring aan te dringen. Ook hij grondt zijn gevoelen op de leere van bichat; doch maakt tevens gewag van het verschil, hetgeen hierbij, door de bijzondere gesteldheid en prikkelbaarheid der lijders, is op te merken. Hij noemt de voorteekenen te regt onzeker; maar beweert, dat ook bij reeds aanwezig zijnde toevallen de redding niet onmogelijk is. Ingevolge de door den Schrijver gestelde oorzaak, is, in de genezing, bij hem, het wegnemen van het

{==481==} {>>pagina-aanduiding<<}
been, door de trepaan, hoofdzaak. Vervolgens raadt hij eene zacht ontstekingwerende methode aan, om den spoedigen overgang in asthenie tijdig met eene zacht prikkelende te verwisselen. Uitwendig koude somentatiën, epispastica en setacea in het tweede tijdperk der ziekte. Eindelijk maakt hij op de verschillende complicatiën opmerkzaam, die eene verschillende secundaire methode vorderen.
3. Ook in het andere geschrift van den Heer van houte wordt dezelfde aetiologie opgegeven en ontvouwd; terwijl men er dezelfde theorie, even breedvoerig voorgedragen, wedervindt. Daarna worden de drie verschillende tijdperken der ziekte overwogen; dat der nog niet ontwikkelde ziekte, dat der ontsteking, en dat der exsudatie. Ook hier wordt de aanwending der trepaan als de eenige indicatio causalis opgegeven; ofschoon de Schrijver in 't voorbijgaan aanstipt, dat er buiten de necrosis nog andere oorzaken der gevaarlijke toevallen bestaan kunnen, gelijk de titel van dit geschrift aantoont. Echter, zoo als wij zeiden, de overige oorzaken zijn slechts als in 't voorbijgaan aangestipt, niet behoorlijk uiteengezet, noch overwogen. Het overige dezer Verhandeling komt met No. 2 overeen, schoon meer uitvoerig voorgesteld.
Wij voor ons moeten bekennen, dat wij noch het groot verschil tusschen No. 2 en 3, waarvan Bestuurderen des Genootschaps spreken, bespeuren, noch den Hoogleeraar van der breggen in zijn oordeel over No. 3 toestemmen konden. Want aangaande het eerste, behalve eenige weinige waarnemingen, die tot inductie en het opmaken van slotsommen geenszins toereikend zijn, vonden wij hier niet veel meer dan eene uitbreiding van No. 2; dezelfde stellingen, dezelfde begrippen, dikwijls dezelfde uitdrukkingen. Echter schijnt de Schrijver door den titel zelven te hebben aangetoond, dat het geenszins zijn oogmerk was, zijn onderzoek tot het voorgestelde vraagstuk in al deszelfs uitgebreidheid uit te strekken; waardoor dan ook het gevoelen van den Hoogleeraar wederlegd wordt, alsof de Schrijver zoo iets met de uitgave van dit werkje

{==482==} {>>pagina-aanduiding<<}
bedoeld zou hebben. Intusschen willen wij aan hetzelve geenszins alle verdiensten ontzeggen. Het heeft die, zoolang men het als een werk beschouwt, dat op zichzelf staat; maar, als oplossing van het voorgestelde vraagstuk, kan men het niet anders dan onvolledig en onvolkomen heeten, en moet het verre onderdoen voor de met zoo veel vlijt, naauwkeurigheid en echt praktisch oordeel bewerkte Verhandeling van den bekwamen schouten.

Reis ter ontdekking van eene Noordwestelijke doorvaart, uit de Atlantische in de Stille Zee, gedaan in de jaren 1819 en 1820, door de Schepen the Hecla en the Griper, onder het bevel van W.E. Parry. Uit het Engelsch. Met Kaarten en Platen. Te Amsterdam, bij J. van der Hey. 1822. In gr. 8vo. f 5-10-:

Dagboek eener Ontdekkingsreis naar de Noorder Poolstreken, met de Schepen Zijner Grootbrittannische Majesteit Hecla en Griper, in 1819 en 1820, door A. Fisher, Heelmeester. Uit het Engelsch, naar den vierden verbeterden Druk, door J. Lehman de Lehnsfeld, Buitengewoon Luitenant bij de Kon. Marine. Met eene Kaart en Afbeeldingen van een' Eskimo en een' Muskus-os. Te Dordrecht, bij Blussé en van Braam. 1822. In gr. 8vo. f 2-18-:

De zucht tot opsporing van eenen doortogt, door het Noorden heen, naar de rijke gewesten van het Oosten, die in de 16de en het begin der 17de Eeuw bij onze Vaderen en de Engelschen zoo levendig was, en door genen onder barendsz en heemskerk ten Noordoosten, door dezen onder forbisher, davis, hudson (gedeeltelijk voor Hollandsche rekening) en baffin ten Noordwesten beproefd werd, scheen sedert aanmerkelijk verslapt, ja uitg edoofd te zijn. Behal-
{==483==} {>>pagina-aanduiding<<}
ve eene poging door phipps, in 1773, scheen men voor uitgemaakt zeker te houden, dat de Noordwestelijke zoo wel als Noordoostelijke doortogten (indien de eerste al bestond, waaraan men grootelijks twijfelde) door het ijs volstrekt ondoordringbaar gesloten waren. Cook zocht den doortogt wel tusschen Amerika en Azië, (en zijn spoor is sedert door velen, laatstelijk nog door den jongen kotzebue gevolgd, die echter niet ver genoeg Oostwaarts heeft kunnen doordringen) maar die ten Noordwesten door de straat Davis werd niet meer opgespoord, hoezeer hearne, in 1771, en mackenzie, in 1789, eene IJszee in het Noorden van Amerika hadden ontdekt. Een toeval bepaalde de in dit stuk boven allen lof verhevene Engelsche Regering, om de Aardrijkskunde met de beslissing van dit nog in het duister schuilende punt te verrijken. In 1815, vooral in 1816 en 1817, werden ongemeen groote ijsbergen en ijsvelden op eene lagere breedte gezien, dan gewoonlijk. Men sprak van de geheele losbreking der ijsbank langs de kust van Oud-Groenland. Bremer Schippers zouden den 81 Graad N.B. hebben bereikt, zonder ijs te bespeuren; en de Engelschman scoreby bevestigde deze
ontdekking. Nu herleefde de hoop, niet alleen op warme zomers (van 1815-1817 door het op onze breedte smeltende poolijs gehinderd), maar ook op de ontdekking van den N.W. doortogt. De Engelsche Regering zond dus, in 1818, Kapt. ross met het Schip Isabella, en Kapt. parry met den Alexander, op ontdekkingen in de straat Davis en Baffins-baai uit. De uitslag derzelve was niet zeer bemoedigend, en stelde groote verwachtingen te leur. Kapt. ross, het Opperhoofd der onderneming, bevestigde in allen deele de vroegere ontdekkingen van baffin, nopens den zamenhang des lands rondom de baai van dien naam. Zijne eigene ontdekkingen bepaalden zich tot eenen stam van Eskimo's op 76 en 77 graden N.B. (dus de noordelijkst wonende wezens van ons geslacht, die men kent) en verscheidene landspitsen en baaijen, eene van welke, de Lancaster Sond, volgens het gevoelen van Kapt. parry, den

{==484==} {>>pagina-aanduiding<<}
tweeden Bevelhebber, en van den Heelmeester fisher, (die ook deze reis heeft beschreven) naar alle vermoeden een' doortogt naar het Westen opleverde. Kapt. ross beweerde stellig het tegendeel gezien te hebben: de Britsche Admiraliteit zond echter, om niets onbeproefd te laten, wat tot bevordering der wetenschap strekken kon, Kapt. parry nogmaals uit, om den doortogt door de Lancaster-Sond te beproeven, in twee Schepen, de Hecla, onder zijn bevel, en de Griper, onder dat van Kapt. liddon. De Heelmeester fisher, die te voren zijn gevoelen had helpen verdedigen, verzelde hem ook op dezen togt; en zijn verhaal, nog vroeger dan dat van den Kapt. uitgegeven, verschijnt thans, omtrent gelijktijdig met eene verkorte overzetting van het officiéle dagverhaal, in onze taal in het licht.
Eene reis naar zulke gure gewesten, als waarheen deze Schepen bestemd waren, kan natuurlijk die bekoorlijke verscheidenheid en lagchende natuurtafereelen niet aanbieden, die een togt naar de keerkringsgewesten, of slechts naar eenigzins door de Natuur begunstigde streken, ons oplevert. Hier is ijs, eeuwig ijs, op het land zoo wel als op de zee, bijkans het éénige voorwerp, 't welk men aanschouwt. Gedurende tien maanden is er naauwelijks een plantje, een grassprietje te zien; en wat dan nog in Julij en Augustus? enkele veldbloemen, een weinig zuring, gras en mos. Aan boomen, aan struiken zelfs valt niet te denken. Niet zóó arm is het land aan dieren: nogtans - wat heeft het, buiten den muskus-os, het rendier, den beer, den wolf, den vos, den walvisch en het korhoen? Maar deze armoede der Natuur wordt vergoed door eene andere beschouwing van nog meer gewigt, die zich hier in vollen luister ten toon spreidt, - de ontwikkeling der menschelijke krachten. Worsteling van den Mensch tegen het Noodlot was de spil des Griekschen Treurspels; worsteling van den Mensch tegen de Elementen is een weinig minder verheven schouwspel. Men verbeelde zich twee kleine Schepen, - klein, ja nietsbeduidend in vergelijking der ijstorens en ijsbergen, die hen in het rond

{==485==} {>>pagina-aanduiding<<}
omringen, - stoutelijk doordringende in eene nooitbezochte Zee, te midden van honderd dreigende, onmetelijke gevaarten, waarvan er twee genoegzaam zijn, om de ranke kiel in hun midden te nemen en te pletteren te stooten! Men verbeelde zich Menschen, die kloekmoedig digte ijsvelden, die zij anders niet klieven kunnen, doorzagen, en zich dus een' weg banen naar een winterverblijf, (want de koude stremt eindelijk den verderen doortogt) waarvan men sedert onze moedige landgenooten op Nova-Zembla wel geen voorbeeld heeft, waar de koude soms vierenvijftig graden onder nul is, terwijl dus alles, wat slechts eenig vocht in zich bevat, moet bevriezen, en men in de Schepen zelve, niettegenstaande de bestmogelijke bedekking met planken en kleeden, en verwarming door kagchels, nog koude onder nul had! Men voege hierbij eenen nacht van drie maanden, (van den 4 November tot den 3 Februarij) waarin geene genoegzame bezigheid het scheepsvolk van het gevoel der grimmige koude konde afleiden, waarin men nogtans met de steenkolen zoo wel als het licht spaarzaam moest omgaan, uit hoofde der mogelijkheid van nog zulk eenen winter in die streken door te brengen; en dan zal men den moed en de blijgeestigheid dier mannen bewonderen, die geen oogenblik, te midden der meest ontmoedigende verschijnselen en gebeurtenissen, hunne opgeruimdheid verloren, die een nieuwspapier op het Schip uitgaven, om de 14 dagen met tooneelvertooningen de schare vermaakten, en, toen naauwelijks in de lente van 1820 het ijs weder opgebroken was, reeds dadelijk den gevaarvollen togt naar het Westen hervatteden, tot dat de volstrekte onmogelijkheid, om de ijsbanken door te dringen, hun den terugtogt deed aannemen. Wat zou horatius wel van deze Zeelieden gezegd hebben, die den eersten Schipper op de Middellandsche Binnenzee reeds eene driedubbele laag kopers om de borst
toekende, en veel van de ijsselijkheden en gevaren dier Zee wist te verhalen? (*) - Het is niet minder belang-
{==486==} {>>pagina-aanduiding<<}
rijk, de vorderingen in kunsten en de verandering van denkwijze, in het tijdvak tusschen de overwintering der Hollanders in Nova-Zembla en die der Engelschen op Melville-Eiland, (twee en een vierde Eeuw) op te merken. De Nederlanders verloren hun Schip, doordien de scheepvaart toen nog niet de middelen bezat, om zich tegen het geweld der ijsschotsen te wapenen; maar hoe veel te verdienstelijker is dan niet hunne kloekheid, om het in de gebrekkige hut op het land, van de overblijfselen des Schips opgetrokken, een' geheelen winter door uit te harden, en in de lente een nieuw vaartuig te bouwen, om de Russische kust te bereiken! De Britten, met de veelvuldige hulpmiddelen, welke de werktuigkunde en nijverheid onzer dagen hun aan de hand deden, voorzien, behielden hun Schip te midden van het ijs, en waren dus ook veel beter in het volgende jaar tot de terugkeering in staat: daar de overwintering voorzien was, had men alles daartoe voorbereid, hetwelk bij de Nederlanders het geval niet was. Dezen zouden, in hunne omstandigheden vooral, tooneelvertooningen als een zondig vermaak beschouwd hebben, die de Britten in de negentiende Eeuw met regt voor eene onschuldige en zelfs, door de werkzaamheden bij den toestel, nuttige tijdkorting hielden. Dus heeft elke Eeuw hare bijzonderheden: doch over 't algemeen gaat het Menschdom in kennis vooruit. De winst, door deze reis voor de wetenschappen behaald, is allezins gedenkwaardig. Het is waar, de armoede en gestrengheid der Natuur dulden of beloonen daar geene nasporingen van belang omtrent de drie Rijken; maar men vindt toch nog menige bijzonderheid
omtrent de diersoorten dezer streken, vooral omtrent den weinig bekenden muskus - os, van welken ons fisher een houtsneêplaatje mededeelt, en in wiens ongemeene ruigte (de haren haugen bijna tot den grond) zich op nieuws de zorg der Voorzienigheid, ook voor deze koude, bijkans onbewoonbare oorden, ten toon spreidt. De witte beeren schijnen er veel minder grimmig, sterk of talrijk geweest te zijn, dan in Nova-Zembla tijdens

{==487==} {>>pagina-aanduiding<<}
het bezoek der Nederlanders; althans wij lezen daarvan hier oneindig minder. (Men weet, dat zij de ergste vijanden der Hollanders waren.) Voor de Natuurkunde zijn de beschrijving en van het Noorderlicht, de bijzonnen en bijmanen, in deze hooge breedten, en vooral de opmerking van belang, dat het kompas hier zijne kracht verloor, doordien het Noorden altijd in de rigting van den voorsteven van het Schip bleef, zoodat de polaarkracht van den zeilsteen hier, door de gewone aantrekking (van het ijzer in het voorschip), werd opgeheven. Omtrent de weêrkunde is het merkwaardig, dat eene koude van 20 graden boven nul (en lager naar evenredigheid) de manschap meer aandeed, wanneer het hard uit den Noorden woei, dan de thermometer op nul bij stil weder. En nogtans was het doorgaans bij stilte veel kouder; zoodat zich het zonderlinge verschijnsel vertoonde, dat de manschap 20 graden beneden nul met genoegen op het dek kon wandelen, terwijl zulks, 20 graden hooger, door den wind zeer bezwaarlijk viel. - Omtrent de eigenlijke Aardrijkskunde zijn de ontdekkingen van belang. Het is nu wel tot den hoogsten trap der waarschijnlijkheid verheven, dat er eene Zee ten Noorden van geheel Amerika beslaat, welke met de I Jszee boven Europa en Azië den grooten bevrozenen koepel der Poolzee voltooit. De Reizigers vonden daarin geen vastland, maar eene menigte vrij groote eilanden, waarvan de Noordergrenzen onbekend zijn, zoo als Noord-Devon, Nieuw-Cornwallis, het Bathurst- en het Melville-Eiland, aan welke door de Engelschen gezamenlijk de naam van Noord-Georgië gegeven werd. Op Melville-Eiland was de
Winterhaven, waar de Schepen van October 1819 tot Augustus 1820 vertoefden. De Lancaster-Sond is nu gebleken, wel degelijk eene breede invaart in de Barrows-straat te zijn. Ten Zuiden is eene landstreek, waarvan niet duidelijk gestaafd is, of het voor vastland (van Noord-Amerika) of voor een of meer groote eilanden moet gehouden worden, en waarvan het westelijke gedeelte op de Kaart van parry den naam van Noord-Somerset draagt. Hier

{==488==} {>>pagina-aanduiding<<}
was eene diep inloopende baai, die den naam van Prins-Regents inham verkreeg, doch die men, door het ijs, niet naar wensch kon opzeilen. - Alle deze berigten vindt men in de beide reisverhalen, die in alles zeer wel overeenkomen; echter hebben wij dat van den Heelmeester fisher met meer genoegen gelezen, dan dat van Kapt. parry, hetwelk, niettegenstaande al de verkorting, waarvan de Vertaler melding maakt, nog geenszins, naar ons gevoel ten minste, die aangename lectuur oplevert, die hij daarin meent te vinden. Eeuwige, vervelende herhalingen van den wind, het heen en weder zeilen door het ijs, de ligging der Schepen, enz. hebben ons dit boek, in zekeren zin, met moeite doen doorworstelen. Geheel anders is fisher's verhaal. Op een' onderhoudenden toon doet hij ons in zijne lotgevallen en die zijner makkers belang stellen; wij reizen, als 't ware, met hem, en hij heeft voornamelijk ook de verdienste, van bij de weinige voorwerpen uit de Natuurlijke Historie, die den Reizigers voorkwamen, te vertoeven, (hetwelk eene zeer belangrijke afwisseling geeft aan het anders noodwendig eentoonige verhaal) veel meer dan Kapt. parry, die ongetwijfeld een voortreffelijk Zeeman is, maar de kunst van schrijven niet verstaat. Fisher's verhaal is ook wel geheel kunsteloos, maar belangrijk door zijne eenvoudigheid, en leest aangenaam. Zijne twee houtsneêplaatjes, van eenen muskus-os en eenen Eskimo, beteekenen daarentegen niet veel; maar de Kaart is zeer goed, en duidelijker dan die van parry, (of ten minste de herleiding dezer Kaart en van die des Reizigers kotzebue door den Vertaler.) Parry heeft daarentegen een paar goede koperen platen. In één woord, de algemeene Lezer heeft meer aan fisher, die ook blijkbaar
door een deskundig man van dit vak is vertaald.





{==489==} {>>pagina-aanduiding<<}

Reis in de Binnenlanden van Afrika, naar de bronnen van den Senegal en van de Gambia, gedaan in 1818, op last van het Fransch Gouvernement, door G. Mollien. Uit het Franschvertaald. Met Platen. Te Dordrecht, bij Blussé en van Braam. In gr. 8vo. XII en 407 Bl. f 3-12-:

Toen het fregat de Medusa, in 1816, ten zuiden van Kaapblanc, aan de westelijke kust van Afrika schipbreuk leed, was de reiziger een van de genen, die zich in eene sloep gered en gelukkig het land bereikt hadden. Hij reisde opwaarts, langs den Senegal, tot aan de stapelplaatsen of pakhuizen van de gom, welke uit de drie groote acacia-bosschen, nabij den Senegal en niet verre van de zee gelegen, getrokken wordt. De gevaren, ontstaande door het stuifzand, dat de woestijn van Sahara bedekt, bestaan in de nabijheid van den Senegal en van het zeestrand alhier niet; daarentegen is de ondragelijke hitte, welke hier, nadat de oostewind gewaaid heeft, heerscht, een niet minder verschrikkelijk verschijnsel. Alleen noodzakelijkheid kon de, uit Spanje verdrevene, en in de Barbarijsche Staten vervolgde, Mooren dwingen, in de woestijn van Sahara hunne tenten op te slaan; en de gestadige gevaren, waarin zij verkeeren, maken hun karakter wreed en verraderlijk. Zij zijn daarbij ook vlug en dapper, bezitten schoone en bij uitstek vlugge paarden, ook kameelen, ossen en schapen. Waar de Moor zich nederzet, vernielt hij alles; maar in de zoogenaamde stapelplaatsen (eene menigte van tenten, door de Mooren aan den elleboog eener rivier opgeslagen) is het zeer levendig en woelig, en niemand draagt in dezelve wapenen, dewijl al de kooplieden in gom Marabouts (priesters) zijn, die nimmer ten strijde gaan. De Moor trouwt uit zinnelijkheid, en verstoot zijne vrouw, die in haar zesde jaar verloofd, in haar twaalfde moeder, en nabij het twintigste reeds verwelkt is, uit grilligheid. Deze woestijnbewoners zijn matig, en tegen den honger gehard, gastvrij jegens allen, behalve jegens Christenen,
en uitermate wreed tegen den ongelukkigen, die in hunne handen valt. Zij verstaan het, om uit lomp gevormde guitarren niet onbevallige toonen te lokken; en de muzikant van beroep is vrij van de wet van mahomed, die het drinken van wijn verbiedt. De Oulahdahmeds, een overblijfsel van eenen,

{==490==} {>>pagina-aanduiding<<}
bijna geheel uitgeroeiden, stam van Bedouïnen, zijn bijzonder wreed. Ook in de woestijnen van Afrika heerscht de eerzucht; en de oorlog tusschen twee pretendenten, hier vermeld, levert voorbeelden van dapperheid en verregaande wreedheid op.
De reiziger ontvangt van den gouvern eur der kolonie aan den Senegal volmagt, om aan zijnen, alle gevaren tartenden, lust te voldoen, - de onbekende streken der binnenlanden van Afrika te bezoeken. Gandiolla, in het Koningrijk Cayor, geleek, sinds de Damel of koning er zijn verblijf hield, naar eene ter plundering overgegevene stad. De reiziger, na eene audientie bij den Damel gehad te hebben, koopt een paard, het doel dezer reize naar Gandiolla, keert naar St. Louis terug, om toebereidselen tot de verdere onderneming te maken, en neemt niet veel mede, om de hebzucht der Negers niet op te wekken. Hij moet zeer geheim handelen, en ontvangt zijne instructiën van den gouverneur. Een Marabout, die den Europeanen zeer genegen was, wordt hem als tolk toegevoegd. Het lot der Afrikaansche volken, op nieuw kennelijk in een dorp, door den Damel geplunderd en verwoest, brengt den reiziger tot het besluit, dat de afschassing van den slavenhandel onder de Europesche volken nog niet veel baat aan de menschheid kan toebrengen. De levenswijs van het opperhoofd van Niakra, hier beschreven, geeft een denkbeeld van de geregeldheid en eenvormigheid, welke overal in de huishouding der vrije Negers heerschen. Ten drie ure in den morgenstond waren de scholen in Niakra reeds open, en de kinderen leerden overluid hunne lessen. De Afrikaan arbeidt des nachts, en rust gedurende de hitte van den dag. De gastvrijheid van het gemelde opperhoofd jegens den reiziger is kiesch en belangeloos. De dorpöpperhoofden bij de Negers zijn beter opgevoed dan hunne landgenooten, en derzelver gastvrijheid gaat alles te boven.
Niamrei is een levendig en welvarend dorp van 4000 zielen, dat het voorkomen van eene stad heeft. Elke Neger moet zijnen eigenen put graven, of aan den eigenaar van eenen anderen een zeker regt voor het gebruik betalen. Te Cokei ziet de reiziger voor het eerst den basbab, welke reusachtige en zeer nuttige boom in den omtrek 40 voet dik was. Hij lijdt aldaar overlast van het volk, en de Mooren, die dit dorp met hunne karavanen gestadig doortrekken, roepen bij herhaling: ‘Weg met den Nazareër!’ (dus noemen zij de

{==491==} {>>pagina-aanduiding<<}
Christenen. Het gebrul van twee leeuwen, die in de nabijheid van het dorp op roof rondzwierven, verwekte eenen algemeen akeligen indruk; maar, toen de leeuwen zich verwijderd hadden, was de een der dorpelingen nog moediger dan de ander. De vrouw van het opperhoofd, door den reiziger uitgenoodigd om naast hem plaats te nemen, betuigt, dat de vrouwen zoodanige eer niet waardig waren. Het koningrijk Cayor is een der rijkste in het westelijke Afrika, tusschen den Senegal en de Gambia. De avondkoelte herstelt de ligchaamskrachten, door de hitte van den dag gesloopt. De Pulen drijven eenen voordeeligen handel in vee met de Europeanen. De ezels in (ayor zijn zeer goed; er zijn ook velerlei wilde gedierten en vogels; ook ratten, zoo malsch en smakelijk als hazen. Oogkwalen, schurft en melaatschheid, en bij kinderen verstopping in het onderlijf, zijn de meest heerschende ziekten in Cayor. De inenting der kinderziekte is bij de Negers vrij algemeen, en er sterven ook weinigen aan deze kwaal. De geneeskunst, alleen door de Marabouts uitgeoesend, is eenvoudig, ook met bijgeloof vermengd. De inwoners van Cayor zijn vrolijk en zorgeloos; maar de vriendschap is er baatzuchtig. Zij behooren eigenlijk tot de groote natie der Yolofs. Deze brengen, na het eindigen van den oogst, negen maanden in ledigheid door; maar de kustbewoners visschen het geheele jaar door. In Afrika zijn genoegzaam geene bekende natiën meer, welke geen schietgeweer gebruiken; zelfs wordt te Bambarras buskruid gefabriceerd. De, anders tirannieke, heerschappij van den Damel is toch eenigzins beperkt. De Yolofs zijn bij hunne vermaken wulpsch en ontuchtig, maar in spijs matig, en eenvoudig in
kleeding. Hunne huwelijken verdienen dien naam niet, en de vrouwen zijn schaamteloos. De Yolofs behandelen hunne slaven met zeer veel zachtheid. De Negers houden eene naauwkeurige geslachtsrekening. Hutten en huisraad bij de Yolofs zijn zeer eenvoudig. De handel is ruilhandel; maar op de markt te St. Louis en Goree begeeren de Negers klinkende munt. Een raad der ouden bepaalt al of niet strasschuldigheid; maar alleen het opperhoofd van ieder dorp heeft het regt, om uitspraak te doen over leven en dood. Er is eene soort van Godsoordeel in gebruik. De straf, op de verleiding van eene slavin door eenen vrijen Neger, bestaat daarin, dat de eerste in vrijheid gesteld wordt, en de verleider den koopprijs der slavin aan haren meester moet

{==492==} {>>pagina-aanduiding<<}
betalen. Het Mahomedanismus zal weldra in Cayor algemeen zijn. De Mahomedaansche Negers zijn naauwgezet in hunnen uiterlijken eerdienst, en de priesters dier sekte bezitten een onbepaald gezag.
De koude is in Afrika gevaarlijker dan de hitte. De reiziger krijgt te Tioën, door gestremde uitwaseming, de koorts, wordt door zijnen gastheer en zijne gastvrouw zeer goed opgepast, en de laatste biedt hem hare dochter ter vrouwe aan. Het dorp Pakour behoort aan eenen enkelen eigenaar, die hetzelve met zijne slaven, die hij, in hongersnood, voor de opbrengst zijner velden heeft opgekocht, en die het zeer goed bij hen hebben, bevolkt. De reiziger is te Ouamkroro, de hoofdplaats der staten van den Bourb der Yolofs, ten gehoor bij dezen. De pligtplegingen bij alle souvereinen van Afrika zijn voor den Europeaan vernederend. Deze souverein was vrij lastig in het onderzoek van de kleeding des reizigers, en bewees hem de gunst, van hem gestadig bij de haren te trekken, en de lengte van zijnen neus te meten; maar kan niet begrijpen, dat de koning der blanken slechts ééne vrouw kon onderhouden. De Negers zijn hartstogtelijk voor de muzijk ingenomen. De heer des huizes eet in Afrika nimmer met zijne meerderen. Achter het dorp Medina is het landschap verrukkend en zijn de herders galant. In Medina zijn een groot aantal verwers. De Pulen, herders, die, alom verspreid, een woest leven leiden, hebben van zulk een wezen, als de reiziger is, volstrekt geen denkbeeld. De onderlinge afkeer tusschen de aanhangers van mahomed en die van het heidendom is in Afrika verregaand. Overal maakt de komst des reizigers de algemeene nieuwsgierigheid gaande. Hij wordt te Kaiai zeer rijk onthaald. De landstreken, door de Yolofs bewoond, leveren aan een arbeidzaam volk overvloed op. Het gouvernement van den Bourb der Yolofs is
leenroerig. De Negers zijn dapper tegen elkander, maar zeer bang voor eenen Moor. De oorlogen worden hier veelal gevoerd om slaven op te ligten. Volgens de denkwijs der Negers, is menschenbloed te kostbaar om te vergieten, en het veel voordeeliger en menschlievender, om menschen te verkoopen, dan dezelve te vermoorden. De koningen plunderen somwijlen hunne eigene onderdanen, en laten ze wegvoeren en verkoopen, om zich wapenen en paarden aan te schaffen. Dt meisjes worden door hare bloedverwanten verkocht, zijn slavinnen van den man, maar toch getrouw. De

{==493==} {>>pagina-aanduiding<<}
Negers vonden de bepaling van het huwelijk tot ééne vrouw zeer ongelukkig, maar de Negerinnen zeer verstandig. Er heerscht hier groote ouderliefde bij de kinderen. Vriendschap is onbekend, maar gastvrijheid wordt voor eenen algemeenen pligt gehouden. De Yolofs zijn goedhartig en bescheiden, en zacht jegens hunne slaven. De Laobees zijn een rondzwervend volk, even als elders de Heidens of Zigeuners.
Met eene karavaan van 60 personen komt de reiziger in het bosch, dat Futa-Torra van het land der Yolofs scheidt, en niet zonder gevaar, van wege de wilde dieren en de Mooren, is. Hier heerscht onvruchtbaarheid, en de reis is zeer moeijelijk, terwijl mannen en vaders niet zeer barmhartig omtrent hunne vrouwen en dochters zich gedragen. Het huisselijke leven heeft meer behoeften dan het zwervende. Het gestolene te Bala wordt spoedig teruggegeven. Het, aanzienlijk bevolkte, dorp Bokee is ongemeen rijk in vee en granen. Voor het eerst een bad, sedert het vertrek van St. Louis, in eene rivier. De reismakkers hadden lang getwijfeld, of de reiziger besneden was; maar zij gelooven hem. De Negers hebben zeer geringe denkbeelden van de kundigheden en bezittingen der blanken. De rijkdom der landstreek, waarin Sedo, eene stad van 6000 zielen, ligt, is uitstekend. Teedere ontmoeting der tehuiskomende reismakkers met hunne vrouwen te Sedo. De volken van Afrika stellen minder prijs op de inwendige waarde van het geschenk, dan op het geschenk zelve, als hulde aan hunnen rang. Dus zijn de regtbezorgers daar vrij beterkoop dan in Europa. De veroveringen in de liefde zijn in Afrika gemakkelijk, doch in Sedo wat duur. De Negers hebben in het algemeen eenen afkeer van de kleur der blanken; en de reiziger, hoewel overal wèl onthaald, heeft veel van de nieuwsgierigheid der eersten uit te staan. ‘Waarom - vraagden eenige Tucolors aan den reiziger - eerbiedigt gij onzen Profeet niet als een gezant van den Allerhoogsten, daar wij toch uwen christus als zoodanig erkennen?’ Dit was de eerste maal, dat hij over zijne godsdienstige begrippen ondervraagd werd. De vlakte van
Senopalee bevat een groot aantal dorpen = 25000 zielen. In Afrika vindt men, zonder geld en zonder vrienden, zelfs zonder eenige aanbeveling, altoos eene herberg; Europa mogt wel van Afrika leeren. [Maar is het niet ongelukkig, dat de staat der maatschappij in onze christelijke beschaafde landen, door rijkdom en weelde, zoo van de natuur is afge-
{==494==} {>>pagina-aanduiding<<}
weken, dat deze gastvrijheid geene plaats hebben kan, te meer omdat zij ook vreeselijk misbruikt worden, en elke gelukzoeker er zich van bedienen zou? Ondertusschen pleit het gedrag der Afrikanen ten dezen ter eere der menschelijke natuur.] Men uit gestadig achterdocht aangaande het doel van den togt des reizigers. Men heeft in Afrika een vrij juist denkbeeld aangaande de veiligheid der wegen; er bestaat in Futa-Torra een geregeld Gouvernement; het regt wordt er uitgeoefend in den naam van den vorst, en alle inrigtingen werken er zamen ten beste van het algemeen belang. [Het is niet te ontkennen, dat onze bestuurders der regtsplegingen menig lesje bij de zoogenaamde wilden zouden kunnen halen, om te leeren, wat natuurlijk regt en menschelijkheid, onder het handhaven der regtvaardigheid, is.] In het binnenste van Afrika zijn vrouwen en kinderen veeltijds eene plaag voor de reizigers, welken zij, uit nieuwsgierigheid en baldadigheid, kwellen en tergen; dit was ook nu het geval, terwijl de reiziger zich in eene groote verlegenheid bevond. De wapenen der Afrikaansche soldaten zijn in slechten staat; zij versmullen hun buskruid onderweg, en hebben, bij het ontmoeten van den vijand, vaak niet meer dan één schot overig. De Negers beweerden onderling, dat de blanken niet anders dan op het water leefden; dat zij noch land, noch woningen, noch vee bezaten; dat alle rivieren en groote wateren aan de blanken toebehoorden, doch dat,
daarentegen, al het vaste land hun vaderlijk erfdeel was. De tamarinde is het éénig en algemeen geneesmiddel der Negers, en was het ook van den reiziger tegen de koorts. Indien een slaaf van meester wil veranderen, snijdt hij dien, welken hij wil dienen, bij verrassing of met geweld een oor af, en straks na deze daad heeft de vorige meester geen regt meer op hem. [!] De bevolking van Canel bedraagt omtrent 5 of 6000 zielen, en de ligging van het oord is zeer aangenaam. De reiziger vindt fornuizen, waarin ijzer gesmolten wordt, dat in deze streken uitmuntend is. Hij komt op het grondgebied van Bondu. Des namiddags tegen drie ure is het zoo heet, dat de reiziger den loop van zijn geweer niet met de hand kan omvatten. Het land van Futa-Torra, dat de reiziger nu verlaten had, is een der grootste staten van dit gedeelte van Afrika. De vruchtbaarheid van den grond verschaft rijkdommen. Het land wordt wèl gebouwd, maar de boomkweekerij verwaarloosd; vandaar gebrek aan hout, en

{==495==} {>>pagina-aanduiding<<}
dat men zich aan koemest of stroo van gierst warmt. Met de vrucht van den deraboki worden leeuwen en hyena's vergiftigd. De thermometer rijst er op den middag in de schaduw dikwijls tot 32o. De bevolking beloopt twee millioenen zielen. De inwoners drijven koophandel. Godsdienst de Mahomedaansche. Eenig geschiedkundig berigt aangaande het volk. Er bestaat in Futa-Torra en bij de Mooren eene soort van vrijmetselarij, waarvan het geheim nog niet is uitgelekt. Eene verachtelijke klasse, de Diavando's, dwingt alles door de vrees voor hare lasteringen. De Pulen zijn het hoogmoedigste en verwaandste volk, maar ijverig en niet onbekwaam. De vrouwen der Pulen verstaan het, om den baas te spelen; een bewijs van beschaving! en deze is er ook verder gevorderd dan bij de Yolofs. Eetlust en zucht tot opschik kunnen in Afrika ligt eene hut in vuur en vlam zetten. Wijze van vrijen onder de Pulen.
Het koningrijk Bondu. Gevaar wegens groote en sterke slangen. Groot onderscheid tusschen de behandeling hier en te Futa-Torra. De beschaafdste natiën de bedorvenste. Wanneer men in Afrika zich van lastig gezelschap ontdoen wil, sluit men de oogen, en hetzelve gaat heen. [Dit moest bij ons ook zoo zijn!] Afrikaansche wellevendheid vordert, dat men zelf den gastheer voor zijn goed onthaal gaat bedanken. De nabijheid van den boom tali vergiftigt het water voor de dieren. Eene Afrikaansche bruiloft; de reizigers, hoe hongerig zij zijn, krijgen er niet veel van. Hitte van den grond en vinnige koude des nachts. Beschrijving van het koningrijk Bondu. In hetzelve zijn de mannen vromer dan de vrouwen. Goud- en ijzermijnen in het koningrijk Bambouk. Dit heeft een brandend heet luchtsgestel, maar ook talrijke beken.
Statige godsdienstoefening der karavaan. Bekoorlijk gezigt op de Gambia en hare oevers. De reiziger wordt opgehouden. Eene prinses kaauwt tabak. Knevelarij door deze prinses en haren broeder, den Iman. De weg gaat door bergachtige streken, en heeft vele belemmeringen. IJzersmelterijen gemeen bij de Serracolets; maar de manier van smeden is langwijlig. Weg over steile en puntige rotsen. Bekoorlijkheid van de vallei, alwaar de Coumba ontspringt. De beste en voornaamste eigenschap in den mensch is, volgens de Negers, het geduld. De gezondheid des reizigers neemt af. Menschlievend gedrag van eenige inwoners van het dorp Fobea. Getrouwheid aan den Godsdienst, ondanks honger en

{==496==} {>>pagina-aanduiding<<}
zien eten. Groote blaffende apen op de boomen. De zeden der volken in deze streken zijn zeer aartsvaderlijk; de prinses drijft de kudden naar de weide. De regenvlagen, aangekondigd door eene groote, de wolken bereikende, zandkolom, duren er zes maanden achtereen. De grond van Niokolo en Bandeia is met onderaardsch vuur bezwangerd. Bergketen van granietsteenen en ijzerachtige rotsen. Armoede van de bewoners dezer gebergten. Een bondel van drie houtjes is hun God. De vriend verkoopt den vriend. Het bezoek van de bronnen der Gambia en van den Niger moet geheim geschieden. De reiziger komt aan dezelve. Bekoorlijke oevers van de Gambia. Vruchtbaar en welbebouwd land. De Negers te Rumbdee-Gali worden zeer gekweld door venerische ziekten. Overvloed aan oranjeboomen te Sefura. De reiziger moet veel voor geneesheer spelen; gelijk hij ook vaak talismans moet geven, onder anderen aan éénen, om zonder arbeid rijk te worden. Een Afrikaansche tafelschuimer. De reiziger te Timbo. Letterkundig kollegie. Beschrijving van de hoofdstad Timbo, die omtrent 9000 zielen kan bevatten, en waar de inwoners rijk zijn. Men brengt een Albino-meisje in des reizigers tegenwoordigheid, en maakt een kompliment aan de blanken. Reis naar de bron van den Senegal. Drie kolommen, het werk der termiten of witte mieren. De reiziger ziet de bron van den Senegal. Hij wordt door zijnen bekwaamsten gids verlaten, en krijgt de koorts door walging van eene spijs, welke genuttigd moest worden, terwijl er niets anders en razende honger was. Moeijelijkheid der reis door den regen, zwaarte van dezen, en ongezondheid voor de Europeanen in Afrika. De reiziger wordt
gevaarlijk ziek, doch herstelt. De gids bukari geneest zichzelven in een oogenblik van het kolijk, door het drinken van een paar kalebassen met koud water, waarop hij eenige teekens gemaakt had. [Was dit magnetismus?] De reiziger krijgt koorts, rooden loop en tandpijn te gelijk. Zijn huiswaard wil hem vergiftigen, toen hij zijne herstelling merkt, en legt het wijders op zijnen ondergang toe, waardoor de reiziger in eenen ellendigen staat komt. Het wordt verraden, dat hij de bronnen der rivieren bezigtigd heeft; hij vlugt, maar wordt weder ingehaald, en ontvangt eindelijk vrijheid om te vertrekken. Nieuwe ongelegenheden, ten laatste overwonnen. Verregaande gastvrijheid der Serracolets. Giraffen, leeuwen, hippopotamen, krokodillen en apen in het land van Galam. Een arme

{==497==} {>>pagina-aanduiding<<}
slaaf geeft zijn middageten aan den zwakken reiziger. Gesteldheid van Futa Djallon. De reiziger deelt eenige van Pulen ingewonnene berigten omtrent eenige landen mede, van welke men anders weinig weet. Het dorp Bourree bezit meer gouds, dan geheel Bondu en Bambouk te zamen. De Negers van Maniana zijn menscheneters. De bezem is het teeken der waardigheid van den opperste of Manso van Kadee.
De reiziger blijft door den rooden loop gekweld. Hij begeeft zich naar het Portugesche etablissement Geba. Ingewonnene berigten aangaande het land Kabou en de stad Geba. De reiziger gaat in de laatste scheep, wordt onderweg door de Neger-matrozen zeer geplaagd, landt te Bissoa aan, wordt daar wèl behandeld, maar scheep wederom zeer slecht door de matrozen. Hij eindigt ten laatste zijne reis, die een jaar geduurd had.
De reiziger spreekt, in het voorberigt, zeer bescheiden van dit reisverhaal. Op taal en stijl valt niet aan te merken, en de drie platen zijn zeer fraai.














Jacob Cats zedelijke en meest bijzondere Schoonheden, bijeenverzameld en op eene alphabetische orde gebragt door Mr. Sandelin. Te Brugge, bij Bogaert-Verhaeghe. 1822. In gr. 8vo. 482 Bl.

Bundel, uitgegeven door de Koninklijke Maatschappij van Vaderlandsche Taal- en Letterkunde, te Brugge, onder de zinspreuk: Eendragt en Vaderlandsliefde, voor 1821. Te Brugge, bij denzelfden. In gr. 8vo. 131 Bl.

Voorleezingen gedaen in de Zael der Koninglyke Maetschappy enz. te Brugge, 22 Sept. en 28 Oct. 1822, behelzende: 1o. Twee Uyttreksels eener Nederlandsche Dichtkunst. 2o. Den roemrugtigen Veldslag by Nieupoort, enz. Door Ths. van Loo, Lid der zelve Maetschappy, enz. Te Brugge, by denzelfden. In gr. 8vo. 32 Bl.

Zegeprael behaeld door Maurits van Nassau, Prins van Oranje, by Nieupoort, enz. Heldendicht door J.J. Lambin, van Ypre, enz. Ypre, by Annoy-Vandevyver. In 4to. 8 Bl.

{==498==} {>>pagina-aanduiding<<}


De Herder op het Slagveld te Nieuwpoort, door L.G. Visscher. Brussel, bij Brest van Kempen. 1822. In gr. 8vo. 7 Bl. f :-8-:

Redevoering gehouden by de openbare Prysuitdeeling der Koninglyke Academie van beeldende Kunsten, te Antwerpen, den 6 April 1823. Door J.F. Willems, Lid en Raed derzelve Academie. In gr. 8vo. 14 Bl. f :-8-:

By 's Konings komst te Antwerpen, den 17 Oct. 1822. Door J.F. Willems. T'Antwerpen, by de Wed. J.S. Schoesetters. In gr. 8vo. 8 Bl. f :-5-8

I. Niets is schier in de letterkundige huishouding van Nederland zoo bekend als het werk van cats; en echter is er, behalve het praktische gedeelte voor de lagere burgerhuishoudingen, (en dat nog weleer, helaas!) van geen werk nog zoo weinig partij getrokken; en er is van cats zoo veel partij te trekken. Geen van onze Schrijvers, veel min Dichters, is Nederlander in merg en gebeente als hij, het zij men op de form of de zaken letten wil. Niemand dacht en werkte meer Vaderlandsch. Hij is onze groote en in zekeren zin éénige Zede- en als 't ware huishoudelijke Dichter; ten minste niemand was of is 't als hij.
Er is tot lof van cats veel geschreven en uitnemend bijgedragen; (*) maar nog niet genoeg partij van hem getrokken. Als leerboek voor het kind, waarvoor zijn werk zoo zeer geschikt is, ontbreekt ons nog het handboek, zoo ook voor de jeugd in het gemeen, voor den jongeling, de jonge dochter, ook den man, de vrouw, de moeder, den grijsaard, enz. Voor iedere deugd, voor iederen stand, in het algemeen voor de zedekunde, den Godsdienst, om den echten vaderlandschen geest te toonen, te onderhouden, te verlevendigen, zijn zijne gedichten nog niet genoegzaam ingekleed, uitgetrokken, verheerlijkt. Het algemeen-nuttige is nog niet genoeg bijzonder toegepast; met andere woorden, uit deze allerrijkste schatkamer zijn de overal voorhanden zijnde kostbare gesteenten nog niet genoeg in het goud of zilver van eene kundige bewerking omvat, en dus niet genoeg afzonderlijk schit-
{==499==} {>>pagina-aanduiding<<}
terend aan het licht gebragt. Wij willen nu niet eens spreken van zijne miskende verdiensten als Latijnsch en Fransch Dichter, als man van veelvuldige kennis, geleerdheid en ondervinding, noch van hem als Staatsman, Burger, en wat dies meer zij; hetgeen ons doet uitroepen: O onuitputtelijke rijkdom! o onschatbare goedheid en grootheid tevens! Wie onzer geleerden, wie der alleraanzienlijksten daalde dus af ten dienste van allen in het gemeen en ieder in het bijzonder, zelfs tot de laagste klasse? Wie was Mensch, wie Dichter tot nut van 't algemeen (*) als cats?
De Heer sandelin, een geacht Schrijver van Brugge, levert ons hier zedelijke en meest bijzondere Schoonheden van cats, door hem bijeengezameld en op eene alphabetische orde gebragt. Het doel is loffelijk. Een Zedekundig Woordenboek uit cats te trekken, is eene verdienstelijke onderneming; de bijzondere schoonheden van cats in het licht te stellen, is niet minder prijsselijk; maar om dat doel te bereiken, wordt veel meer fijne smaak, oordeelkunde en moeite vereischt, dan men zoo wel meent. Het juiste punt te treffen, is ten uiterste moeijelijk. Hier vindt men iets te lang, daar te algemeen, ginds voor geen enkel woord of opschrift genoeg bepaald en geschikt. Met één woord, men moet cats kennen, door en door kennen, en tevens de moeijelijke kunst verstaan van te kiezen en te onderscheiden, om hier uit cats iets te leveren zoo 't behoort; maar dan ook is het werk dubbel goud waard.
Nemen wij nu deze moeijelijkheid des werks in aanmerking, zoo heeft de Heer sandelin, als een man van verdiensten, iets goeds geleverd, zonder ons echter nog geheel voldaan, of niet veel te wenschen overgelaten te hebben. Voorbeelden bij te brengen, is gemakkelijk. Men sla het boek open: Hart. Een hart van kwaad bewust, dat pijnigt allermeest. Schoon dit beter bij Gewisse misschien gevoegd had, kan het hier wel zijne plaats behouden; maar hetgeen dan volgt: Die trotsch zijn, enz. past zeker beter bij Nederigheid; en wilde men er iets voor in de plaats stellen, dat tot het verliefde hart behoort, men kieze het zinne- en minnebeeld van de Schildpad:

{==500==} {>>pagina-aanduiding<<}


Soekt iemand los te zijn van alle minnebanden, 
Soo laat de vrijster daar, en trek naar vreemde landen, 
Roept Nazo tot de jeugd; maar naar dat ik het vind, 
De raad, dien Nazo geeft, en is maar enkel wind. 
Ik hebbe ver gezeylt, ik hebbe veel gereden, 
En siet het oude pak dat kleeft mij aan de leden, 
Dat draag ik op den berg, dat vind ik in het dal: 
Ach! wat in 't harte woont, dat voert men overal. 

Wij bepalen ons, kortheidshalve, bij dit ééne voorbeeld, met andere gemakkelijk te vermeerderen, en gelooven, dat ieder met ons gevoelen zal de moeijelijkheid, om, bij zulk eene onderneming, juist en bepaald plaatsen van cats bij te brengen daar en zoo 't behoort. Zeker heeft de Heer sandelin door zijnen arbeid, die zeer nuttig en loffelijk moet geacht worden, veel tot een welaangewend gebruik geleverd, en het werk heeft alzoo zijne nuttigheid.
Het Leven van cats, voor hetzelve, heeft ons zeer wel bevallen; minder de Inleiding met de hoofd-, voorname of algemeene deugden, en de ontvouwing van Voorzigtigheid, Regtvaardigheid, Kracht en Matigheid, hier, naar ons oordeel, minder voegende.
Voor het werk heeft men een welgevolgd houtsneeprentje of afbeelding van cats, met een bijschrift van p. van genabeth.
Wij durven dit werk van sandelin gerust en van voller harte aanbevelen; schoon het anderen niet behoeft terug te zetten, die voornemens zouden zijn, iets dergelijks te leveren. In allen gevalle het ontwerp gedacht en bij de hand genomen te hebben, om van de uitvoering, niet onverdienstelijk, niet eens te spreken, is, onzes oordeels, een onverwelkbaar lauwerblad voor den Schrijver, wien wij, benevens alle de zoo ijverige en edelaardige beminnaars en beoefenaars der Vaderlandsche Letteren te Brugge, de broederhand, opregt, gul en hartelijk, toereiken.
II. Veel wordt er te Brugge in het gemeen ten beste der voormelde Letteren gedaan, inzonderheid door de Koninklijke Maatschappij van Vaderlandsche Taal- en Letterkunde, van welke een uitgegeven bundel voor ons ligt, en waarvan de Heer sandelin Kommissaris en een der voornaamste Leden is. Niet alleen blijkt uit dezen bundel verder het aantal en gewigt der Leden, maar ook de uitschrijving en bekrooning van prijswerken, en inzonderheid van het Lofdicht op den vermaarden simon stevyn door den bekwamen en ijverigen van someren; alsmede de viering van den tweeden verjaardag der Maatschappij, op den 3 Dec. 1821. Men vindt er voorts eene korte, maar zeer belangrijke Redevoering, door den Heer van der fosse. Gouverneur der Provincie van Westvlaanderen, bij die gelegenheid gehouden, ten voorbeelde, zoo wij hopen, van andere Zuidelijke Gouverneurs; het algemeen verslag der werkzaamheden van het Genootschap van 1820-1821, door voormelden Mr. a. sandelin, waar-
{==501==} {>>pagina-aanduiding<<}
uit men ziet, dat met hem de Heeren schuermans, liebaert, verhaeghe, moulaert, de muelenaere, van genabeth, de mey, jooris, imbert, simons, bogaert-verhaeghe en de ridder, de laatste zelfs tweemaal, spreekbeurten hebben vervuld. Dan volgt weder eene korte en krachtige Redevoering van den Heer c.a. vervier over de Weldstrijden der Letterkundige Maatschappijen, beschouwd als een krachtdadig middel ter bevordering van Taalkennis, van Volksgeest en van Verbroedering, uitgesproken op den 5 Dec. 1821, en eene Redevoering van f.t. verhaeghe over s. stevyn, die gewigtige bijzonderheden bevat, en in de Maatschappij gelezen werd den 9 Jan. 1821. Dezelve is gevolgd van het waarlijk te regt bekroonde Lofgedicht van den Heer van someren in twee Zangen, en eene Navolging der Ode
van horatius: Donec gratus eram tibi, etc. door den bekwamen j.f. willems, van Antwerpen.
De Heer lambin, van IJperen, levert daarna eenige vaderlandsche dichtstukjes; de Heer vervier, van Gent, dichtregelen in denzelfden edelen geest, benevens Mijn vaarwel aan Fillis. Daarop vinden wij hier herhaald de Opdragt van het zoo even door ons aangekondigd werk van den Heer sandelin over cats aan de Maatschappij, en de Inleiding van dat werk, die althans hier had kunnen weggelaten worden, gelijk ook het Bijschrift van genabeth. Ten slotte heeft men eene zeer wèl gestelde korte Redevoering van den Heer de ridder, gehouden den 20 Nov. 1821, over den oorsprong en aanwas der Spraak, en haren invloed op de beschaafdheid der Volkeren en Vaderlandsliefde, te gelijk over den indruk van deze hoedanigheden op alles, wat de Spraak kan bevorderen, welker laatste woorden als 't ware de onze makende, wij met getroffen en dankbaar gevoel uitroepen: Bloeije deze regt vaderlandsche Maatschappij!
III. Het derde stuk, dat wij aankondigen, zijn mede Voorlezingen, in dezelsde Maatschappij, gelijk men ziet, gehouden, door den Heer ths. van loo. Deze Voorlezingen zijn Dichtstukken, waarover wij gaarne, bij meerdere ruimte, naar eisch van derzelver belangrijkheid, breedvoeriger zouden uitweiden, voornamelijk om eens groudig te toonen, wat ons meer en wat ons minder behaagt. Genoeg zij het thans, dat wij den aanroep van het eerste stukje, om zoo te spreken, te Heidensch, te vreemd vinden, vooral om hetgeen er op volgt: Gy dan ô lieve jeugd! enz. dat er nu vreemd op valt, gelijk ook de in vele opzigten uitnemende regels:

Neemt in uw moedertael ô Dichters, meest behaegen, 
En 't zy u zoet een blyk van liefde haer op te draegen, 
Een kroon van lettergoud, gelouterd in den gloed 
Van vaderlandsche min, die 't hert ontsteeken moet. - 
O waerde moedertael! ô pronkstuk aller taelen, 
Gy zult niet langer meer verstooten moeten dwaelen, 

{==502==} {>>pagina-aanduiding<<}

Het tydstip nadert dat gy uyt het ballingschap, 
Welhaest zult khmmen op den hoogsten glori-trap, 
Dat gy den schampren hoon der dwaesheyd zult verdooven, 
En praelen haer ten spyt in groote Vorsten-hoven. 

De woorden echter, dit 't hert ontsteeken moet, komen vrij lam achteraan.
Iets van dat vreemde vinden wij ook hier en daar in het dichtstuk, Den Veldslag by Nieupoort, dat, ondanks eenige gezochte uitdrukkingen, eenen regt goeden en dichterlijken aanleg en geest van navolging toont. Men leze, b.v.

Nu ryst de woede in top, al d'herten zyn verhit, 
De kleppers trippelen, en schuymen op 't gebit. 
O Hemel! op 't gedruys van legerwagens, peerden, 
En krygsvolk zwervende met uytgetoogen zweerden, 
Den veldeling verschrikt, verlaet zyn strooyen dak, 
Werpt op zyn schouderen in haest een wigtig pak, 
Neemt vrouw en jonge kroost die kermen, weenen, huylen, 
En gaet zig nevens die ver van 't gevaer verschuylen. 
Hy vlugt, maer vlugtende ach! hy slaet zyn oog nog om, 
En reeds verslind de vlam zyn erf en eygendom. 

IV. Hetzelfde onderwerp, de overwinning bij Nieuwpoort, is ook behandeld door den Heer j.j. lambin, van wien wij reeds gesproken hebben, in een, gelijk men ziet, door hemzelven betiteld Heldendicht. Wij geven echter den voorrang aan het werk van den Heer van loo. Men oordeele zelve! Dus begint de Heer lambin:

Reeds gloeyde vryheydsvuer in 't hart der Batavieren, 
Wier heldendeugd hun schonk een tros van krygslauwrieren; 
Reeds zwaeyde op Turnhouts vest hun blanke zegevaen; 
Grol, Rhinberg, Oldenzeel zag 't roekeloos bestaen 
Des traegen Kastiljaens door Maurits neêrgeslagen; 
Reeds scheen het Neêrlandsch ryk met luyster op te daegen; 
Nu was den tweeden Phlips, na meenig staetsorkaen, 
Wie vrugteloos 't geweld en heerschzucht waent te ontgaen, 
Gedaeld in 't somber graf op 't voetspoor zyner vadren; 
Trotsche onafhanklykheyd sloop in elks kloppende adren: 
Het zuchtend vaderland, beroofd van vrede en rust, 
Wier vonken Alba reeds sints lang had uytgebluscht, 
Had, door wanhoop getergd, zyn kluysters stout verbroken, 
Gesmeed in zwavelvuer door wreedheyd aengestoken, 
Wen Neêrlands grootsten held, een telg van Nassaus vorst, 
By Nieupoort met zyn heir strydzuchtig landen dorst, 
Om Albrechts legerschaere in haeren togt te stuyten, 
En, graeg naer oorlogsroem, waer 't mooglyk, in te sluyten. 

V. Na de stukjes uit het letterlievend Brugge over dit onderwerp te hebben vermeld, nemen wij met genoegen ook in handen den Herder op het Slagveld te Nieuwpoort, aan wien de Koninklijke Maatschappij van Taal- en Dichtkunde te Nieuwpoort een' buitengewonen eerpenning heeft uitgereikt.

{==503==} {>>pagina-aanduiding<<}

Is in het algemeen de moeite, die zich de Heer visscher te Brussel geeft, ter bevordering der vaderlandsche Letterkunde, groot, inzonderheid blijkt zijn ijver voor de Nederlandsche Dichtkunst; en dat hij er zelfs goeden aanleg toe heeft, toont dit dichtwerkje. Het is waar, de inleiding voor het gedicht, of het hoofd voor het ligchaam, is te groot; de gedachte op den beroemden Herder bij het Slagveld van Cannae, door den te dezen opzigte niet genoeg bekenden en werkzamen Hoogleeraar van lennep, is niet onnatuurlijk; maar er is iets eenvoudigs, natuurlijks en treffends in dit tafereel, dat in voorstelling en uitdrukking bijzonder bekoort, en ons in den Heer visscher een' man doet zien, vrij van dat gedwongene en moeijelijke, hetwelk, helaas! tegenwoordig zoo menige kunst en kunstenaar ontsiert. Mogt zijn altijd prijzenswaardige ijver op den moeijelijken grond zijner woonplaats eindelijk meer algemeene vruchten voortbrengen, en niemand hem immer behoeven toe te roepen:

- Non profecturis litora bobus ar as! 

VI. Ten zesde kondigen wij aan eene uitnemende Redevoering van den hoogstverdienstelijken willems, van Antwerpen; een man, die den standaard der vaderlandsche Letterkunde in de zuidelijke gewesten als een held heeft vooruitgedragen, geplant, en nog, zoo wij hopen en meenen, beschermt en voorstaat. Deze Redevoering, over de Poëzij van den Dichter en van den Schilder, is althans allezins den Heere willems waardig. Dezelve is diep gedacht, oorspronkelijk, beschaafd, kunstig en doeltreffend. Wij zouden willems echter om de eigenlijke meening van de volgende vermaning kunnen vragen: ‘Gy, leverige Kweekelingen aen Antwerpens Academie! veelbelovende jongelingen, in wie het Vaderland met welgevallen zich allen roem voorspelt! miskent uwe verhevene bestemming niet; weest geene drooge navolgers en afschetsers van gemeene voorwerpen; tracht hooger vlugt inteslaên dan dezulken, wier prozastyl zich by doode muren en alledaegsche gezichten laet vergenoegen! Zet uwe voortbrengselen dichterlyke kracht en sprekende denkbeelden by!’ - of den nog in dit opzigt bekrompene Jongelingen, op onze beurt, kunnen toeroepen: ‘Kweekelingen! miskent uwe verhevene bestemming niet; gevoelt het, wat kunst is; hoe de gansche natuur als voor u open ligt, zelfs het lage door u verheven, het onedele edel kan worden; hoe doode muren bezielde tafereelen, alledaagsche gezigten verrukkende voorstellingen, door u, kunnen worden, en hoe uwe kunstkracht een hemelsch vuur is, dat alles, niets uitgezonderd, navolgt, ja schept en verheerlijkt!’
VII. Ten slotte vermelden wij van denzelfden willems een allervoortreffelijkst Gedicht bij 's Konings komst te Antwerpen, en kunnen ons niet weêrhouden, tot opwekking van alle Nederlanders, een goed gedeelte van dit meesterstuk over te nemen:

{==504==} {>>pagina-aanduiding<<}


Des grooten Zwygers heldenbloed 
Vliet Neêrlands Koning rein door d'aders. 
Gaen we ook Hem juichend te gemoet: 
Wy zyn de kindren van die vaders. 
'T geen d'eerste willem had bedagt 
Heeft d'edle Zoon tot stand gebragt. 
Hy strekt Bataef en Belg ten hoeder; 
Verbind den broeder aen den broeder. 
 
Zoo baert de tyd, na eeuwen dragt, 
De vrugten van 't ontboeyd verleden; 
Zoo erft het laete nageslagt 
Waer d'ouders lang vergeefs om streden; 
Zoo schiet d'in schyn verdorde boom, 
Gelaefd door d'opgewelden stroom, 
Op eens zyn botten, takken, twygen, 
En doet zyn kruin ten hemel stygen. 
 
Waer leeft een Koning, Hem gelyk? 
Waer is er ooit een vorst gevonden, 
Zoo wars van prael, in deugd zoo ryk, 
Zoo naeuw aen 't Vaderland verbonden? 
Geen toegang is tot Hem ontzegd: 
Gy smeekt om hulp - Hy schaft u recht; 
Gy klaegt - Hy troost u, is uw rader, 
En waer Hy weigert, 't is als vader. 
 
Hoe klein by Hem, hoe arm zyt gy, 
Monarchen! in uw hof gevangen! 
Die altoos beeft voor muitery, 
Met wagt op wagten dekt uw gangen, 
Als of uw volk uw vyand was!...... 
Slechts door het afstandpeilend glas 
Durft gy uw onderzaet beglueren, 
En schuilt en schrikt in gulden mueren. 
 
Neen, zoo is Neerlands Koning niet! 
Geen dubble wagt moet Hem omgeven; 
Hy wil, in voorspoed of verdriet, 
Te midden van zyn kindren leven. 
Hy aêmt met hen de vrye lucht, 
Voor oproervlaegen onbedugt, 
En voelt zich dan het best beloonen, 
Als wy Hem onze liefde toonen! 



{==505==} {>>pagina-aanduiding<<}

Boekbeschouwing.

Het Ontwerp van het Godsrijk, opengelegd voor Bijbelverklarers en Bijbellezers, door J.F. Voigtländer, Predikant te Koningsbrug. Uit het Hoogduitsch. Te Amsterdam, bij Mortier-Covens en Zoon en ten Brink en de Vries. 1822. In gr. 8vo. 574 Bl. f 4-10-:

‘Dit werk is eene proeve, om de Christenen zelve, overeenkomstig de behoefte onzer beschaafde eeuw, in den Bijbel te leiden, en (dewijl die inleiding, als zij doelmatig is, zoo wel de liefde en lust tot het Bijbellezen weêr zal opwekken, als ook den Bijbel beter zal doen verstaan) is het mede eene beantwoording der vraag: hoe kunnen de Christenen met nut den Bijbel lezen, opdat in onze eeuw geloof en godsdienstigheid weder hersteld worden?’ Wij hopen maar, dat niemand tegen de lezing van het nog al lijvig boekdeel zal opzien. Het werk is met zoo veel zaakkennis, oordeel en smaak geschreven, dat ieder, die niet van alles, wat met Godsdienst en Christendom in verband staat, geheel afkeerig is, het bij uitstek onderhoudend en leerzaam vinden, en zich geen oogenblik zijnen besteden tijd beklagen, maar integendeel de lezing met genoegen herhalen zal. Het is niet te ontkennen, dat de Bijbel niet meer zoo gezet en met die levendige belangstelling, als wel voorheen, door de Christenen, ook wel door goede Christenen, gelezen wordt; en het is even zeker, dat dit voor het wezenlijke Christendom zeer nadeelig is. De pogingen der Bijbelgenootschappen zijn allezins loffelijk; maar het is daarbij toch behoefte, dat de bij duizenden nu verspreide Bijbels gelezen worden, en met steeds toenemende belangstelling en blijvend nut. Een vast, voortloopend, voltooid plan wijst de waardige Schrijver aan; en zijn werk is eene aanwijzing van dit geheel, en knoopt den draad der geschiedenis, die door alle bijbelsche schriften loopt, vast aaneen.

{==506==} {>>pagina-aanduiding<<}
Dit deed reeds vooral de waardige hesz; maar in één werk ontbrak dit nog. De bedoeling van dit boek is dus, om de eigene woorden des Schrijvers te gebruiken, door het daarstellen van het uitgevoerde ontwerp van het rijk van God, de waarheid der bijbelsche Openbaring met daadzaken te bewijzen, en de vrienden dezer Openbaring zóó bekend te maken met den Bijbel, dat zij zich door het lezen van denzelven stichten, en daardoor de pogingen hunner Leeraars krachtig ondersteunen kunnen. Aan deze heilzame bedoeling beantwoordt het werk zoo zeer, dat er te dezen weinig te wenschen overblijft, immers voor lezers van den beschaafden stand, voor welke waarlijk zulk eene inleiding en overzigt in onzen tijd groote behoefte was. Na eene gepaste en leerzame Inleiding, bevat het werk drie Hoofddeelen, gelijk de lezer vooraf reeds voelt van geschiedkundigen inhoud. Het eerste doet ons het Mozaisch tijdperk beschouwen. 1) De oudste geschiedenis; 2) de tijd der Aartsvaderen; 3) de vorming der Joodsche Natie; 4) derzelver bloei; 5) verval en ondergang van dien Staat, en 6) de herstelling dier Natie. Het tweede doorloopt het Evangelisch tijdperk. 1) De geboorte en opvoeding van Jezus; 2) zijn leven en werkzaamheid in het openbaar; bevattende het begin van Jezus Leeraarsambt, het plan van het Godsrijk, de middelen om dat plan uit te voeren, de uitwerkselen van Jezus leer, en het einde van zijn openbaar leven; 3) het lijden en sterven van Jezus, en 4) zijne opstanding en Hemelvaart. Het derde Hoofddeel, eindelijk, bevat, 1) de vestiging der Christelijke Kerk; 2) de uitbreiding, en 3) de verdere voltooijing van dezelve.
Wij vertrouwen, die dit boek met aandacht leest, is krachtig uitgelokt en regt gestemd om den Bijbel zelven te lezen, en zal zich door geene bloemlezing, al ware die ook door eenen schrant vervaardigd, laten afleiden van de echte, Goddelijke bron; hij zal met de slotsom van den Schrijver instemmen, dat het werk des Bijbels is eene van het begin voorbereide, door Christus mogelijk gemaakte, en door de Apostelen daargesteld? zedelijke inrigting, ter vorming van het tegenwoordig tijdperk van onze aarde voor eene andere en hoogere orde van dingen, die het hoogste doelen

{==507==} {>>pagina-aanduiding<<}
tevens het onveranderlijke rustpunt is voor ware vrome zedelijkheid; en hij zal zich dus noch door Wijsgeerte en Rede, noch door de magtspreuken eener zich het oppergezag aanmatigende Kerk, voor de ontbering van het kostbaarst kleinood schadeloos gesteld rekenen. Wij wenschen het veelvuldig gebruik van dit boek, en bij dat gebruik den besten zegen.
Hoe veel er ook over den Bijbel geschreven zij, en hoe zeer zich de godgeleerde zamenstellen hebben vermenigvuldigd, nog ontbreekt ons, zegt de Schrijver, een leerstelsel des Bijbels, dat zich in het leven van Jezus, haar niddelpunt, verheft, en al wat vóór en na Hem Goddelijks geschiedde, als in Hem vereenigd daarstelt, opdat de Kerk nog meer zegen aanbrenge, dan zij tot hiertoe gesticht heeft, opdat zij de dwalenden overtuige, die wanen, dat zij minder een Goddelijk geschenk is dan de Rede, en opdat zij de spotters een eerbied inboezemend en eeuwig stilzwijgen oplegge. Mogelijk, voegt hij er bij, verwelt echter de Vader der Geesten dra eenen grooten Geest, die het al des Bijbels zamenvat en zijne vuurstralen in één brandpunt verzamelt, namelijk niet slechts door te schrijven voor de geleerde en beschaafde wereld, maar door in de gemeente van Jezus zelve te werken en te ordenen. Ons wijsgeerig tijdperk heeft zulk een' Geest hoog noodig en schijnt dien ook te verdienen door zijn aanhoudend streven, dat, al leidt het ook op dwaalpaden, echter, wanneer Hij, die licht over onzen donkeren bolverspreidt, vraagde: Kinderen! wat zoekt gij? vrijmoedigheid geeft om te antwoorden: Vader! wij zoeken licht! - Het is ook rijp voor deze wedergeboorte, want de Bijbel is jaren lang gezift, en wordt thans - een stil, schoon gevolg der doorgestane beproeving - op nieuws op aarde verspreid. Ook heeft de magtige tijd den grond der zielen sterk geschud, en de op velerlei wijze
beproefde menschheid strekt volverlangen hare armen uit naar die oneindige liefde, die in Jezus Christus is. - Wij namen dit over, als een wenk voor den nadenkenden, en bidden slechts, dat geen da costa's Geest immer doordringe, ons, in plaats van Vrede, het Zwaard brenge, en dikke Duisternis, in stede van Licht!


{==508==} {>>pagina-aanduiding<<}

De Doop in de Jordaan. Een Tafereel uit de tweede Eeuw der Christelijke Kerk. Door Fr. Strauss. Uit het Hoogduitsch. Te Amsterdam, bij J. van der Hey. 1822. In gr. 8vo. VI, 175 Bl. f 2-4-:

Het is bekend, dat de Heer strauss bijzonder geschikt is, om den lezer op het tooneel en in den tijd der geschiedenis te verplaatsen, welke hij bij het schrijven voor den geest had, en dat zijne schriften van deze natuur juist berekend zijn, om, op eene populaire wijze, met de zeden en denkwijs van het tijdvak, hetwelk hij voor zich heeft, bekend te maken. Wij houden dit voor eene uitstekende verdienste, aangezien de gesteldheid van denkwijs en zeden grooten invloed, ook op onzen Christelijken Godsdienst, gehad heeft.
Zoo wordt de lezer in dit stukje in de tweede eeuw der Christelijke jaartelling verplaatst, met den Joodschen beuzelgeest, ten aanzien der leer van eenen verwacht wordenden Messias, en met de noodlottige inwerkingen der menschelijke hartstogten, ter verwoesting van den grondslag der eenheid in de Christelijke Kerk, bekend.
De ongelukkige wees, lea, in het huis van haren harden oom te Tiberias levende, is met kinderen, die zij oppast, aan het meer Genezareth. Een hoop jongens uit Tiberias komen daar ook, en (zonderling genoeg!) spelen de aankomst van den Messias. Dit spel eindigt, bespottelijk, daarmede, dat de Messias, die door 't vuur gaan wil, schier verbrandt, door lea gered, en zoo wel door haar, als door de overige knapen, uitgelagchen wordt, waarover zij door hem voor eene Heidin en Nazarenerin wordt uitgescholden. Na weemoedig gepeins komt zij te huis, alwaar haar, gelijk zij ook verwacht had, door den vergramden jongen een boos onthaal was toebereid, en zij ook wederom voor eene Nazarenerin wordt uitgescholden. - De oom komt, zeer kwaadluimig over den bouw van Aelia Capitolina, enz. te huis, en verhaalt na het

{==509==} {>>pagina-aanduiding<<}
eten de geschiedenis van Jeruzalems verwoesting. - Barkocheba staat als Messias op, en wordt aangenomen; ook lea, wie men te voren toegeduwd had, dat de Nazareners menschenvleesch in hunne zamenkomsten aten, en die dus geene Nazarenerin zijn wil, verblijdt zich mede. De huisvrouw heeft het echter ten laatste zoo ver weten te brengen, dat lea, tot tegenbedenkingen gesard, dan ook de echtheid van den verschenen Messias in twijfel trekt. Zij moet ten huize uit vlugten, om niet gesteenigd te worden. Eene oude vrouw neemt haar in hare hut op, in de nabijheid van Kana. Deze vrouw blijkt eene Nazarenerin te zijn, en bewijst aan lea, uit de gesprekken van deze, dat zij, zonder het te weten, het ook is. Zij rekent zich echter verpligt, de inzettingen van mozes ook nog te houden. Uit het verhaal, dat zij aan lea doet, blijkt, dat hare grootouders de genen waren, op wier bruiloft jezus water in wijn veranderde.
De verschijning van den valschen Messias heeft het gansche Joodsche land in oproer ontstoken. Aelia Capitolina is verwoest, enz. Elizabeth, door lea tot moeder aangenomen, leeft ondertusschen met deze ongestoord op haren berg, en bevestigt haar in het geloof aan christus; dit geschiedt evenwel enkel door geschiedkundige gronden, en, gelijk ook niet anders te verwachten was, ziet het Christendom van elizabeth er vrij Joodsch uit, dat het, helaas! lang gebleven en bij velen nog heden is. De beide Nazarenerinnen lezen met elkander het Evangelie van mattheus, in het Hebreeuwsch geschreven. - Twee broeders in den Heere, die naar Antiochië op de vlugt zijn, keeren bij elizabeth in, en de een, een gewezen Heiden, verhaalt de verschrikkelijke gebeurtenissen van den dag, onder anderen, dat de oproerigen zelve hunne dwaling ingezien, en barkocheba zelve omgebragt hadden. De andere broeder was een gewezen Leviet, en beschouwde de betrachting der wet, ook door de bekeerden tot het Christendom, als pligt; en het duurt korten tijd, of er ontslaat uit dit

{==510==} {>>pagina-aanduiding<<}
verschil van denkwijs een vrij hevig geschil, dat een denkbeeld van den invloed der door meening ontstokene hartstogten, zelfs in de prille jeugd der Christelijke Kerk, geeft.
Een woeste hoop Joden komt de hut en al het eigendom van elizabeth verbranden. De Romeinsche Hoofdman, die de roovers komt verdrijven, is ook een discipel des Heeren, en laat haar en lea, door eenige Christen-soldaten, naar Pella brengen.
Lea, die door het opvangen van eenen slag, die op elizabeth gemunt was, inwendig eenigzins gekwetst was, komt dus, min of meer ongesteld, in Pella aan. Zij worden door de Diakonessen ontvangen, en door eene voorname en rijke onder dezelve in huis genomen. Schets van de scherpere scheiding tusschen heidensche en Joodsche Christenen. Lea ontvangt den doop in de Jordaan, en alle, bij deze gelegenheid gebruikelijke, plegtigheden worden beschreven, gelijk iets later de liefdemaaltijden. Lea overlijdt kort na haren doop.
Zonder de waarde van dit werkje in het minste te kort te doen, mogen wij echter niet nalaten openhartig te belijden, dat ons de toon des werks wat te mystiek is. Wij kunnen het niet goedkeuren, wanneer er zoo veel, bijna alles met het gevoel gedaan wordt. Dat dit ook bij de eerste Christenen niet het alleen of voornamelijk ware was, dat er zoo veel van het gevoel der genade enz. gesproken werd, (want dit is 't eigenlijk, wat wij niet goedkeuren) blijkt genoeg daaruit, dat de hatelijkheden, door verschil in denkwijs ontstaan, er niet door wegvielen; gelijk hier uitdrukkelijk gemeld wordt, dat in eene godsdienstige vergadering ‘de naam van paulus met angstvallige zorg gemeden, en hij, wanneer men er niet om heen kon hem uit te spreken, met wederzin de afvallige der wet genoemd werd.’ - ‘Ook de martelaars uit de heidensche Christenen gedacht men niet; en, wanneer men de Leeraars uit de besnijdenis prees, werd er evenwel van justinus en andere uitstekende mannen, die eenmaal Heidenen geweest waren, geen gewag gemaakt. Daarentegen ging men

{==511==} {>>pagina-aanduiding<<}
zachtelijk over cerinthus heen. In één woord, er openbaarde zich in deze gesprekken, voor den deskundigen, eene verwijdering van de heidensche Christenen, die zeer in het oog vallende was.’ - Wat was dit nu anders, dan eene verbanning der liefde, door naderhand zoo hatelijk gewoed hebbenden en nog niet uitgedoofden sektengeest? en waar geene liefde is, wat is daar het Evangelie, hoezeer men ook in allerlei gevoel wegsmelte? Dat dit alles, ‘intusschen, volgens een afgesproken plan ingerigt scheen, hetwelk zoo kunstig uitgevoerd werd, dat onkundigen, gelijk lea, het niet eens gewaar werden,’ wordt de zaak daardoor beter?





Redevoering op het vierde Eeuwfeest van de uitvinding der Boekdrukkunst binnen Haarlem, aldaar uitgesproken op den 10 Julij des jaars 1823 door J.H. van der Palm. (Ten voordeele van de Armen der Stad Haarlem.) Te Haarlem, bij V. Loosjes. 1823. In gr. 8vo. IV, 29 Bl. f :-8-:

Wij hebben, zoo bij eene vroegere gelegenheid, als in ons Mengelwerk der vorige maand, reeds heugelijke melding gemaakt van het feest, aan 't welk deze redevoering geen kleinen luister bijzette. Om allen schijn van winderigen ophef te vermijden, zullen wij ons nu bepalen tot eenvoudig verslag en beoordeeling van het stuk zelve. De Heer van der palm zegt zelf het een en ander in zijne voorrede, dat te dezer zake dient. Behalve de redenen toch, waarom deze afzonderlijke uitgave plaats heeft, bestaande in de natuurlijke vertraging, welke die der volkomene Gedenkzuil moet ondergaan, enz. maakt de redenaar melding van de zwarigheden, welke de uitvoering zijner taak drukten, die hij zelf niet geloost volledig te boven gekomen te zijn, en die, in weerwil der goedkeuring, na het uitspreken aan zijn werk gegeven, nu welligt niet zullen nalaten in het oog te loopen. Het is inderdaad zoo, de kortheid des tijds en de feesttoon, die hier billijk gevorderd werd, waren niet gemak-
{==512==} {>>pagina-aanduiding<<}
kelijk overeen te brengen met die handhaving van koster's regt, welke nog gevorderd wordt, als ook van het gezegende zijner uitvinding, door duisterlingen somtijds betwist. En men verwacht veel van den man, die uit geheel Nederland - wij voegen er bij, met toejuiching van geheel Nederland - tot deze taak geroepen werd; veel ook bij de lezing, zoo wel zij, die de zoo gelukkige voordragt, onder eene opgetogene menigte, bij afwisselende, heerlijke muzijk, bijwoonden, als die hiervan door anderen, als 't ware nog dronken van de feestvreugde, mogten hooren. Doch, na gehoord en gelezen te hebben, gevoelen wij ons volkomen tevreden over den redenaar. ‘Ja, zoo moest de zaak aangevat en behandeld worden,’ zeggen wij; ‘zoo zouden wij het ook...... wenschen gedaan te hebben.’ Slechts op ééne plaats dachten wij, en bij het gehoor, en bij de lectuur, niet volkomen
zoodanig. Het is op bladz. 22, waar eene billijke verontwaardiging en regt overvloeijende welsprekendheid den redenaar.... niet de bescheidenheid, de kieschheid en gematigdheid in denkwijze, maar die soberheid in het gebruik van beelden, naar ons gevoel, heeft doen uit het oog verliezen, welke bij hem anders de volkomenste helderheid altijd aan den schoonsten gloed gewoon is te paren. Hoe fraai en warm dan ook dit gansche tweede deel - de heilrijke gevolgen der drukkunst schetsende - met regt genoemd worde, het eerste, het pleit voor koster als uitvinder, en dus voor Haarlem en het geheele feest, is ons nog uitmuntender voorgekomen.
Hoe gepast en lief is reeds de inleiding, over den band, van betrekking en belangstelling, die de menschen, in kleiner en grooter kringen, omvat, toegepast op de uitvinding van éénen man, als stoffe van blijdschap voor eene stad, voor het gansche land, en eenmaal voor het geheele menschdom, gereed den tegenwoordigen dag te vieren! Hoe wijs, en toch inderdaad onverwacht, is de beschouwing van koster's verrigtte, als gegrond op die nijverheid en dat geduld, welke onzen landaard onderscheiden! Hoe fraai is alles, wat hier gezegd wordt, om

{==513==} {>>pagina-aanduiding<<}
den nederigen oorsprong, en teffens het groote, reeds in de kiem bevat, bescheiden en toch grootsch te doen in het licht treden! Wie leest vervolgens de korte verdediging van het oorspronkelijk verhaal niet met genoegen? Wie verheugt zich niet bij de geschiedenis der opheldering van de lang miskende waarheid? Wie vindt het niet overtuigend, dat zoo vele bijzonderheden omtrent den eersten opgang van het licht der drukkunst bij ons bekend zijn? Wien doet het niet wèl, dat ouder- en kinderliefde hier eene werkzaamheid verheerlijken, die elders door twist en baatzucht al terstond jammerlijk ontluisterd wordt?
Uitmuntend is echter ook het tweede deel behandeld. Spraak, schrift en druk zijn de trappen, langs welke de mensch tot zijne bestemde hoogte opklimt. Zonder den laatsten is de algemeene verspreiding van licht, dat daardoor teffens verhoogd wordt, onmogelijk. Met hem ontstond die ontzaggelijke regtbank van het publiek, voor welke zelfs zij beven, die den Eeuwigen niet ontzien. Doch hier verheft zich de stem der berisping en aanklagte over zoo vele heillooze gevolgen, benevens die welsprekende wederlegging, van welke wij gewaagden. Stop, zoo gij kunt, den bergstroom, die van de Alpen afdaalt, om handel en welvaart aan ons land te brengen, of bedwing hem tusschen naauwe boorden, en breng hem, in kleine, troebele beekjes, waarheen gij wilt! Keer den sneeuwklomp, enz. Neen; erkennen wij het misbruik, maar zien wij het veel menigvuldiger goed gebruik niet voorbij, steunende op hoogere bescherming. Gelukkig het land, waar vrijheid van gedachten heerscht! Gelukkig Nederland.....!
Achteraan volgen eenige kleine ophelderingen. - Leve vrijheid en waarheid, zoo schoon, zoo gematigd en wijs voorgedragen, in dit land, meer dan andere aan hare koestering geheiligd! Leve en zegeprale zij op de jammerlijke duister- en wonderzucht, die, als eene heete koorts, thans sommige der edelste deelen van ons staatsligchaam, van onze letterkundige maatschappij heeft aangetast!





{==514==} {>>pagina-aanduiding<<}

Onderrigt ter onderhouding der gezondheid van de Huisen winstgevende dieren, met betrekking tot derzelver verfraaijing en veredeling, gegrond op de wetten der Natuur, voor Veehouders en Landhuishoudkundigen; door J.C. Ribbe, Prof. tit. en Onderwijzer in de hooge Veeärtsenijkundige wetenschap, enz. te Leipzig. Naar het Hoogduitsch, met eene Voorrede en Aanteekeningen van den Hoogleeraar J.A. Ulkens. Te Groningen, bij J. Oomkens. In kl. 8vo. XVI en 272 Bl. f 1-:-:

Wij ontvangen hier de vertaling van een in velen opzigte nuttig volksboek. De veeteelt maakt het geheel of gedeeltelijk bestaan van zulk een aanmerkelijk gedeelte der maatschappij uit, dat een onderrigt ter onderhouding der gezondheid van hetzelve inderdaad eene algemeen nuttige strekking heeft. Het heeft ons echter gehinderd, dat de schrijver dit onderrigt zoo uitdrukkelijk noemt, gegrond op de wetten der natuur. Het is alsof een dichter op den titel zijner gezangen zette: volgens de regelen der kunst. Wij weten dan ook niet, wat de schrijver eigenlijk bedoelt met zijne eerste afdeeling, over de algemeene regelen betrekkelijk de wetten der natuur. Hetgene daarin gezegd wordt, had zeer wel in de tweede, over de voeding en verzorging in 't algemeen, kunnen worden ingelascht. Wij vinden hier toch geene enkele natuurwet bepaaldelijk aangewezen of nader ontwikkeld, even min eenige praktische regelen daaruit afgeleid. Van de derde tot de zevende afdeeling handelt de schrijver van de onderhouding der gezondheid van de paarden, het rundvee, de schapen, de varkens en het pluimgedierte, met veel kennis van zaken, maar meer toepasselijk op de landstreek, die hij bewoont, zoo als inzonderheid blijkt uit hetgene hij over de keuze van het vee, het weiden en voederen op de weide, het opbrengen der kalveren, de werkössen enz. te berde brengt. Hetzelfde mag ten aanzien van de

{==515==} {>>pagina-aanduiding<<}
schapen aangemerkt worden. Er heerscht een te groot verschil in de behandeling dezer dieren hier en elders, dan dat, hetgene elders met regt wordt aangeprezen, hier ook gepast zoude zijn. Menig misbruik heeft hier geene plaats; terwijl er wederom andere zijn, welke den schrijver minder onder 't oog zijn gekomen. Wij hadden dus wel gewenscht, dat de Hoogl. uilkens zijne zoo belangrijke aanmerkingen wat meer nog vermeerderd, of door eene omwerking het werkje meer bruikbaar voor onzen landman gemaakt had. Het blijft echter ook nu nog een nuttig leesboek. Behalve het reeds vermelde, deelt de schrijver ook nog zijne gedachten mede over het vetmesten der dieren, de inrigting der stallen, de voorzorgen bij het baren te nemen; waaronder voorzeker zeer veel is, dat ook bij ons van eene weldadige toepassing zijn kan.




Dissertatio Anatomico Pathologica de mutato vasorum sanguiferorum decursu in Scoliosi et Cyphosi, quam in Acad. Trajectina publico examini submittit W. Vrolik. Amst. 1823.

Van den Zoon des met roem bekenden Hoogleeraars, die het geluk had, van zijne vroege jeugd af, het voorbeeld, de leiding en lessen zijns Vaders te volgen, welke de eigenaardige strekking hebben, dat zij wenk en lust tot bespiegeling geven, zonder de bepaalde leerstellige orde te verlaten, - van dien Zoon kon men billijk verwachten, dat hij, met 's Vaders geest bezield, op den aangewezenen weg voortwandelende, eene uitstekende Akademische loopbaan zou volbrengen. Aan deze verwachting beantwoorden ook zijne vroegere proeven; en, de ontleedkunde voor den grondslag der geneeskunde houdende, gaf de jonge vrolik bij zijne komst aan de Hoogeschool een blijk, hierin meer dan gewoonlijk bedreven te zijn, door zijne verhandeling over het werktuig des gehoors bij den mensch zoo wel als bij de dieren, welke, eigen

{==516==} {>>pagina-aanduiding<<}
onderzoek met belezenheid parende, door de Utrechtsche geneeskundige faculteit bekroond werd. In het volgende jaar ontvingen wij een vernieuwd bewijs zijner vorderingen in de ontleed- en dierkunde, door zijne voortresfelijke proeve over de Robben, in het bijzonder over den gewonen Zeehond, in welke hij in eene zuivere taal beschrijft en rangschikt, wat vroegere Schrijvers, vooral peron en blainville, over de Zeerobben in het algemeen gezegd hebben, en wat in de verzamelingen van ons vaderland daaromtrent te vinden was; terwijl twee levende Zeehonden, hem door den Minister falck en den Gouverneur van doorn gezonden, hem in staat stelden, de huishouding dezer dieren bij hun leven na te gaan, en na hunnen dood de verschillende werktuigen en derzelver verrigtingen afzonderlijk en naauwkeurig te ontleden en te beschrijven, waardoor hij veel vond, door zijne voorgangers of niet, of onnaauwkeurig beschreven, hetgeen hij ophelderde door eigenhandige afbeeldingen, welke zijner teekenpenne eer aandoen, en waaruit hij dan physiologische gevolgtrekkingen maakt, die deze proeve als eene gewigtige bijdrage voor de vergelijkende ontleedkunde in het algemeen, en voor deze merkwaardige diersoort in het bijzonder, kenmerken, en ons doen hopen, dat de Schrijver deze zijne geliefkoosde oefening niet met zijne Akademische loopbaan zal besluiten, maar ons spoedig overtuigen, dat hij ook de buitenlandsche verzamelingen met vrucht bezien en beoordeeld zal hebben.
Tot besluit en blijk van zijnen welbesteden Akademietijd levert ons de Heer vrolik thans eene ontleedziektekundige beschouwing van den veranderden loop der bloedvaten in de afwijkingen des ruggegraats, welke, zich aan de Akademische verhandelingen der Heeren aroy en coopmans aansluitende, als een vervolg van deze kan beschouwd worden, waardoor zijn geschrift meer in zakelijkheid dan omvang moest winnen. Het uitgebreide kabinet zijns Vaders, dat, na het vertrek van temminck's vogelen en visschen, als eene nageblevene antieke zuil, in de van alle voorwerpen van Natuurlijke

{==517==} {>>pagina-aanduiding<<}
Historie thans ontbloote hoofdstad, zal schitteren, gaf hem gelegenheid tot belangrijke nasporingen in deze schaars, en bij ons nog niet, behandelde afwijkingen, van welke wij eene korte schets zullen geven.
Na de zamenstelling des ruggegraats, en deszelfs vereeniging met het beengestel, volgens de Akademische verhandeling zijns Vaders, opgegeven te hebben, gaat de Schrijver, in het 1ste Hoofdstuk, tot de afwijkingen over, en neemt de gewone verdeeling in Cyphosis, Scoliosis en Lordosis aan, bij welke laatste wij met hem gelooven, dat de veranderde loop der vaten niet aanmerkelijk genoeg zij, om eenige stoornis in de verrigtingen voort te brengen, wijl zij den bogt des ruggegraats volgen moeten, en hunne rigting niet, gelijk in de twee overige afwijkingen, eenen anderen loop aanneemt. Na de wederlegging van verschillende gevoelens wegens de oorzaak der achterwaartsche afwijking der wervelen, waarbij wij echter dat van muller, graeve en malsch, wegens den toestand der spieren na inwendige ontstekingen en hare betrekking tot het beengestel, met leedwezen misten, neemt de Schrijver aan, dat door drukking het tusschenliggend kraakbeen in de voeding belet en vernietigd wordt, waardoor het voorste gedeelte van het ligchaam der wervelen te niet gaat, en een geheel ander voorkomen verkrijgt dan de ongelijke en uitgchoolde wervelen, die door beenbederf zijn aangetast. Even zoo verklaart hij de wording der Scoliosis, die, om het verloren zwaartepunt te herstellen, verschillende bogten kan aannemen, gelijk hij dit door een voorbeeld van vier bogen uit zijns Vaders verzameling bevestigt. Dat echter meerdere sterkte en oefening der regter zijde oorzaak zou zijn, dat de linksche uitzetting zoo zeldzaam is, kunnen wij alleen bij gebrek eener meer waarschijnlijke verklaring aannemen. Vervolgens worden de afwijkingen der vaten zelve opgegeven, in het hier beschreven voorbeeld nog aanmerkelijker door eene bijkomende speling in de lies-slagaderen, die hier vroeger uit de aorta ontspruiten. Opmerkelijk is ook de verschillende loop, dien de groote slagader, de

{==518==} {>>pagina-aanduiding<<}
linker krop en regter sleutelbeens-slagader door de afwijkende wervelen aannemen in eenen linkschen bogchel; en onder de gevolgtrekkingen, hieruit ontleend, is vooral diegene gewigtig, die den Heelkundigen aanbeveelt, de drukking of op het sleutelbeen of op de eerste rib te doen; die den Vroedkundigen oplettend maakt, dat bij stortingen de drukking der aorta geen algemeene regel kan zijn, wijl de bifurcatie soms hooger plaats grijpt; die den geregtelijken Arts onderrigt, dat, door den afwijkenden loop der regter krop-slagader, deze door voor- en achterwaartsche verwonding onder de toevallig doodelijke zou kunnen gebragt worden; terwijl de afwijking der chijlbuis de gebrekkige voeding, en de vouw, die de holle ader bij den overgang in het hart maakt, de varices in de beenen, en meerdere toevallen van aambeijen, verklaart. Uit den scherpen hoek, dien de wrong der groote slagader in de twee door hem beschrevene afwijkingen des ruggegraats maakt, besluit hij nu, dat de oorzaak van alle slagaderbreuken niet in den aandrang van het bloed ligge, maar dat ook of uiterlijke werktuigelijke beleediging of inwendige oorzaak hiertoe aanleiding geve, waarvan hij weder uit de verzameling zijns Vaders, of uit het Amsterdamsche Gasthuis ontleende, of elders waargenomene voorbeelden beschrijft, die tevens bewijzen, dat scarpa's stelling, wegens de algemeene uitzetting der rokken in slagaderbreuken, te onbepaald en voor uitzondering vatbaar zij. De belette doorgang door de genoemde vonwen der groote slagader en de versterkte toeloop naar het hoofd dient hem nu ter verklaring der hoogere geestvermogens, en der toevallen van beroerte en hartklopping, velen gebogchelden eigen. Vervolgens door verschillende, ook uit de vergelijkende ontleedkunde ontleende, voorbeelden bewijzende, dat overal de slagaders door been of pees tegen uitwendige beleediging beveiligd zijn, teekent hij te regt aan, dat bij de
kromming des ruggegraats eene uitzondering plaats heeft, daar de groote slagader, hier niet meer door de wervelen beveiligd, voor verschillende beleedigingen blootligt.

{==519==} {>>pagina-aanduiding<<}

Dit is de inhoud eener verhandeling, welker Schrijver bewijst zijne stof geheel meester te zijn, doch hierdoor ook sommige punten slechts aanduidt, die wel eene meer uitvoerige behandeling voor anderen verdiend hadden, maar waartoe het korte tijdsbestek tusschen deze en zijne vorige verhandeling en vooral eene buitenlandsche afwezigheid den Heere vrolik weinig gelegenheid zullen gegeven hebben. Wij hopen dus, dat hij hiermede zijne taak niet volbragt zal rekenen, maar vervolgen met ons eene voortgaande reeks dezer afwijkingen in de bloedvaten, in andere gevallen van Cyphosis, Scoliosis, en ook van Lordosis, te leveren, en deze met afbeeldingen op te helderen en te versieren, daar ook de bij deze verhandeling gevoegde afteekeningen de bijzondere geschiktheid van den Heer vrolik voor dit vak bevestigen, en, zoo wel als een fraaije druk, zijn werk tot duidelijkheid en sieraad verstrekken.




Gedenkschriften der Omwenteling in het Rijk van Mexico, bevattende mede een naauwkeurig Verhaal van den Togt des Generaals Xavier Mina naar dat gewest, en Aanmerkingen nopens de mogelijkheid van eene gemeenschap tusschen de Zuid- en Atlantische Zeeën, door W. Davis Robinson, Burger der Vereenigde Staten van Noord-Amerika. Uit het Engelsch, met eene Inleiding van den Vertaler. Te Haarlem, bij de Erven F. Bohn. 1823. In gr. 8vo. XI, VI en 414 Bl. f 4-4-:

Onder de vele belangrijke gebeurtenissen van den tijd, dien wij beleven, behoort gewisselijk eene aanzienlijke plaats aan de vrijwording der Amerikaansche Volkplantingen van Spanje; eene gebeurtenis, zoo rijk aan onoverzienbare gevolgen voor de wereld, dat een Duitsch Geleerde daaruit onlangs eene geheele verandering in de bestaande betrekkingen van Europa gespeld heeft. Alle

{==520==} {>>pagina-aanduiding<<}
bijdragen, die den sluijer voor deze nog zoo weinig bekende omwentelingen helpen opligten, moeten ons lezend Publiek dus welkom zijn, daar in onzen tijd, meer dan in eenigen anderen, dat Publiek wereldburgerlijk denkt, en genoegzaam alles, wat braaf en verlicht is in den lande, de tegenwoordige worsteling tusschen Vrijheid en Despotismus op den aardbodem met belangstelling nagaat, en de eerste met hare beste wenschen verzelt. Het is van te meer belang, te zien, hoe die onmetelijke en rijke gewesten, waaruit Spanje tot den huidigen dag zijne schatten getrokken heeft, hunne onafhankelijkheid en vrijheid hebben bevochten, daar het Moederland zelve, na eene eerlijke worsteling tusschen den gegoeden burger en het graauw, bijgestaan door vreemde wapenen, eerlang, met den val van Cadix, waarschijnlijk beide die onschatbare goederen staat te verliezen. Dan zullen die beide eene toevlugt over de Wereldzee zoeken in die zelfde gewesten, waarin zij tot dusverre zelfs in naam niet bekend waren; Mexico en Lima zullen, zoo wel als Nieuw-York en Philadelphia, de Hoofdsteden worden van vrije Gemeenebesten, waarin de onbelemmerde nijverheid, maar vooral de landbouw, zich in eene tot nog toe onbekende mate zullen ontwikkelen, en waar misschien de zaden verborgen liggen van eene nieuwe beschaving, wanneer het aan de woelingen der duisterlingen gelukken mogt, ons oude Europa, in alle deszelfs onbekrompene denkbeelden, wetten en inrigtingen, weder onder het juk van priestergezag en bureaucratie te verstikken.
Deze bijdragen zijn van te meer belang, naar mate het land, waarover zij handelen, een gewigtiger gedeelte uitmaakt van het tooneel des grooten Volkenstrijds, en naar mate de Schrijver meer kennis droeg van de voorvallen, die hij vermeldt. En beide die eigenschappen vereenigen zich in het onderwerp en den Auteur van het aangekondigde werk. Het handelt over Mexico of Nieuw-Spanje, door de heldendaden en gruwelen van cortez en zijne Spanjaarden, en de heldhaftige verdediging zijner oude inwoners, gelijk later door de onbegrijpelijke rijkdommen,

{==521==} {>>pagina-aanduiding<<}
uit deszelfs schoot getrokken, aan Europa bekend, maar door humboldt toch eerst in deszelfs volle waarde ten toon gespreid. Het bevat het grootste gedeelte der twaalfjarige worsteling van de inlandsche bevolking, zoo wel van Europesche als Indiaansche afkomst, tegen het knellend juk der uit Spanje overgekomene gelukzoekers, hetwelk hier in deszelfs afzigtige, nog min bekende gedaante geschetst wordt. De Schrijver is wel geen inboorling, maar een Anglo-Amerikaan; doch iemand, die niet alleen met Zuid-Amerika in handelsbetrekkingen gewikkeld was, maar ook in Mexico zelve de voornaamste Gemeenebestgezinde Opperhoofden, teran en victoria, bezocht had, daarna in de gevangenis der Spanjaarden, zoo wel in Amerika als Europa, een' geruimen tijd moest verkwijnen, eindelijk daaruit ontsnapte, en toen de slotsom van 't geen hij gezien en gehoord had aan het algemeen mededeelde. De gebeurtenissen, hier vermeld, zijn bijkans geheel nieuw en onbekend in Europa. Wij vinden ons hier in eene geheel andere wereld, op eene bergvlakte van meer dan 6000 voet hoog, en dus gematigd te midden der heete luchtstreek, onder menschen, wier zeden, gewoonten, leefwijze, manier van aanval en verdediging geheel van de onze verschillen, en dus al het belangrijke der nieuwheid hebben. Wij zien hier een groot gedeelte des verhaals toegewijd aan de stoutmoedige onderneming eens vurigen jongelings, den neef van dien held, welke zich onder de jongste Spaansche bevelhebbers alléén te zijnen voordeele heeft doen kennen, van den waarlijk edelen mina. Of echter deszelfs onderneming, om Mexico aan het Moederland te ontrukken, met de eeuwige gronden van het Natuur- en de
aangenomene van het Volkenregt bestaanbaar waren, is eene vraag, die wij niet aannemen te beslissen, maar welke wij zouden overhellen ontkennend te beantwoorden. Mina was een Spanjaard, en had geene betrekkingen in Mexico. Zijn oom was wel door de Ministers van ferdinand, in 1814, onwaardiglijk voor zijne diensten, aan het Vaderland bewezen, vergolden, en afgezet; maar hij voor zich had geene reden van klagen,

{==522==} {>>pagina-aanduiding<<}
daar men hem het opperbevel der troepen in Mexico wilde opdragen, 't welk hij echter weigerde. Dat hij nu, met zijnen oom, (den thans nog levenden mina) eene poging deed tot herstelling der wettige Constitutie van 1812, is niet te berispen; maar dat hij zich daarop bij de opstandelingen in Mexico voegde, die in allen gevalle zijn Vaderland bestreden, is minder goed te keuren. Of had ook de mishandelde coriolanus regt, zich op Rome te wreken, 't welk hem gebannen had? De Regering van 1814 tot 1820 in Spanje was afschuwelijk, maar des te waarschijnlijker werd de kans van herstel; en mina deed toch zijn best, om, ook na dat herstel, het allerbelangrijkste gewest aan zijn geboorteland te ontrukken. Ondersteld, dat wraakzucht geenen invloed op zijne bepaling gehad hebbe, zoo mag toch ook de geest van wereldburgerschap, of zucht tot bevrijding van andere landen, zoo ver niet gaan, dat wij, zonder eenigen pligt, die ons roept, onze landgenooten bestrijden. Mina heeft dus, naar ons denkbeeld, gedwaald, doch ook daarvoor geboet met zijn leven; en wanneer men hem uit zijn standpunt, uit zijne denkwijze en den vurigen geest, die hem bezielde, beoordeelt, zoo kan men niet voorbij, zijnen heldenmoed, zijne standvastigheid, zijn taai geduld in het doorstaan van ongeloofelijke moeijelijkheden, die ons meermalen als in de wereld der romaneske gebeurtenissen verplaatsen, te bewonderen, en zijne menschelijkheid te midden der wreedaards van beide partijen, die hem omringden, op prijs te stellen. Immers, wij ontmoeten weinig karakters buiten mina, waarop men met welgevallen kan staren. De Republikein teran alleen komt hem nabij; van guadelupe victoria (den tegenwoordigen hersteller der vrijheid uit de handen van
iturbide, die eene korte Parodie van Keizer buonaparte vertoonde) vernemen wij weinig, en Pater torres is een monster aan de zijde der Onafhankelijken, gelijk venegas, calleja en linjan aan die der Koningsgezinden. Morillo, die zich in dezen tijd als verrader des Vaderlands in Gallicië heeft doen kennen, wordt hier als een alva op eene

{==523==} {>>pagina-aanduiding<<}
grootere schaal afgemaald, die in negen jaren tachtigduizend gevangenen heeft vermoord (bl. 347). De oorlog werd met de grootste onmenschelijkheid gevoerd; men gaf aan wederzijden geen kwartier. De Onafhankelijken waren tot het verzachten van dit bloedige Oorlogsregt wel genegen, maar het werd aan de Spaansche zijde, die een groot gedeelte der Natie niet anders dan als een' hoop Rebellen behandelen wilde, hardnekkig in al deszelfs afgrijselijkheid staande gehouden. Men moet echter erkennen, dat het begin van den opstand in 1810, door de Indianen onder eenen, zoo 't schijnt, heethoofdigen Priester, hidalgo, zich door allerlei gruwelen onderscheidde, die ook onze Schrijver, hoezeer de opstandelingen blijkbaar genegen, geenszins verbloemt, zoodat zelfs de Kreolen, of Europesche inboorlingen, zich aan de zijde der Spanjaarden schaarden, om hun leven te redden. Doch, zoodra de opstand uit de handen der ruwe en onkundige Indianen in die der meer beschaafde Kreolen gekomen was, (onder morelos, mede een Priester) nam dezelve eene gansch andere gedaante aan. De voordeelen waren in het eerst niet zoo schitterend, maar gingen ook niet zoo spoedig verloren. Het werd een Guerillas-oorlog, gelijk in het Moederland, tegen Spanje. Dus deed ook de dood van morelos, die door de zijnen verraden werd, zelfs die van mina, en de onderwerping van sommige hoofden, den oorlog niet ophouden; dezelve werd nog altijd in sommige ontoegankelijke streken des bergachtigen lands volgehouden, en zelfs nog, hoezeer flaauw, bij het sluiten des werks in 1820 voortgezet. Latere gebeurtenissen, het verdrag des Onderkonings met iturbide, deszelfs vreedzame intogt in Mexico en aanvaarding der Regering als
Keizer, worden door den Vertaler vermeld, die echter de jongste voorvallen, den afloop van de rol dezes Tooneelhelds, nog niet kon boeken.
Wij meenden den Lezer eene korte schets der hier vermelde gebeurtenissen te geven, maar hebben hem reeds gaandeweg met de hoofdpersonen bekend gemaakt, en zullen dus zijne billijke nieuwsgierigheid, om verdere bijzonderheden te vernemen, niet vooruitloopen. Wij kun-
{==524==} {>>pagina-aanduiding<<}
nen echter niet voorbij, hem te doen opmerken, dat hij hier meer dan een bloot historisch verhaal van den opstand ontmoet. De Schrijver deelt belangrijke berigten mede omtrent den staat der Maatschappij in Mexico vóór den uitgebroken' opstand, welke daaruit gemakkelijk te verklaren is, alsmede omtrent sommige belangrijke plaatsen des Rijks, zoo als de mijnstad Guanaxuato, het schoone Oaxaca, verscheidene natuurlijke bijzonderheden en vreemde gewoonten in Nieuw-Spanje, en eindelijk eene hoogstbelangrijke verhandeling omtrent de plaatsen, waar het gevoegelijkst eene gemeenschap tusschen de Zuid- en Atlantische Zeeën zou kunnen worden geopend, waardoor de weg naar Oostindië ongemeen bekort, en de handel daarheen dus met minder tijd, kosten en moeite, en wel langs de rijke gewesten, die Zuid- en Noord-Amerika aan elkander hechten, zou kunnen plaats hebben. De Vertaler heeft hier onzen grooten koophandel op de voordeelen opmerkzaam gemaakt, die in zulk een geval ook voor ons zouden openstaan, gelijk de handel bij ons nu reeds misschien van de vrijwording van Zuid-Amerika even zoo goed als de Hanzesteden zou kunnen gebruik maken. Hij heeft ook in eene uitvoerige Inleiding het tooneel der hier geschetste gebeurtenissen, het groote, rijke en vruchtbare Mexico, volgens humboldt en pike, kortelijk doen kennen, en dus de berigten des Schrijvers omtrent die landen aangevuld, wiens uitvoerig werk, in twee
Deelen vervat, hij daarentegen tot een enkel Deel heeft zamengedrongen, betuigende nogtans daarbij niet ééne geschiedkundige bijzonderheid, die slechts in het minste de aandacht verdient, te hebben weggelaten.
Wij mogen dit belangrijke boek met volle ruimte aan onze Lezers aanbevelen.


{==525==} {>>pagina-aanduiding<<}

Werken der Hollandsche Maatschappij van Fraaije Kunsten en Wetenschappen. Vden Deels 2de Stuk. Te Leyden, bij D. du Mortier en Zoon. 1823. In gr. 8vo. 76 Bl. f 1-18-:

Wij vinden in dit tweede stuk des vijfden deels geene bekroonde verhandelingen, maar drie verschillende opstellen, ter opening van de algemeene vergadering van de jaren 1819, 21 en 22, hetzij die van 1820 niet bestaan hebbe, of aan den druk onthouden is.
Het eerste is een dichtstuk van tollens, en heeft hendrik van breederode ten onderwerp. Van zekeren kant beschouwd, is deze stof zeer gunstig: want was breederode niet eender eerste en moedigste voorsprekers en, wat meer zegt, voorvechters onzer vrijheid tegen de onderdrukking van Spanje? - stond hij niet aan het hoofd der verbondene Edelen, en bleef langer dan de meesten, stouter dan bijna iemand, met de wapenen in de vuist, volhouden op het ingetreden spoor? Van den anderen kant, echter, valt wel te verklaren, dat dit onderwerp althans niet uitgeput is, daar 's mans onderneming volstrekt te niet liep, zijn naam niet geheel onbezoedeld bleef, en de latere, even stoute als gelukkige ondernemingen, bij het bestuur van den grooten Zwijger, die langzaam maar zeker ging en niet uitscheidde, zijn licht overschenen hebben. Ware het een held uit de hooge oudheid, dan zouden deze bedenkingen welligt nietig zijn; veel minder deugd, met meer gebreken, ware voor den dichter toereikend, om er een ideaal uit te scheppen, dat, in het midden van zoo belangrijke en treffende omstandigheden, aller belangstelling zou boeijen. Maar het behandelde is te bekend; zoodat de eerste indruk, door het noemen van 's mans naam gemaakt, van invloed blijft bij de geheele lektuur van het stuk. Dit zij echter niet gezegd, om een ongunstig oordeel over het werk van tollens voor te bereiden, of wel te bewimpelen.

{==526==} {>>pagina-aanduiding<<}
Veel, uitnemend veel schoons niet alleen is in hetzelve door ons aangetroffen, maar zelfs op het geheel voelen wij ons niet geroepen verder eenige berispende aanmerking te maken. De zucht ter volmaking van onze zoo bloeijende dichtkunst, op welke een man als tollens, ook als voorzitter eener Maatschappij, die de volgende spreker geene zwarigheid maakt met den naam van Toongeefster van den goeden smaak te vereeren, den meest beslissenden invloed heeft; dit verlangen - zeggen wij - doet ons nog slechts ééne bedenking opperen. Op bladz. 250 lezen wij:

De magt des Ibers, als een stortvlaag aangedrongen, 
Door zieledwang gehitst, door heerschzucht bijgesprongen, 
Naar gruwlen gulzig tot verkoeling van den dorst, 
Stuit tegen Breêrô af en suizelt op zijn borst. 

Is de beeldentaal hier juist? Zou, hetgeen hier met de pen beschreven wordt, door het penseel zijn af te malen? Of is deze vordering van den ouden, Britschen kunstregter te streng? - De Iber is eene rivier; en de geheele eerste regel, met het begin van den laatsten, stemt volkomen overeen met de werking, aan zoodanig eene toe te kennen. De tweede strijdt welligt ook met deze voorstelling niet te eenemaal, schoon de uitdrukingen ligt gepaster konden geweest zijn. Maar de derde, de dorst van dien stroom en stortvlaag, luidt inderdaad vreemd, en de laatste helft des vierden desgelijks. Men kan wel zeggen: hier is het de Stroomgod, of liever Spanje, als een persoon verbeeld. Dan, juist deze was onze vraag en éénige bedenking: of de beelden niet meer uit elkander gehouden, en voor verwarring, van de zijde des lezers, behooren behoed te worden?
Het tweede is van den Heer messchaert, Doopsgezind Predikant te Rotterdam, en handelt over den volmaakten Redenaar. Het spreekt van zelve, dat hij dit doet als redenaar, in ongebonden stijl. Wij hebben zijn stuk met veel genoegen gelezen. Het is met de uiterste zorgvuldigheid bewerkt, in eene geleidelijke orde en schoonen stijl voorgedragen. Men treft zelfs eenen opklimming in

{==527==} {>>pagina-aanduiding<<}
het voornaamste gedeelte dezer redevoering aan, die bij velen hare volkomene werking niet zal missen, en dan inderdaad iets bekoorlijks bezit, stellende eerst den redenaar voor, die vermaakt, dan hem, die overtuigt, en eindelijk dien eigenlijk welsprekenden, die overreedt, wegsleept en tot handelen dwingt. Wij zouden op de gansche redevoering bijna geene aanmerkingen weten te maken, tenzij misschien dat wij bij het laatste gedeelte eenigermate werden te leur gesteld, daar wij weinig of niets van de eigenlijke uitvoering, maar op nieuw van schikking der denkbeelden en zoo vervolgens hoorden. Doch, hoe tevreden dan ook over dit voortbrengsel van wijsgeerte en smaak, van kennis en oordeel, van beschouwelijke en werkdadige redekunde, het deed ons onszelven en den besteden tijd niet geheel vergeten. Het overredende en het vermakende.... Doch misschien komen wij der waarheid door vergelijking nader; zulk eene mate van vergelijking namelijk, als geene onbillijkheid of hatelijkheid met zich schijnt te voeren.
Het laatste stuk, door den Heer van der palm, zou ons wel haast voorkomen met mindere zorgvuldigheid bewerkt te zijn. Wie vitten wilde, zou misschien op de inleiding, op den stijl, op de opgegevene beteekenissen van middelmatig (want dit is het onderwerp), op de invlechting van een geheel stuk over de verkeering met middelmatige menschen veel kunnen zeggen. Maar over het geheel ligt een waas van ongezochte bevalligheid, het houdt ons zoo aangenaam bezig, en ontsteekt ons eindelijk in zulk een ijvervuur voor het ware, eenvoudig-schoone, als wij zouden achten de bijzondere werking van het genie te zijn, dat niet ligt iemand den Hoogleeraar zal betwisten. Zelfs in hetgeen wij noemden, als mogelijk blootgesteld aan berisping, stralen echter zoodanige losheid, gelukkig vernuft en vruchtbaarheid der vinding door, als maar zelden wordt aangetroffen. Dat woord over genie-trotschheid (sit venia verbo!) schijnt ons in het bijzonder een gulden, waar en heilzaam woord. En, zoo voor het overige de letter dit ook bijna niet mogt toe-
{==528==} {>>pagina-aanduiding<<}
laten, de zin der spreuk, dat er geene middelmatige Dichters behooren te zijn, moet noodzakelijk deze zijn, dat er in elk poëtisch voortbrengsel iets treffends, iets boven het dagelijksche voor het gevoe! verhevens, iets betooverends en streelends moet gevonden worden. Onberispelijkheid van denkbeelden, van versbouw, van beelden en figuren is niet genoeg. Dezelve kan niet meer dan een' kouden, onaangenamen, nutteloozen tooi voortbrengen. Wie deze uitspraak verder trekt of anders opvat, die loopt groot gevaar van tot het overspannene, het winderige of bloot vreemde en monsterachtige te vervallen. Hierop komt inderdaad des Hoogleeraars voorstel neder, waarin hij den Romeinschen Dichter, van wien de bewuste spreuk ontleend is, in zijne Ars poëtica ten deele volgt. Hoe schoon en
overtuigend, ja wegslepend dit voorstel zij, zeiden wij reeds. En hartelijk wenschen wij inderdaad, dat het zeer algemeen gelezen worde. Het doel en de eer der Maatschappij, aan wie het behoort, zal daardoor grootelijks kunnen getroffen en bevorderd worden. Wij danken haar althans voor de nicuwe en schoone bijdrage.

Nieuwe Verhandelingen van het Provinciaal Utrechtsch Genootschap. IIde Deel. Te Utrecht, bij J. Altheer. 1823. In gr. 8vo.

Behalve de Programmata van de jaren 1821 en 1822, bevat dit tweede Deel twee stukken. Het Genootschap had, namelijk, in den jare 1819, eene Nederduitsche vertaling van ten minste twee boeken van herodotus gevraagd, latende de keuze aan de ondernemers over, met den eisch, dat zij het naïve van herodotus in goed Nederduitsch zouden behouden. Het Genootschap heeft uit vele ingezondene vertalingen slechts twee, en dat nog maar den zilveren eereprijs waardig gekeurd. Beide proeven vullen dit Deel. De eerste is van den Heer n.g. vankampen, die het vijfde en zesde, de tweede van den Heer j. bosscha, die het achtste en negende boek van herodotus geleverd heeft. Beide Heeren hebben zich voorzeker uitmuntend van hunnen

{==529==} {>>pagina-aanduiding<<}
pligt gekweten, en echter niet kunnen voldoen aan den eisch van het Genootschap. Of die eisch zal vervuld worden, moet de tijd binnen kort leeren, daar dezelfde vraag herhaald is, met die verandering, dat de proeve zich bepale tot het eerste boek alleen. Intusschen is en blijft het, naar ons inzien, altijd eene zeer moeijelijke vraag. Den geest van herodotus te ademen in eenen tijd, in welken de geest en taal zoo vele eeuwen van dat natuurlijk, kinderlijk eenvoudige verwijderd zijn! Wij hopen, dat wij er te zwaar over denken, en niets zal ons aangenamer zijn, dan dat wij overtuigd worden gedwaald te hebben in het vooronderstellen van de onmogelijkheid, om eenen Hollandschen herodotus te leveren, zonder herodotus, om zoo te zeggen, woordelijk te vertalen. Van kampen laat Iets over herodotus voorafgaan, hetwelk men met genoegen en nut zal lezen. Na eene inleiding over de wording van de Grieksche historie, staat hij bij herodotus stil, en leert ons 's mans belangrijkheid, waarheid, natuurlijke eenvoudigheid, eenheid van plan en godsdienstigheid kennen. Over een en ander ware veel meer te zeggen, deels uit manutius, camerarius, uit de Mémoir. Academ. de B. Lett., de Disputatio van c.g. de rhoer, uit zeer vele uitmuntende Reisbeschrijvingen en Natuurlijke Historien, deels uit eigene studie en opmerkingen; doch dit konde nu in het plan van den Heer van kampen niet liggen, en wij zeggen het alleen om hem aan te moedigen, dat hij deze schets eens nader uitbreide. De lezer gaat dan nu aangenaam gestemd en voorbereid over tot het lezen van den oorsprong en het begin des krijgs tusschen Griekenland en Perzië. De Schrijver heeft zijne proeve met eenige aanteekeningen verrijkt, welke deels herodotus, deels zijne
vertaling toelichten en regtvaardigen. Hij had natuurlijk dik wijls te worstelen met het decorum, hetwelk thans in onze taal zoo hemelsbreed verschilt van dat, hetwelk ten tijde van herodotus bestond. Onze voorouders hadden in dit geval mindere banden. Europa heeft het aan de Franschen te danken, dat de talen van verschillende natiën in dit opzigt verrijkt zijn. Maar misschien is er ook veel waarheids in het gezegde van voltaire: ‘De schaamte is uit het hart geweken, en heeft de wijk op de lippen genomen. Hoe meer de zeden bedorven zijn, hoe gepaster en kiescher de uitdrukkingen worden. Men gelooft in de taal te zullen herwinnen, hetgeen men in de deugd

{==530==} {>>pagina-aanduiding<<}
verloren heeft.’ - De Heer bosscha heeft voor zijne proeve den inhoud van ieder boek geplaatst. Ook vindt men daarbij aanmerkingen, geput uit de verklaarders van herodotus, bij welke de Schrijver meest zijn eigen oordeel voegt. Dit oordeel komt ons meestal juist voor, en er straalt, hoe kort het bestek dan ook zij, eene kennis in door van taal-, oudheid- en aardrijkskundige zaken, welke ons naar meer aanmerkingen deed verlangen. De Manoeuvre (διέκπλους), om in de vijandelijke vloot in en door te breken, heeft, meenen wij, de ruiter, reeds vóór de Engelschen, met voordeel gebezigd.




De Ilias van Homerus, door Mr. Jan van 's Gravenweert. IVde Deel. Te Amsterdam, bij J. van der Hey. In gr. 8vo. 212 Bl. f 4-10-:

Zoo zijn wij dan eindelijk tot de laatste beschouwing gekomen van deze dichterlijke vertaling. Overeenkomstig ons voorgestelde plan, kiezen wij uit dit vierde deel het tweeëntwintigste boek, genaamd De dood van Hector. Dit boek bevat ook vele schoonheden, onder welke de klagte van Andromache door hare natuuriijke eenvoudigheid ieder moet roeren en treffen. Wij hebben hetzelve ook gelezen, gelijk het in Nederduitsche verzen gebragt is door den verdienstelijken siegenbeek, en huydekoper, in deszelfs treurspel, Achilles genaamd, er eenige trekken uit heeft overgenomen. Wien 't lust, vergelijke deze arbeid met 's gravenweert's vertaling. Deze blijft zichzelven gelijk, en bezwijkt niet in dit laatste bedrijf van zijne zoo wèl volgehoudene taak. Hij bedenke met ons, of er eenig gewigt zij in de volgende aanmerkingen. Zoo niet, kunnen ook deze, gelijk de vorige, ten minste getuigen, dat wij vier boeken van het oorspronkelijke met het Nederduitsch vergeleken hebben.

Bl. 98. r. 14.

Om mooglijk honden, van mijn' eigen' disch gevoed, 
De wachters van mijn huis, te lesschen door mijn bloed, 
En, zat van 't rookend vleesch, in de onbewoonde ftraten 
En 't smeulend voorportaal, nog ronkend, na te laten. 

Dat na te laten is men aan het rijm verschuldigd. Het is hier zwak.

{==531==} {>>pagina-aanduiding<<}

Bl. 99. r. 4.

Terwijl zich Hekuba, wier oog in tranen baadt, 
Den boezem openscheurt, de borst met vuisten slaat. 

Homerus zegt, in plaats van het met vuisten slaan, ‘zij hief met hare hand de borst omhoog.’ Namelijk om Hector te toonen, hoe zij zelve hem gezoogd had, en hem te meer tot medelijden met haar op te wekken.

Bl. 99. r. 20.

Zoo wijkt ook Hektor niet, bezield van 't blakendst vuur, 
Maar wacht hem, 't schild vooruit, en leunende op den muur. 

Een Grieksch held, met het schild vooruit, staat in postuur om te vechten. Hector rust bij homerus, terwijl hij zijn schild tegen een' vooruitstekenden muur plaatst.

Bl. 102. r. 2.

Met knarsend wraakgeschreeuw. 

Een knarsend geschreeuw, van een' gier gezegd, schijnt oneigenaardig. Homerus heeft ὀξὺ, krijschend, scherp, gierend.

Bl. 102. r. 9.

Tweevoudig, (bronnen) van elkaâr verschillend; de eene heet, 
Die dampen van zich gaf, als met een' mist bekleed, 
Een rookend vuur gelijk; en de andre, in zomerdagen 
Aan kille sneeuw gelijk, en met kristal beslagen. 

De meening van homerus is, dat die koude bron in koude gelijk was aan bagel, sneeuw of ijs. Wij twijfelen, of dat denkbeeld duidelijk uitgedrukt is door met kristal beslagen.

Bl. 103. r. 1.

Als vlugge paarden, aan de zegepraal gewoon, 
Den paal voorbijgesneld, en aangespoord om 't loon, 
Een' drievoet of een maagd, bij 't lijkfeest weg te halen. 

Dat lijkfeest is een denkbeeld van de verklaarders van homerus. In 't oorspronkelijke staat, naar ons inzien, eene vrouw, wier man gestorven, gesneuveld is, eene vrouw van eenen vijand, dus eene slavin. Wij hebben bij deze beoordee-
{==532==} {>>pagina-aanduiding<<}
ling alleen de uitgave van het 22ste boek, door valckenaer bezorgd, bij de hand, en weten niet, hoe anderen er over denken. Crispinus heeft ook in 't Latijn: viri in hono rem defuncti. In honorem is een bijvoegsel. Onze verklaring, zoo die niet reeds door anderen gedaan is, kan door voorbeelden en den geest van het geheel bevestigd worden.

Bl. 103. r. 7.

Ach! wij zlen Trojes held langs Trojes muurtrans jagen. 

Indien muurtrans den omgang boven langs den muur beteekent, komt dat woord hier oneigenlijk voor, daar ze onder den muur liepen.

Bl. 104. r. 14.

Gelijk men in zijn' droom geen' vijand in kan halen, 
En de een den andren kan ontvlugten, noch verslaan: 
Zoo kan hier Priams zoon den vijand niet ontgaan, 
En Peleus heldenspruit geen hoop tot nadring voeden. 

Het onvermogen, om iemand in den droom te kunnen ontvlugten of inhalen, is gegrond op de algemeene getuigenis van alle menschen; het verslaan niet. Homerus heeft het niet. Virgilius heeft het in zijne schoone navolging ook eenvoudig bij het ontvlugten en inhalen laten blijven.

Bl. 117. r. 16.

Ach, Hektor! mij rampzaalge! een eeuwig donkre nacht 
Omgeeft ons beider lot; gij waart bij 't zinkend Troje, 
Ik reeds in Thebes wal zoo wreed een lot ter prooije, 
Ik, telg eens vaders, die noodlottig is vergaan. 

Toen Hector geboren werd, was Troje niet zinkend, ten minste niet door den Trojaanschen oorlog. Homerus meent: ‘Wij zijn beide met hetzelfde ongelukkige lot geboren; gij in Troje, ik in Thebe.’ - Voor 't overige is deze klagte van Andromache bij homerus een meesterstuk van zachte poëzij. De lezer oordeele uit deze verzen, hoe 's gravenweert zijn' leidsman volgt:

Enmogtikhem (mijn' zoon) misschien van't oorlogswee bevrijden, 
Dan blijft hij nog bestemd tot onverduurbaar lijden. 

{==533==} {>>pagina-aanduiding<<}

Men deelt, men rooft den grond, dien hem zijn vader gaf; 
Zijn weesdom zondert hem van andre knaapjes af; 
Zijn oog vertaant van rouw; zijn wang blijft nat van tranen; 
Hij moet zich kommervol den weg tot deernis banen, 
En houdt de vrienden van zijn' vader bij hun kleed, 
Of bij den mantel vast, en klaagt hun 't jeugdig leed, 
Terwijl hem de eene uit gunst den beker doet genieten, 
Maar slechts de lip bedauwt, en 't vocht niet voort laat vlieten, 
En de andre, niet beroofd van oudren, hem versmaadt, 
En als een' wees veracht, en van zijn tafel slaat, 
En scheldt: ‘Uw vader is met ons niet aangezeten: 
Vertrek.’ Dan keert hij, wreed mishandeld en bekreten, 
Tot mij, zijn moeder, weêr. - 

En hiermede nemen wij afscheid van 's gravenweert. Hij beproeve zijne krachten verder in dit vak, en levere ons eens eenige Treurspelen van sophocles of euripides. De Medea van den Hoogleeraar jan ten brink kan hem tot voorbeeld strekken. Wij zouden onze Letterkunde geluk wenschen, als wij in dien smaak meer Treurspelen der Ouden konden lezen. Dacosta heeft door de Perzen van aeschylus ook getoond, wat hij in dit vak vermag. Wij oordeelen 's gravenweert daar ook zeer wel berekend voor, en hij zoude door dergelijken arbeid velen aan zich verpligten.

De Kluizenaars in de Gevangenis, of Vertroostingen van St. Pelagie, door E. Jouy en A. Jay. Uit het Fransch. Iste Deel. Te Amsterdam, bij G.J.A. Beijerinck. 1823. In gr. 8vo. VIII, 174 Bl. f 2-6-:

Om dezen titel volkomen te verstaan, moet men weten, dat een der Schrijvers, de Heer jouy, voorheen verscheidene periodieke, spectatoriale werkjes geschreven heeft, onder den naam van l'Hermite, of Kluizenaar, van welke ten minste één, l'Hermite de la Chaussée d'Antin, een der schitterendste gedeelten van Parijs, in het Hollandsch vertaald en in dit Maandwerk zeer gunstig beoordeeld is. De herinnering aan het genoegen, in dat werkje gesmaakt, deed ons, en zal welligt velen met ons gretig doen grijpen naar het tegenwoordige; te meer misschien, achtende hetzelve in verband te staan met

{==534==} {>>pagina-aanduiding<<}
die ontwerpen ter verbetering der gevangenissen, welke thans aan de orde zijn. Deze betrekking is echter niet meer dan zijdelingsch. De eigenlijke aanleiding tot werk en titel is, dat de Schrijvers wezenlijk tot de gevangenis verwezen werden, wegens uitdrukkingen, door hen gebezigd, die het Ministerie voor schuldig geliefde te verklaren. Welk beter tijdverdrijf in deze omstandigheden, dan het oude handwerk van specteren, van dit geheel nieuwe standpunt, in deze nog zoo weinig door waarnemende en mededeelende kluizenaars betredene loopbaan, te hervatten? waartoe de Heer jay, door kundigheden en ondervindingen, (want beider levensloop wordt hier voorop gezonden) niet min dan de ander berekend was. Het kon inderdaad niet wel missen, dat eene in vele opzigten belangrijke en onderhoudende lectuur het gevolg dezer bezigheid was, die in Frankrijk, waar een goed deel der bevolking buitendien het grootste belang in de Schrijvers en hunne zaak, als veroordeelden om staatkundige begrippen, ftelde, als 't ware verslonden werd. Maar desgelijks was ook een natuurlijk gevolg, dat die zelfde staatkunde, om welke men leed, het grootste aandeel in de medegedeelde beschouwingen verkreeg; en hierbij wint, naar Recensents denkbeeld, het werk voor ons juist niet. Voor liefhebbers, trouwens, van de politiek, aan welke Frankrijk, meer dan eenig ander land, ten woelig en jammerlijk tooneel verstrekt, moge ook dit welk om zijn! Het is, hoe dan ook, ten minste goed voorgedaan, geestig en aardig gezet; hetgeen men van onzen Oudelichtprediker, wiens vod toch ook druk verkocht wordt, in het geheel niet zeggen kan. Wij voor ons, echter, hebben weinig begeerte, om dien Franschen winkel, waar te wederzijden zoo veel tuig en klatergoud, zoo veel gevaarlijk en schadelijk modegoed, met nieuwe en stokoude namen gevonden wordt, diep in te zien. En het deed ons dus inzonderheid vermaak, ook het een en ander van hechter en echter stempel,
over de gevangenissen, straffen, omstandigheden der schuldigen enz. enz. enz., te ontvangen. En, naar men ons zegt, zal het volgende deel de weetgierigheid op dit stuk nog beter bevredigen. Als eene lectuur bij het ontbijt en de theetafel zal dus dit werkje zijnen rang gemakkelijk ophouden. De vertaling is doorgaans vloeijend. Slechts hier en daar schijnt eenige overhaasting te hebben plaats gehad, gelijk dit gaat met stukken van den dag. Een nootje hier en daar doet daarenboven den vertolker als een weldenkend man kennen. Daar stijl en

{==535==} {>>pagina-aanduiding<<}
trant van den Heer jouy bekend zijn, en eene geheele of zelfs maar halve Vertroosting te lang zou uitvallen, laten wij het hierbij, en wenschen den Kluizenaars heil in de ruime wereld!
Wij hebben nog plaats voor de opschriften der zeventien Vertroostingen: Intrede in St. Pelagie. - De ontwaking. - Magallon. - Zamenspraak tusschen hem en mij. - Geschiedenis van mijne kamer. - Levenden en dooden. - De hulpbronnen der Gevangenis. - De Vrijheid. - Het Stoïcismus. - De vermaardheid der Gevangenis. - De Tucht-afdeeling; de oudste der Dieven. - De roode Gaanderij (Galerij.) - Klein Levensverslag der Gevangenen van de roode Gaanderij. - Bezoek van onzen Advokaat. - Filosofisch allerlei. - Aanmerkingen over de Gevangenissen. - De Bezoeken.

De gestrenge Winter van 1822 en 1823, beschouwd in opzigt tot de Hoofdstad Amsterdam, met opgave der middelen, om de aanwezige nooden en gevaren voor het vervolg te verhoeden. Door een' Menschenvriend. Te Amsterdam, bij de Gebroeders Diederichs. 1823. In gr. 8vo. 42 Bl. f :-6-:

Te regt meent de onbekende menschenvriend, dat een zoo bij uitstek strenge winter den nood wel zeer veel grooter en drukkender deed gevoelen, maar dat die nood echter bij iederen winter in meer' of minderen trap dezelfde is, en de nu versche ondervinding eene dringende opwekking geven moet, om door goede middelen eens vooral en in tijds te zorgen. Wij bevelen zijn boekje dan ook wel zeer der opmerkzaamheid aan van ieder, wiens invloed of gezag ten dezen iets verrigten kan. Of zijne voorgestelde middelen alle doelmatig en uitvoerlijk zijn, willen wij niet beslissen; wij hopen, dat de toon, dien hij aangaf, velen zal opwekken, en dat er iets, ja veel zal verrigt worden, 't zij dan al of niet door hem voorgeslagen. Onder alles, door hem aangewezen, komt ons vooral zeer doelmatig en uitvoerlijk voor, het inrigten van geschikte lokalen ter verwarming; en de ontheffing van de Armenïnrigtingen niet alleen, maar ook van de armen zelve, van de stedelijke belasting op de brandstoffen. Wat dit laatste betreft, waren wij zelve, alhoewel elders, getuigen van het gevoel van verontwaardiging van weldadigen, die vernamen, dat zoodanige belasting van hunne uitgegevene

{==536==} {>>pagina-aanduiding<<}
aanwijzingen voor brandstoffen ten strengste werd gevorderd. Zoo toch doet men die giften ophouden; want om de stads kas te stijven, geeft men zijne aalmoezen niet. Het inschrijven reeds in den zomer voor, en het opslaan van turf, dan gemakkelijker en tot minderen prijs te bekomen, zouden wij bij al hetgeen de schrijver aangeeft nog voegen; alsmede het aanmoedigen, op alle mogelijke wijze, van het gebruik der Spaarbanken door den gemeenen man, als door welke vele eerlijke armen zich in den nijpenden winter grootendeels zelve hebben verzorgd, en welke men daarom, door hen van de verdere hulp der weldadigheid uit te sluiten, geenszins moest ontmoedigen.




Chrestomathia Ciceroniana, quam in usum juventutis, bonae Latinitatis studiosae concinnavit, et observationibus illustravit Davides Willemier, Gymnasii Goudani Rector. Trajecti ad Rhenum, apud J. Altheer. 1822. VIII, 405 et Ind. 8vo. f 1-:-:

‘Daar zullen er misschien zijn, zegt de Rector willemier, die zich verwonderen, waarom ik eene nieuwe Chrestomathie geve, dewijl er reeds zoo vele bestaan. Maar alle Chrestomathien komen met de mijne slechts in naam overeen. Men sta mij vooraf toe, dat de kennis der Latijnsche taal noodzakelijk, nuttig en aangenaam is. En dan kan men den jongelieden geen voortreffelijker boek geven dan cicero, uit wien zij het beste Latijn leeren. Maar gaat dat zoo gemakkelijk? De Chrestomathien, welke er zijn, deugen voor dat oogmerk niet. Immers behandelen derzelver verzamelaars of alleen het zakelijke, of alleen het taalkundige. Wij vereenigen die beide, en ons werk is eene Prosopographie van Wijsgeeren, Dichters, Redenaars, Geleerden en Kunstenaars, van welke cicero spreekt. Onze aanmerkingen loopen bijna alleen over goede en slechte Latiniteit. Er zijn boeken geschreven tegen de Barbarismi; maar ze zijn nutteloos, want zij toonen het slechte, zonder het goede aan te wijzen. Wij leeren der jeugd het kwade te mijden, en tevens het goede er voor in plaats te zetten.’ - Ziet daar het plan van het aangekondigde werk, met des Schrijvers woorden, door ons verkort, opgegeven! De Schrijver vraagt ten slotte, of hij ook iets ondernomen heeft, waarvoor hij niet be-
{==537==} {>>pagina-aanduiding<<}
rekend was. Dit is al te zedig over dezen arbeid gesproken. De keuze der verschillende stukken uit cicero is met oordeel gedaan; dezelve maken een goed geheel uit, en deze Chrestomathie kan, naar ons inzien, een uitmuntend schoolboek zijn, mits men de aanmerkingen weglate. De onderwijzers behoeven dezelve niet. Het was, over 't algemeen genomen, een ander geval in de dagen van Vader minellius. De leerlingen zouden wij liever geheel onkundig laten, dat er b.v. menschen geweest zijn, (want wij kunnen niet gelooven, dat
ze er nu nog zijn) die schreven: Arripienda est circumstantia favorabilis. Discursavit, et discursum preliminarem fecit. Expressio enthusiastica, enz. enz. Men geeft der schooljeugd thans geene boeken, dan welke in zuiver Latijn gesteld zijn. Zij kunnen dus het kwade niet leeren, omdat zij het niet weten. Solon, zeiden sommigen, heeft wijs gehandeld, omdat hij geene straf bepaald had tegen eene misdaad, welke nog niet bedreven was; hij wilde de Atheniënsers niet op het denkbeeld brengen. Misschien is hiervan veel op het onderhavige geval toepasselijk. Fransche Cacographien zijn noodzakelijk. Het Fransch is eene levende taal. Dit is ons gevoelen; wij willen het daarom evenwel den Heere willemier, en die met hem gelijk denken, niet opdringen. Variis modis bene fit. Om onzen lezeren, die het verstaan, een denkbeeld te geven van de manier en geest, in welke de Goudasche Rector deze aanmerkingen gesteld heeft, zullen wij er vier afschrijven, waaruit men het geheel kan afmeten:
Pag. 40. Animal] Nihil intelligunt, qui h.l. hanc vocem vertunt een beest. Vertendum est een dierlijk wezen, een levend schepsel.
Pag. 101. Res privatae.] Inepti dicunt Interesta particularia. At dixit tamen et scripsit Professor aliquis, cum maxime florens fama et auctoritate.
Pag. 139. Cometas.] Videatur bayle, pensées diverses sur les Cometes. Exstat quoque pererudita Oratio J.G. graevii de Cometis.
Pag. 285. Declamare.] Et declamitare Latinissime dicitur, et fuerunt tamen Latinitatis olim censores, qui hoc verbum carperent, et ejus causa viro cuidam docto facesserent negotium. Hujusmodi ego censorum Latinitatem non emam vitiosa nuce.

{==538==} {>>pagina-aanduiding<<}

Wij besluiten ons oordeel met een gedeelte eener vijfde aanteekening:
Pag. 68. Ineptus non solum est non aptus, sed is omnino, qui, quod facit, alieno tempore, loco, modo facit.





Levensgeschiedenissen voor jonge Lieden. Vde Deel. (Het Leven van Willem den Eersten, Prins van Oranje.) Door N. Swart. Te Leyden, bij D. du Mortier en Zoon. 1822. In 12mo. 184 Bl. f :-14-:

De voortzetting van dezen aangenamen en nuttigen arbeid voor de jeugd, zoo loffelijk door wijlen den Eerw. rogge begonnen, kon wel in geene betere handen gevallen zijn, dan in die van den bekwamen swart, en zijne eerste keuze kon zich wel niet gelukkiger bepaald hebben, dan tot de levensbeschrijving van willem I, den Grondlegger van ons dierbaar Vaderland. Wij vinden hier den kundigen, onpartijdigen, godsdienstig zedelijken schrijver voor de vaderlandsche jeugd, en wel nopens een tijdvak der geschiedenis onzes lands van het uiterste gewigt, en nopens eenen man, die, met het hoogste regt, en nu wederom even zeer als ooit, de erkentenis en hooge waardering van ieder Nederlandsch hart op het krachtigst opwekt. Soortgelijke gelukkige keuze en even doelmatige behandeling zien wij bij de volgende stukjes met vertrouwen te gemoet, niet twijfelende aan den goeden opgang van een zoo nuttig werkje, waarvan nu de voortzetting in zoo bevoegde handen is.

Luim en Ernst. Of verklaring en uitbreiding van eenige Vaderlandsche Spreekwoorden, welke van Eijeren ontleend zijn. Iste en IIde Stukje. Te Rotterdam, bij N. Cornel. 1823. In gr. 8vo. Te zamen 148 Bl. f 1-16-:

Wij herinneren ons den Ernst en Luim van den Eerw. krom; hier is die titel omgekeerd. Daar had de luimige schrijftrant kennelijk het doel, om het ernstige aan den man te helpen; hier moet het ernstige daarentegen misschien dienen, om de luim niet geheel onsmakelijk te doen worden aan den nadenkenden. Dit zij zoo het wil, de Heer n. van der hulst, M.D., onthaalde eerst het Rotterdamsche Genootschap, Verscheidenheid en Overeenstemming, en nu het geëerde Publiek, op zijnen Eijerkoek; en, daar dezelve wèl beviel, voegde hij

{==539==} {>>pagina-aanduiding<<}
bij het eerste een tweede soortgelijk onthaal, en zal nu, bij leven en gezondheid, voor het minst dat Genootschap, maar denkelijk ook wel het Publiek, nog een paar maal bedienen met soortgelijke portiën. In eene Inleiding wordt Iets, dat is hier, nog al veel, over de Vaderlandsche Spreekwoorden in het algemeen gesproken, hetwelk men over het geheel met genoegen lezen zal. Wij hebben voor onze Natie en onze Taal hooge achting, maar laten echter het gestelde, dat zij het in echte Vaderlandsche Spreekwoorden, en derzelver waarde, zoo ver boven alle oude en latere talen winnen zou, liefst ter verantwoording van den Schrijver. Met zijne systematische rangschikking onzer Spreekwoorden kunnen wij tevreden zijn. Hierop gaat dan de Schrijver over tot eene luimige, of, zoo als hij nu zegt, komische, beschouwing enz. van eenige Spreekwoorden, en bepaalt zich eeniglijk tot die, welke van eijeren ontleend zijn, waarin onze taal zeer rijk is, want hij vond er 16 in getal; terwijl hem daarna nog twee werden opgegeven, die zijner aandacht ontslipt waren. Zijne behandeling is, ja, aardig en onderhoudend genoeg, voor een zoodanig gemengd publiek, als voor 't welk wij vooronderstellen, dat deze zijn Eijerkoek allereerst werd in de pan gelegd; maar nu en dan een weinig sopperig, of wat dun beslagen. Ook worden deze ophelderingen met een aantal andere Spreekwoorden en vele hem invallende Anekdoten doorsprekt; en het ernstige, dat er bij komt, is wel eens wat van al te ver er bijgehaald, en alzoo wat gezocht. - Ziedaar, Lezer! ons oordeel; alhoewel wij gaarne vertrouwen, dat de Redenaar zijne toehoorders, en nu de Schrijver zijne lezers, zeer wel zal geamuseerd hebben. Ook wij erkennen, dat de lezing in het middaguurtje ons goed uit den slaap hield; en komt er weêr een stukje, wij zullen het gaarne op dezelfde wijze nuttigen. De stukjes
geven eene onschadelijke en vrij vermakelijke lectuur. - Eenen ongenoemden moet het gehinderd hebben, dat de Schrijver geen bijzonder vriend van de Franschen is. Wij laten zijne verdediging ten dezen gelden, en verlangen zeer, dat het nimmer vergeten worde, welke rampzalige, vuile eijeren de groote Natie in ons nest heeft gelegd! Wij zijn vrienden van het wereldburgerschap, maar ook van de lessen der ondervinding, die ten dezen vooral welligt al wederom spoediger,dan velen misschien wel verwachten, grootelijks zullen te stade komen; en de man is bij ons allezins verdacht, niet alleen geen opregt vaderlandsch burger,

{==540==} {>>pagina-aanduiding<<}
maar zelfs geen goed wereldburger te zijn, die het er op toelegt, om onzen kinderen te verhelen, te verdraaijen en te doen vergeten, hetgeen wij niet slechts van napoleon alleen, maar van geheel de Fransche Natie geleden en aan haar te danken hebben. Het in omloop brengen van een aantal Spreekwoorden, met onpartijdig geschiedkundig verslag, strekkende ter waarschuwing voor den Sirenenzang, die ons op goed, bloed en eer zoo duur te staan kwam, zou, onzes inziens, eene weldaad zijn voor ons nageslacht.
De Spreekwoorden (?): Men kan dat voor een ei en een appel krijgen, - hij laat hem op zijne eijeren zitten, - hij kiest eijeren voor zijn geld, zijn in het eerste, en: dat zal hem geen windeijeren leggen, - kwaad ei kwaad kuiken, of, zou het ei beter zijn dan het hoen? dat zou de drommel doen, - sla de eijeren in de pan, dan komen er geen kwaê kuikens van, - het is zoo vol als een ei, in het tweede stukje behandeld.
Bij een volgend stukje verzoeken wij den Schrijver zijne som eens te herzien, op bl. 24: Als ééne gans kost 1 gulden, en tien duiven zoo veel als ééne gans, en tien eijeren zoo veel als ééne duif, en tien appelen zoo veel als één ei, dan kost één appel een half centje. - Als Rekenmeester durven wij den Heer n. van der hulst, M.D., vooralsnog niet aanbevelen.




Hulpmiddel tot redding van menschen, uit de bovenverdiepingen van een brandend huis. Door G. Bakker, Professor te Groningen. Met eene Plaat. Te Groningen, bij W. van Boekeren. 1823. In gr. 8vo. 24 Bl. f :-12-:

Al had dit stukje geene andere verdienste, (en het heeft zeer wezenlijke) dan het edel doel, zoo verdiende de Professor lof; en wij hopen maar niet, dat de ongelukkige dood van den vervaardiger des werktuigs, w. blad, (zie de Haarlemsche Courant) ten gevolge van eene kwalijk besluurde proefneming, noch ook de bij die Advertende gevoegde aanbeveling des Heeren bakker, van de meestmogelijke voorzigtigheid bij het gebruik, (zoo bezwaarlijk doorgaans in dergelijke noodlottige omstandigheden) den opgang dezer menschlievende uitvinding hinderlijk zullen zijn. Dezelve bestaat (om er iets van te zeggen) in eene lange linnen pijp of buis, zes voet wijd, doch allengs naauwer toeloopende, met drie insneden, welke gesloten en geopend kunnen worden, en, naar gelange der hoogte van het huis, als zoo vele deuren ten uitgang zijn. Voorts nog een beugel, een heepel, een opzetstuk, waarvan men het gebruik in het boekje nazie. Een hang-, een zijstok, twee draagtouwen, eene treklijn en een aanvoerder dienen ter bovenbrenging en vasthechting achter kozijn of luiken van het brandend vertrek. Volwassenen, kinderen, ouden en zieken, kostbaarheden, enz. kunnen door de buis onbeschadigd nederdalen. De onkosten van den ganschen toestel bedragen tusschen de 50 en 60 gulden. - De Professor hebbe zegen op zijn menschlievend pogen!





{==541==} {>>pagina-aanduiding<<}

Boekbeschouwing.

Tiende zestal Leerredenen door J.H. van der Palm. Te Leyden, bij D. du Mortier en Zoon. 1822. In gr. 8vo. 189 Bl. f 1-12-:

Bij de herhaalde aankondiging der Leerredenen van den éénigen van der palm weten wij niet veel beters te doen, dan diengenen onzer lezers, welke het werk niet bezitten, ten minste iets van het voortreffelijke te doen kennen, dat ons door hem telkens wordt aangeboden, hetzij om hunnen lust verder op te wakkeren, hetzij om hen, wien andere gelegenheid ontbreekt, zoo veel mogelijk schadeloos te stellen. Bij dit tiende zestal verbeelden wij ons, eene zekere klimming, al belangrijker en belangrijker, al schooner en schooner, te hebben opgemerkt. In verscheidene der stukken heerscht vooral de toon der vertroosting. En een paar hebben bijzondere betrekking tot het leeraarsambt; welligt gehouden zijnde bij gelegenheden, die den Akademieprediker hiertoe meer dan gewone aanleiding gaven. Staan wij bij ieder afzonderlijk een oogenblik stil.
De eerste, over Eenparige Godvrucht, volgens Ps. LXXXVI:11b. Vereenig mijn hart tot de vrees van uwen naam! begint met een schoon en eenvoudig gebed. Vervolgens handelt zij, in de inleiding, over het belang vooral van den historischen inhoud des Bijbels, en Davids gedichten, als uitnemende bijdragen hiertoe. Waarbij wij slechts deze aanmerking hebben, of hij dezelve, als poëzij beschouwd, niet wat laag schijnt te stellen, of althans eenzijdig te karakteriseren. Voorts verklaart hij den ganschen psalm, en doet den onderscheiden inhoud geregeld kennen. Waarna hij zijn plan dus opgeeft: I. Zulk eene gemoedsgesteldheid, als David, dus biddende, van God afsmeekte, u te beschrijven en aan te prijzen. II. Welk eene strekking rampspoeden en beproevingen hebben moe-
{==542==} {>>pagina-aanduiding<<}
ten, om ons deze gemoedsgesteldheid van God te doen begeeren en erlangen. Hoe geregeld, klaar en overtuigend het eerste hier ook ontwikkeld zij, zoo heeft ons vooral het tweede zeer voldaan. Van ganscher harte toch zeggen wij den waardigen man na: ‘Indien van iemand, het is van ongelukkigen en bedroefden, van wie het gezegde geldt: gij waart, gij zijt het, of gij zult het wezen!’
Godsdienst de bron der ware blijdschap, volgens Hand. VIII:39b. Hij reisde zijnen weg met blijdschap, is de inhoud der tweede leerrede. ‘Als men weinige uitzonderingen plaats geeft,’ zegt van der palm in de inleiding, en wij met hem, ‘dan is ons menschelijk levenslot een mengsel van goed en kwaad, waarin, voor de meesten althans, de schaal naar de goede zijde overhelt.’ Zijn er zeer kwade, er zijn ook verrukkende oogenblikken. Dit brengt ons tot den tekst, en de vraag, waarom.... zijnen weg met blijdschap reisde. I. De geschiedenis van den Moorschen Kamerling. II. De overtuiging van de waarheid des Evangeliums, als de bron der beste en edelste blijdschap. Belangrijk en treffend is van der palm hier wederom niet zelden in de voorstelling der zaak. Waarschijnlijk uit het eiland Meroë, dat Egypte van Nubië scheidt, en sedert onheugelijke tijden door vrouwen, met den naam Candace, beheerscht werd, bevond de hoveling en staatsdienaar (maar geenszins gesnedene) zich op de terugreize van Jeruzalem, waar hij, als Jodengenoot, zijnen godsdienst, misschien voor de eerste en éénige keer in zijn leven, had verrigt, maar waar hij in zijne verwachting zeker geweldig was te leur gesteld door de koude, twistende, bloedgierige leidslieden des volks; om deze reden in het geopenbaarde woord beter licht en troost zoekende, met een hart, daarvoor te eenemaal geopend, enz. Ook het toepasselijk deel is uitnemend. De bedoelde blijdschap wordt geschetst als redelijk, zuiver, kalm, zeker, en rijk in vervoeringen en verrukkingen. ‘Er is toch,’ zegt hij ten aanzien van het laatste, ‘in onze menschelijke natuur een adel,

{==543==} {>>pagina-aanduiding<<}
die zich niet laat verloochenen, en streng zich wreekt aan elk, die denzelven durft verzaken. Hoe lager en dierlijker vermaken, des te dieper ellende onder schijn van genot; hoe verhevener en geestelijker genoegens, des te hooger vreugde, die de gansche ziel vervult en vermeestert.’
De derde leerrede bevat Troost voor lijdenden, naar Matth. V:4. Zalig zijn die treuren, want zij zullen vertroost worden. Na, onder andere gepaste aanmerkingen, ter verklaring of inleiding gezegd te hebben: ‘Niet aan allen, die treuren, is zulk eene ruime vertroosting beschoren, maar aan hen, die treuren gelijk het betaamt,’ enz. verdeelt hij zijn onderwerp aldus: I. Het is zalig, troost te behoeven. II. Het is zalig, troost te ontvangen. III. Het is zalig, vertroost te wezen. Ieder ziet terstond het stoute, diep geputte, min gewone in van het voorkomende in de eerste afdeeling. Wij althans kenden twee opvattingen. De eerste en flaauwste luidt als eene soort van gelukwensch: ‘verheug u, ongelukkige! er komt troost;’ de andere zegt meer; zij prijst hen gelukkig, die, in de gegevene omstandigheden, om troost zuchten. Maar 's menschen lot in het algemeen zalig te achten, omdat het troost behoeft; dit is gewis eene hoogere vlugt, dan die beide. Deze geheele leerrede, over een' zoo bekenden tekst, ontvangt dan ook hierdoor eene bijzondere stemming van weemoedige godsvrucht en opvoering tot zekere Christelijke heldendeugd, welke haar, in ons oog, tot een regt gepast voedsel maakt voor diep bedroefde en teffens voor godsdienstige indrukken geopende harten. Een enkel woord uit het laatste gedeelte sta hier tot algemeener stichting! ‘Neen! geen lijdende zegge ooit: er is voor mij geen geluk op aarde meer! Zoo arm is de bron van liefde en gelukzaligheid niet, dat daaruit voor elk maar één zegen zou kunnen vloeijen. Niemand heeft ooit doorgrond of gepeild, wat schatten de Goddelijke Algenoegzaamheid bezit, om het geledene te herstellen, en het verlorene te vergoeden. De jakobs en naomi's staan daar, in het Woord van

{==544==} {>>pagina-aanduiding<<}
God, als getuigen en gedenkteekenen opgerigt, hoe God verblijden kan na de bitterste smart. Duizenden, die het eenmaal niet gelooven wilden, hebben het daarna met tranen van schuldbelijdenis moeten erkennen; en hij alleen, die de genezende hand van zich stoot, heeft het aan zichzelven te wijten, dat zijne wonden altijd bloeden.’
Jezus stilzwijgen voor zijne regters, volgens Matth. XXVI:63a, Jezus zweeg stil, heet de vierde leerrede. Op eene schoone inleiding, om ons het belangrijke der stof regt te doen gevoelen, volgt, I. Ontvouwing van den aard dezes stilzwijgens. II. Om in hetzelve Jezus als ons voorbeeld, en als onzen Heiland te doen eerbiedigen. Bij vier onderscheidene gelegenheden zweeg Jezus, terwijl Hij toch niet altijd (gedurende zijne regtspleging) zweeg. Van der palm zet dit deel der geschiedenis zeer klaar en keurig uiteen. Slechts aarzelen wij, zoo gereedelijk onze toestemming te geven omtrent het aangemerkte op Joh. XIX:9: ‘Hierop antwoordden de Overpriesters, dat hij, naar hunne wet, zich buitendien des doods schuldig gemaakt had, door zichzelven uit te geven voor den Zoon van God! Dat woord hoort Pilatus, en siddert er van! Zijn hart zegt hem: ja, die man, voor wien ik iets gevoele, dat nooit een eenig mensch mij inboezemde; die man kan wel een telg der Goden zijn!.... ik zie reeds hun arm met den bliksem gewapend!.... In zijnen angst en schrik neemt hij Jezus ijlings weder met zich in het regthuis, en vraagt hem: van waar zijt gij? welke is dan uwe afkomst? uit welk eene Godheid zegt gij geboren te zijn? doch Jezus antwoordde hem niet.’ En nu, de zaak verder nagaande, zegt hij: 1o. Waar Jezus zweeg, behoefde Hij niet te spreken; 2o. dit is een teeken van uitnemende wijsheid en zelfbeheersching; 3o. hieruit ontstaat bij ons het denkbeeld van verhevenheid; 4o. het was de wil zijns Vaders, dat Hij door lijden verheerlijkt zou worden, enz. Van het overheerlijke tweede of toepasselijke deel moeten wij wederom eenige regels overschrijven: ‘En het zou ons

{==545==} {>>pagina-aanduiding<<}
onverschillig mogen zijn, dat hij ook de grootste en beste aller menschen was? ja, deze onverschilligheid zou het teeken van de echtheid, van het innige en uitsluitende onzer liefde wezen? Wat woord heb ik daar gesproken, M. H? en ach! dat ik het niet had behoeven te spreken; dat er nimmer Christenen geweest waren, die het voor overtollig, die het bijkans voor onheilig hielden, van Jezus menschelijke grootheid te gewagen! Kan men dan Jezus liefhebben, zonder de deugd te beminnen? of kan men de deugd liefhebben, zonder die in hem te beminnen, in wien zij heerlijker dan ooit op aarde heeft uitgeblonken? Neen! het is niet, hem als onzen Heiland te eerbiedigen, wanneer niet alles, wat hem betreft, ons even dierbaar is! Het is niet hem lief te hebben, wanneer men geene andere beminnelijkheid in hem erkent, dan waarbij onze behoefte, en onze ellende belang hebben!’ Hetgeen echter vervolgens voorkomt: ‘wij staan daar, bekleed met zijne deugd en heiligheid, enz.’ is ons een weinig donker. Wij kennen, ja, het plaatsbekleedende - van Jezus lijden, en kunnen daaraan, in eenen bepaalden zin, onze toestemming, als leerstuk, wel geven. Maar hier is het zijne deugd zelve; en wij vragen, hoe meent dit - niet deze of gene schoolsche haarklover of zoodanige dweeper, welke de rede veracht, maar van der palm? Zou hij ook het menschelijke in de bijbelsche voorstelling van God (en waaruit anders, dan uit zijn beeld, kunnen wij eenig bepaald denkbeeld omtrent den Onzienlijken putten?) zoo geheel het zijne maken, dat, naar zijne gedachten, Gods liefde tot zijnen Zoon, eene liefde, op deszelfs gelijkvormigheid met Hem, zijne deugden en volmaaktheden, gegrond, al de gebreken van hen voorbijziet, voor welken die Zoon, als de zijnen, bidt, hun dus, als 't ware, zijne verdiensten toerekenende? Bij een' man, als onzen redenaar, helder maar eenvoudig redenerende, en het
hart vooral geene stem daarbij ontzeggende, zou dit welligt niet vreemd te achten zijn.
De vijfde leerrede gaat over de rooping van Eliza,

{==546==} {>>pagina-aanduiding<<}
1 Kon. XIX:19-21, te lang om af te schrijven. In de inleiding het verkeerde bestrijdende, om aan geene deugd, grooter en zuiverder dan onze eigene, te gelooven, (een gouden woord!) gaat hij ons I. de ontmoeting van Elia en Eliza, volgens de woorden van den tekst, ontvouwen; II. ons dezelve als een spiegel van het verheven karakter dier beide Godsmannen doen beschouwen; III. vermanen en opwekken, om ons hun voorbeeld, een iegelijk in onzen kring, ten nutte te maken. In het eerste, zoo geheel zijne zaak, moet hij wel voldoen. En ons uitlegkundig gevoel geeft hem ten volle regt, de woorden: ga heen, keer weder; want wat heb ik u gedaan? als eene soort van verstoorde afwijzing beschouwende. In het tweede wordt gehoorzaamheid aan God, als het éénig roersel hunner daden, keurig geschetst. Of echter onze Bijbelverklaarder de oude Profeten niet al te hoog en zuiver schouwt.... wij willen het niet beslissen. Voortreffelijk is, in het derde deel, de toepassing, vooral voor aankomende of bestaande verkondigers van het Evangelie. ‘Wat is uw werk, uw dienst, uw stand, zonder die hooge en reine geestdrift, die de gehoorzaamheid aan den besten Heer, in de gewigtigste en moeijelijkste betrekking, alleen u kan inboezemen?’
Ezechiël en zijne hoorders, Ezech. XXXIII:30-32, de zesde leerrede, begint met de historische aanwijzing van tijd, plaats en gelegenheid der tekstwoorden, om vervolgens, na eene korte opheldering, te spreken ‘over de wederzijdsche pligten van Leeraars, die het Woord van God verkondigen, en van hoorders, die het uit derzelver mond ontvangen.’ Een keurig, een uitnemend stuk, dat bijna maandelijks in elke kerk behoorde herhaald te worden, om de menschen te leeren, de kerk toch niet als eenen schouwburg, den leeraar als eenen zanger en gebaardenmaker te beschouwen, die hen voor een' korten tijd vermaakt. Wij willen er niet weinig, en wij mogen er niet veel van zeggen. Elk leene ten minste van zijnen vriend of vriendin dit boeksken zoo lange, dat hij deze laatste leerrede leest. Voor de leeraars komt deze bede

{==547==} {>>pagina-aanduiding<<}
niet te pas: want wie van hen zou verzuimen bij van der palm ter schole te gaan?
Wij meenen ons te herinneren, bij vroegere van 's mans stukken meermalen de inleiding te hebben gemist. Hier, echter, heeft dit maar eens, en daar te regt, plaats. Men ziet dus hier teffens, dat hij ook in het vinden en bewerken van dit moeijelijk deel eener rede voor meester mag doorgaan. Schenke hij ons nog veel voortreffelijks uit en over den Goddelijken Bijbel!




Overdenkingen, aan den Godsdienst geheiligd, of Opwekkingen tot Deugd en Godzaligheid. II Deelen. Uit het Hoogduitsch vertaald. Door J. van Hulst, Lz., Leeraar bij de Doopsgezinden te Norden. Te Groningen, bij W. Wouters. 1822, 23. In gr. 8vo. f 6-:-:

Men heeft meermalen aangemerkt, dat het groot aantal godsdienstige schriften, welke in ons vaderland verschijnen, een gunstig getuigenis, niet alleen voor den smaak, maar ook voor de zedelijke gesteldheid van ons lezend publiek opleveren. En voorzeker zal geen bezadigd beoordeelaar ontkennen, dat onder een volk, waar boeken, geschreven ter verklaring en toepassing der heilige oorkonden, boven romans en vele andere luchtige en dikwerf zedebedervende lettervruchten, een ruim vertier vinden, de zaak van zedelijkheid en godsdienstigheid nog niet zoo ten eenemale in verval geraakt, en de herstelling van dezelve bijkans hopeloos geworden is, als sommige zwartgallige Geleerden ons willen doen gelooven, wanneer zij hunne bezwaren tegen den geest der eeuw inbrengen. Neen, wij voor ons meenen het nog daarvoor te mogen houden, en erkennen hierin met dankbaarheid een uitwerksel van den meer bezadigden aard onzer landgenooten, eene vrucht van den godsdienstigen geest onzer vaderen, en een geschenk des Hemels, dat prijsstelling op den Bijbel als het woord van God, dat waardering van bijbelsche waarheid als goddelijke openbaring, dat ijver

{==548==} {>>pagina-aanduiding<<}
en lust, om die waarheid te hooren ontvouwen en toepassen, afgescheiden van mystiekerij en dweeperij, onder ons welligt meer dan elders gevonden worden; en het strekt ons tot een wezenlijk genoegen, ons op eene menigte van voortreffelijke godsdienstige werken, die het gunstigst onthaal onder ons vinden, als bewijzen voor het gezegde, te kunnen beroepen.
Maar wij willen dit bewijs echter voor niets meer doen gelden, dan het is; en wij zijn er verre af, om b.v. met den Darmstadtschen Superïntendent zimmermann (zoo wij ons niet bedriegen, in diens Kirchenzeitung) de godsdienstigheid van een gewest naar het getal exemplaren van de Uren, aan den Godsdienst gewijd, af te meten, welke daarin verspreid zijn. Velen zouden dit bewijs wel willen omkeeren; doch wij voor ons meenen dit althans met grond te mogen aanmerken, dat het veelvuldig verspreiden en lezen van zoodanige stichtelijke boeken (van eigenlijke leerredenen en geschriften ter opheldering der gewijde oorkonden spreken wij niet) een wezenlijk kwaad met zich brengt, hierin bestaande, dat het de menschen hoe langer hoe meer van de beoefening van het waarachtig en levend woord Gods aftrekt. In vroegere dagen, toen het Bijbellezen in ons vaderland en elders de noodzakelijke en stilzwijgende voorwaarde in ieder Christelijk zin uitmaakte, kende men dat groot aantal stichtelijke boeken niet, waarvan wij thans omringd zijn, en voelde men geene behoefte, om ze te hebben, dewijl men, door het veelvuldig lezen met den Bijbel vertrouwd geworden, in denzelven alles zocht en vond, wat men in zijne omstandigheden noodig had. In lateren tijd is deze gezette beoefening der H.S. verslaauwd, ja wel eens als het werk van bijgeloovigen eerbied voor oude gebruiken voorgesteld, den regt verlichten belijder des Evangelies onwaardig; en welligt zou het niet moeijelijk vallen, aan te wijzen, dat het Bijbellezen is afgenomen, naar mate het heerleger van stichtelijke Huis- en Handboeken, overdenkingen, bespiegelingen enz. is aangegroeid. Menig Christen meent in onze dagen zich wèl gekweten

{==549==} {>>pagina-aanduiding<<}
te hebben, zoo hij de stille uren, aan zijn hooger leven toegewijd, doorbrengt met het lezen, niet van eene leerrede, die hem bij het woord Gods onmiddellijk bepaalt, en hem den zaligmakenden zin van hetzelve openlegt, maar van een dikwijls zeer oppervlakkig vertoogje uit het een of ander stichtelijk handboek, waarvan onze Letterkunde krielt; en zoo zoekt men zijnen dorst aan de kleine afgeleide, veelal troebele beekjes te lesschen, terwijl men de reine en rijke bron voorbijgaat. Zoo wordt de Bijbel zelf hoe langer hoe meer vergeten, in eenen tijd, waarin geheele Genootschappen aan de vereerende taak arbeiden, om het geopenbaarde woord Gods, zonder eenig menschelijk bijvoegsel, te verspreiden.
Deze gedachten kwamen onwillekeurig bij ons op, toen wij het bovenstaande boek in de hand namen en doorbladerden. Men kan hieruit genoegzaam opmaken, dat wij ons over de verschijning van hetzelve niet mogen verheugen, omdat er volstrekt geene behoefte aan zulke geschriften in onze Letterkunde is, en omdat het in ons oog eene vermeerdering van het boven aangewezen gevaar kan te weeg brengen.
Maar nu het boek op zichzelf beschouwd? - Dit komt ons voor, in wezenlijke waarde met de bekende Uren, aan den Godsdienst gewijd, gelijk te staan, en in denzelfden, welligt meer Evangelischen, geest geschreven te zijn. Het onderscheidt zich van dat boek nog voordeelig, doordien elk vertoog eene Bijbelplaats aan het hoofd draagt, en den lezer dus van zelf op de H.S., als de eenige bron van alle godsdienstige waarheid, wijst.
Om het boek nader te doen kennen, sta hier de inhoud der beide deelen: 1. De tijd en de mensch. 2 en 3. God en de mensch. 4. De Middelaar. 5. Wie is deugdzaam? 6 en 7. Hoe men met zijne medemenschen in vrede leven kunne. 8. Christelijke wijsheid in het spreken. 9. Zelfbedrog. 10. Beproeving en verzoeking. 11. Christelijke wasdom. 12. Gelijk God wil. 13. De leer des kruises. 14. Het Paaschfeest. 15. Dood, waar is uw prikkel? 16. De zedelijke magt des voorbeelds. 17. De haat de onverzoen-
{==550==} {>>pagina-aanduiding<<}
lijke vijand van het Christendom. 18. Ware en valsche Godsdienstijver. 19. Van waar de zwakke werking der openbare Godsvereering? 20. De heldenmoed van den Christen. 21. Velen zijn geroepen, weinigen uitverkoren. 22. De vriendschap. 23. De eerzuchtige. 24. Heer! leer ons bidden! 25. Hoe wij lijdenden moeten troosten. 26. Leerrijke stemmen der zigtbare natuur. 27. De nijd. 28. Plan des levens. 29. Het geloof door de liefde werkende. 30. De zekere weg ter zaligheid. 31. Heer! Gij hebt de woorden des eeuwigen levens. 32. Oordeelt niet. 33. De waarheid maakt vrij. 34. Beschaafde zeden met ongeveinsde liefde. 35. De vreeze Gods. 36. De wederkeering tot den Vader. 37. Gedenk aan uwen Schepper in de dagen uwer jongelingschap. 38. Ondankbaarheid. 39. Het Avondmaal. 40. Ik schaam mij het Evangelie niet. 41 en 42. Het vertrouwen op God. 43. De Christen in zijne huisselijke betrekkingen. 44. Christelijk wapen tegen den laster. 45. Wie zich zelven vernedert, zal verhoogd worden. 46. Werkt zoo lang het dag is. 47. Wandelt als kinderen des lichts. 48. Waakt. 49. Hebt uwe vijanden lief. 50. Simeon's voorspelling van Christus. 51. Het Kersfeest. 52. Christus en de zijnen.

Uren der Eenzaamheid. Tot opwekking in eenzame oogenblikken. Te Amsterdam, bij J.F. Gampert. In gr. 8vo. VI en 86 Bl. f :-18-:

Het is alweder uit het Hoogduitsch; schoon dit op den titel, die, hoe klein, toch van overtolligheid niet vrij is, niet vermeld wordt. De Schrijver, dien wij niet kennen, (zoo min als de Uitgever - immers, dat pleit ook, naar sommiger meening, voor eens Recensenten onpartijdigheid) vertaalde het Duitsche werkje, Stunden der Einsamkeit, u.s.w., echter niet geheel, want het beviel hem niet alles; dus het een en ander, dat hem behaagde, en in een' kleinen kring om hem heen behagen bleef, vertaalde hij, en daarvan ontvangen wij nu het grootste gedeel-
{==551==} {>>pagina-aanduiding<<}
te. Nu, het zij uit het Hoogduitsch, als het maar wel is. Ja, Lezer! wat zullen we er van zeggen? Dat woordje wel laat zich op meer dan ééne wijze uitspreken. Spreek het naar uw believen uit: ‘het is wel,’ want - slecht of kwaad is het niet. Het is zelfs mooi, en sommigen zullen het schoon noemen. Dit hangt van den individuélen smaak af. Recensent heeft meer behagen, b.v., in geurige, voedende en verkwikkende vruchten, dan in schitterende bloemen voor het verstand en hart; en, ware hier de voordragt wat eenvoudiger geweest, hij zoude dezelve, hoe verheven anderen die achten, voortreffelijker gevonden hebben, en hij gelooft, dat aan velen het boekje hartelijker zoude hebben goed gedaan.
Zesentachtig bladzijden is het groot, en over vierendertig onderwerpen, ter eenzame overdenking geschikt, wordt in dezelve gehandeld. Dat staat ons, om het oogmerk, waartoe dit boekje dienen moet, bijzonder wel aan. In de derde overdenking zien wij, dat de volgende bloesems zijn uit het dagboek eener vrouw, die, de residentie verlatende, waar zij niet altijd de verleiding wederstaan konde, besloot, in de plaats, waar zij het eerste licht had ontvangen, en waar hare betere gevoelens, gelouterd door de ondoelmatige verstrooijingen der stad, te beter werken konden, hetzelve langzamerhand te zien uitgaan. In de vijfde overdenking zien wij echter deze vrouw reeds begraven: NB. deze overdenking is getiteld: ‘De eerste avond op het land!’ Of nu de volgende overdenkingen hare nalatenschap zijn? 't Is mogelijk; maar de Schrijver, die in de vierde en vijfde, voor de helft, haar sprekende invoerde, en dan in den derden persoon van haar gewaagt, maar voorts weêr in den eersten persoon spreekt, had dit wel mogen aanwijzen. Nu moet men er naar raden. Het sentimentéle is het heerschend karakter dezer overdenkingen, en verdringt wel eens zoo geheel het zoogenoemd verhevene, dat anders doorstraalt, dat er - nicts overblijft, als men nadenkt. Zie hier een voorbeeld, zoo als er meer zijn: ‘Ziet, ik ben bij u alle dagen, tot aan het einde der wereld!’ beloofdet gij scheidende, mijn Hei-
{==552==} {>>pagina-aanduiding<<}
land! en gij hebt woord gehouden! Ja, gij komt een ieder dagelijks vrijwillig meermalen tegen, en vraagt, of men u hebben wil, en of men uwer behoeft? Maar de meesten vernemen uwe stem niet door het gedruisch, dat om hen is, en wanneer zij dezelve al hooren, dan volgen zij liever den wereldschen lust, die hun gouden schatten aanbiedt. Dus gaat gij nog steeds, even als voormaals, veracht rondom, en het zijn slechts weinige ongelukkigen en
beladenen, die zich bij u verkwikken. Gaarne ben ik in hun midden, en laat mij spijzigen met de woorden des eeuwigen levens, die buiten u niemand heeft.’ - Het is niet te wenschen, dat zulke redeneringen van het overgehaalde gevoel in de mode zullen raken. De redelijke Godsdienst des harten lijdt er gewis bij; terwijl daarbij eene zoo platte voordragt, die zelfs somwijlen zich maar weinig boven straattaal verheft, des te meer afsteekt. Dit zij, ter waarschuwing van Lezers en Schrijvers, een wenk, dien de smaak of geest onzes tijds, zoo wij wèl zien, ten pligt maakt.




Specimen Philosopho-Criticum de Bione Borysthenita caet. D.i. Wijsgeerige en oordeelkundige Proeve over Bion den Borystheniter, door J.M. Hoogvliet. Leyden. In 4to. 40 Bl.

De Heer hoogvliet, het Doctoraat in de oude Letteren wenschende te bekomen, en te dien einde eene openbare proeve zijner bekwaamheid moetende geven, werd door de woorden van wyttenbach over Plutarchus, de Audiend. Poëtis, opgewekt tot het behandelen van deze stoffe. Hij heeft zijn onderwerp verdeeld in vier Hoofdstukken: I. Het leven van Bion. II. Over Bion, als Sophist. III. Korte verklaring van Bion's bewaard geblevene spreuken. IV. Over Bion's wijsgeerige gevoelens. - Het komt ons voor, dat de Schrijver, voor zooveel de stof zulks veroorloofde, dit alles zeer wel uiteengezet heeft, en dit stukje blijken draagt van eene bedaarde naauwkeurigheid, welke ons in het vak van oude

{==553==} {>>pagina-aanduiding<<}
Letterkunde bijzonder bevalt. - Wij hadden onder het lezen hier en daar eene aanmerking gemaakt, van welke wij slechts ééne te dezer plaatse zullen geven, denkende dat dezelve den Schrijver niet onaangenaam zijn zal. Namelijk er staat nog een Fragment van Bion bij Stobaeus, en wel pag. 408, alwaar ik in mijne uitgave (Gesn. a. 1543.) dus lees: Βίων πρὸς τούς λέγοντας ὅτι τὸ κάλλος τυραννίδα ἔχει, τὸ κάλλος ϕεῦ ἔλεγε, τυραννίδος τριχῆ καταλυομένης. Op den kant staat: locus est mutilus. En het is zeker niet te verklaren. Men leze dan, met eene kleine verandering, dus: Βίων, πρὸς τούς λέγοντας, ὅτι τὸ κάλλος τυραννίδα ἔχει: τὸ κάλλος; ϕεῦ, ἔλεγε, τυραννίδος τριχῆ καταλυομένης. Cum quidam dixissent pulchritudini inesse
tyrannidem. Pulchritudini? inquit Bion. Vah! tyrannidem, quae crine solvitur! Men kan de verklaring zoeken uit een dergelijk gezegde van Bion bij Plutarchus, door den Schrijver bl. 25 aangehaald.




Arn. Ekker, Specimen etc. Traj. ad. Rhen. 1822. 8vo. XVI, 128 pp.

De Heer ekker, den graad van Doctor in de Letteren begeerende, schreef en verdedigde eene Verhandeling over de Fabel van Prometheus, gelijk dezelve verhaald wordt door Protagoras bij Plato. Na eene gepaste Inleiding, waarin de Schrijver zijne dankbaarheid aan zijne Leermeesters betuigt, spreekt hij over den aard der oude Grieksche Mythologie, verhaalt de Fabel van Prometheus bij Hesiodus, vervolgens die bij Plato, vergelijkt dezelve, en merkt bij den eenen het dichterlijke, bij den anderen het wijsgeerige op. De Platonische Fabel wordt verklaard in den geest der oude Mythologie, en iets gezegd over de wijsgeerige fabelen, als zijnde gebezigd om duistere begrippen duidelijk te kennen te geven. Dit is het eerste gedeelte van deze Verhandeling. Het tweede bevat de denkbeelden der Grieken over den voortgang der menschelijke beschaving, afgeleid uit de Fabel van Prome-
{==554==} {>>pagina-aanduiding<<}
theus, zoo als dezelve bij Plato te vinden is. - De mensch werd naakt en weerloos geschapen, maar kreeg door Prometheus den ἔντεχνον σοϕίαν - kunstzin. Maar, met al dien kunstzin, waren ze niet geschikt om eene maatschappij te vormen. Daarom kregen ze ook van de Goden schaamte en regt, waardoor dan die maatschappijen tot stand kwamen. - De Schrijver heeft dit alles in een' aangenamen stijl en duidelijke orde uiteengezet, en spreekt in den geest dier oude Mythologie aardig over den voortgang der menschelijke beschaving, of oorsprong der kunsten en maatschappijen. Ofschoon de Recensent zijne bijzondere denkbeelden heeft over dergelijke manier van Plato te behandelen, wil en mag hij niet ontkennen, dat hem de lezing van deze Verhandeling aangenaam was, als getuigende van des Schrijvers smaak en oordeel.




Verhandeling over het Metaalkolijk, gewoonlijk genaamd Kolijk der Schilders, Loodgieters, van Poitou; benevens eene Beschrijving van het Plantenkolijk, en eene Memorie over de beving der Metaalvergulders. Door F.V. Mérat, Med. Dr. enz. te Parijs. Naar de tweede Fransche uitgave, door H.J. Schouten, Med. Dr. enz. te Amsterdam. Aldaar, bij C.L. Schleijer. 1822. In gr. 8vo. XII, 291 Bl. f 2-4-:

Het metaalkolijk, door velen verkeerdelijk kolijk van Poitou genoemd, is eene ziekte, welke ook in ons vaderland zoo veelvuldig voorkomt, dat de vertaling van deze lezenswaardige verhandeling onzen kunstgenooten niet dan welkom wezen kan, vooral daar dezelve, eenige misstellingen in stijl en taal daargelaten, wèl geslaagd is. De schrijver verdeelt zijne verhandeling in vier boeken, waarvan het eerste de beschrijving der ziekte levert, het tweede de oorzaken navorscht, het derde de behandeling voorstelt, en het vierde den aard der ziekte zoekt te ontwikkelen. - Het eerste boek leert ons eerst de verschil-
{==555==} {>>pagina-aanduiding<<}
lende namen kennen, waaronder deze ziekte bij de geneeskundigen bekend is, en geeft ons eene korte geschiedenis van 't gene dezelve over haar hebben te boek gesteld. Dit verhaal levert echter weinig bijzonders, daar het meer uit anderen is overgenomen, dan de vrucht van eigen onderzoek, althans wat vroegere schrijvers betreft. Vervolgens geeft ons mérat eene beschrijving der ziekte, nadat hij aangewezen heeft, wie er voornamelijk door worden aangetast, helderende eene en andere hier voorkomende stelling door meer uitvoerige waarnemingen en eene lijst der in de Charité behandelde personen op, waaruit blijkt, dat verre het grootste getal zieken zulken waren, die lood, vervolgens zulke, die koper bewerkten, terwijl andere metalen het zelden te weeg brengen. De schrijver verwondert zich, dat die het ijzer bewerken er zelfs door worden aangetast; doch hij heeft zeker niet bedacht, dat het meeste ijzer, zoo als het gewoonlijk bewerkt wordt, koperdeelen bevat. Onder den naam van scheidingen spreekt mérat daarna over de gevolgen der ziekte, vooral over de verlamming, en eindelijk doet hij ook de complicatiën kennen. - In het tweede boek, over de oorzaken
handelende, toont hij aan, dat de voorbeschikkende weinig bekend zijn; alleenlijk was het hem voorgekomen, dat sterke gestellen er vooral door worden aangedaan, hetwelk wij daaraan zouden toeschrijven, dat het eene krampziekte is. Uit de ontleding van de uitwerpselen der zieken tracht hij vervolgens te bewijzen, dat minder de grove looddeelen, welke nimmer in dezelve gevonden werden, maar meer de vluggere deelen, die zich uit het metaal ontwikkelen, de ziekte te weeg brengen. Dit bewijs is echter niet zeer overtuigend, daar zijn scheikundig onderzoek den genoegzamen graad van naauwkeurigheid mist, en eene ongeloofelijk kleine hoeveelheid aanmerkelijke stoornis in de werking van het zenuwgestel kan te weeg brengen. In dit boek geeft hij ook de middelen op, ter onderkenning der ziekte van andere soorten van kolijk, ontsteking van het buikvlies, enz. Hij vindt dezelve vooral in het beroep van den lijder, en in de ei-
{==556==} {>>pagina-aanduiding<<}
genaardige zamentrekking en ongevoeligheid van den onderbuik op het aanraken, zoodat door hetzelve de hevigste pijnen gestild worden. - De voorzegging is, volgens hem, in 't algemeen gunstig, wanneer de zieke slechts bij tijds doelmatig behandeld wordt. Deze behandeling of geneeswijze is die, welke in het hospitaal la Charité, te Parijs, gevolgd wordt. Hij verhaalt ons de geschiedenis dier geneeswijze, waaruit blijkt, dat dezelve zeer oud en uit Italië afkomstig is. Zij bestaat uit het in zekere bepaalde opvolging herhaald toedienen van hevige buikzuiverende, braak- en zweetmiddelen, telkens door pijnstillende en verzachtende middelen afgebroken. Hij verdedigt deze manier tegen hare bestrijders; toont haar nut uit de ondervinding aan; bewijst, dat die middelen hier niet als ontlastmiddelen, maar door sterke afleiding werken; erkent, dat echter ook andere geneeswijzen baat hebben aangebragt, b.v. het toedienen van zwavelbereidingen en zwavelbaden, van opium enz.; doch houdt staande, dat de
ontstekingwerende niets baat. - Den aard der ziekte tracht mérat in het vierde boek vooral uit lijkopeningen op te maken, waarbij hij echter te weinig op den staat der zenuwen en het ruggemerg zag, en niets bijzonders vond. - De zitplaats der kwaal stelt hij in het darmkanaal, en wel in den spierrok en zenuwen. - In een laatste hoofdstuk laat hij, bij wijze van tegenstelling, eene korte historie van het eigenlijk kolijk van Poitou volgen, en spreekt eindelijk, in een aanhangsel, nog over de beving der metaalvergulders, een gevolg der inademing van kwikdampen.

Raadgever voor den Burger en Landman; door S.F. Hermbstädt. Naar den tweeden Druk uit het Hoogduitsch vertaald. IIIde Deel. Te Groningen, bij J. Römelingh. 1823. In gr. 8vo. XII en 194 Bl. f 1-10-:

Dit deel bevat, even als de vorige, eene menigte voor-
{==557==} {>>pagina-aanduiding<<}
schriften van allerlei aard, waarvan er vele voor dezen en genen belangrijk kunnen wezen. In dit deel zijn echter, nog meer dan in de vorigen, vooral zulke opgenomen, die voor fabrikanten, niet zoo zeer voor elken burger of landman, van dienst kunnen zijn. Om met vrucht iets fabrijkmatig te bereiden, zijn enkele voorschriften niet voldoende; men moet daartoe meer bepaald praktische handleiding hebben. Wij raden dus niemand aan, om uit deze boekjes eene kostwinning te leeren; het mogt al dikwijls op kostverliezing uitdraaijen. Bepaalt men zich tot lezen, zoo kunnen velen hier een aangenaam en nuttig onderhoud vinden. Een uittreksel van de huishoudelijke recepten zoude niet kwaad zijn.





Reizen in Egypte en Nubië, enz. Door G. Belzoni. Uit het Fransch vertaald. IIde Deel. Met het Portret. Te Groningen, bij W. Wouters. 1822. In gr. 8vo. 250 Bl. f 2-12-:

In de aankondiging van het eerste deel dezer allerbelangrijkste reisbeschrijving van den beroemden belzoni hebben wij, kortelijk, over den Autheur zoo wel, als over den aard en het oogmerk zijn er reizen, en ook over de Nederduitsche vertaling, onze gedachten medegedeeld. Ons oordeel over den inhoud van dit tweede deel is niet minder gunstig. Geleerden en ongeleerden zullen, vertrouwen wij, hetzelve met groot genoegen en nut lezen. Het behelst 's mans tweede reize, gaande door Opper-Egypte en Nubië. Voor hetzelve pronkt zijn portret, in hetwelk het karakteristieke van den Italiaan ons voorkomt een in het oog vallend kontrast op te leveren met den deftigen langen baard en het geheele kostuum eens Oosterlings.
Daar wij, in onze vorige recensie, tot een staaltje gaven de beschrijving van den tempel te Tentyra, verkiezen wij thans twee staaltjes van een' geheel anderen aard. Het eerste betreft een' slangen-bezweerder, dien men

{==558==} {>>pagina-aanduiding<<}
tot belzoni's vermaak zijne kunsten liet vertoonen: uit hetzelve is het klaarblijkelijk, dat het een louter goochelspel is, zeer geschikt om het bijgeloovig volk te verblinden. Die man, althans, van wien men aan belzoni de grootste wonderen met de innigste overtuiging verhaalde, had eene slang zonder tanden, welke hij in zijnen boezem stak. ‘Ik nam,’ zegt de Schrijver, bl. 16 en 17, ‘het kruipende dier in mijne handen, en opende hetzelve den bek, zonder iets te zeggen; de goochelaar zag, dat ik zijn geheim wist. Vervolgens traden wij in eene donkere kamer, om een wonder te zien verrigten. Na eenige minuten iets gepreveld te hebben, strekte de toovenaar zijne hand uit naar eenen hoek van de kamer, en terstond zag men daar een' schorpioen verschijnen. Al de aanschouwers stonden verbaasd. Maar ik, met veel oplettendheids al zijne bewegingen waargenomen hebbende, had de kunstgreep ontdekt, waar van hij zich bediende: hij had, namelijk, den schorpioen in de wijde mouw van zijn kleed, en zijne geheele kunst bestond daarin, dat hij het dier daaruit wist te krijgen, zonder dat iemand het bemerkte. Hij liet ons al de kamers in de nabijheid bezigtigen, om ons te doen zien, dat er geen bedrog in schuilde; en daar herhaalde hij zijne kunst. De zoon van dezen goochelaar wilde ook wonderen doen, maar had nog niet de behendigheid van zijnen vader.’
Bij dit staaltje voegen wij des Schrijvers oordeel over den Graaf de forbin, wiens reis naar de Levant door ons in het vorige jaar is aangekondigd: en hoezeer dat oordeel juist niet gunstig zij, met betrekking tot een naauwkeurig en grondig onderzoek van de merkwaardige oudheden, waaromtrent belzoni zich zoo verdienstelijk heeft gemaakt, neemt hetzelve niets weg van het onderhoudende en smaakvolle, hetwelk iedereen natuurlijk behaagt in het reisverhaal des eersten, vooral met opzigt tot zijn gevoel van hetgene hem opmerkingwaardig voorkwam. Hij betoonde zich veel meer een man van gevoel, dan een liefhebber van moeijelijke onderzoekingen, en kon dus aan een' man als belzoni, die op dusdanige on-
{==559==} {>>pagina-aanduiding<<}
derzoekingen den grootsten prijs stelde, niet behagen; ja deze kon in hem dikwijls niets anders zien dan een' luchtigen Franschman, die veel meer hield van vlugtige beschouwingen, dan wel van lastige nasporingen. Sprekende van de opdelving eens tempels te Ypsamboul in Nubië, bl. 114, zegt onze Schrijver: ‘De Graaf de forbin, die nergens zwarigheid vindt, en ondertusschen nooit verder dan op eenen afstand van vijfhonderd (Engelsche) mijlen van Ypsamboul is gekomen, beweert, dat het zand gemakkelijk in de rivier had kunnen geworpen worden. Ik wenschte wel, dat hij slechts ééne minuut op de plaats zelve geweest was; dan zou hij begrepen hebben, dat de wegruiming van het zand geene kleinigheid was, zoo als hij thans zich verbeeldt. Eeuwen lang door de winden opgehoopt zijnde, had dit zand eene zoodanige hoogte gevormd, dat de geheele bevolking des lands die niet in de rivier zou hebben kunnen werpen, al had dezelve een geheel jaar daaraan gearbeid.’ En, om andere aanmerkingen van belzoni voorbij te gaan, vinden wij het niet overbodig, dit nog aan te halen (bl. 200): ‘De Graaf deed mij vele vragen over Opper-Egypte, en betuigde mij
zijn verlangen om dat land te bezoeken. Hetzij dat eigene neiging, hetzij dat mijn aanraden hem daartoe bewoog, hij besloot eindelijk die reis te doen. Hij vertrok dan werkelijk ook, doch was na verloop van eene maand reeds weder terug; en desniettemin heeft hij zeer veel gesproken van Thebe, van de tempels, grafsteden, kolossen en andere voorwerpen, die hij nogtans niet heeft kunnen zien. Hij verzekert in allen ernst, dat hij van het bezigtigen der bouwvallen van Louxor is afgeschrikt geworden, dewijl hij daar Engelsche vrouwen in spencers en met parasols zag wandelen. Zie daar eene fraaije reden voor een' geleerden reiziger, om geen verder onderzoek te doen!’





{==560==} {>>pagina-aanduiding<<}

Italië en de Italianen. Herinneringen uit mijn verblijf in Italië gedurende de jaren 1819 en 1820. Naar het Engelsch van Lady Morgan. Iste en IIde Deel. Met het Portret. Te Leeuwarden, bij Steenbergen van Goor. In gr. 8vo. f 7-16-:

Twee zeer lijvige boekdeelen over een land, dat al zoo dikwijls bezocht, doorreisd, beschreven, en ten hemel verheven of met eene zwarte kool geteekend is! Doch, wij hebben Lady morgan reeds uit hare reize door het tegenwoordig Frankrijk leeren kennen; en, gelijk dezelfde titel ons hier iets soortgelijks als dáár belooft, zoo kunnen wij naauwelijks twijfelen, of de kijk en voorstelling dezer Dame zal wel wederom van die der overige reizigers genoeg verschillen, om al het oude niet oud te doen schijnen. Ja, zoo is het inderdaad met de zaak gesteld. Niet om de schoone landschappen alleen, of de oude herinneringen en de overblijfsels van vroege en latere kunst, maar om alles, wat den mensch belangrijk is, allermeest den mensch zelven, blijkt de Lady te reizen. Dit reeds geeft eene aangename verscheidenheid, een zeker gemak voor elkeen, om haar in gedachten te volgen, en met haar bij allerlei merkwaardigheid stil te staan. Hoe vreemd dit ook schijne in eene Vrouw, zoo iets, dan heeft het staatkundige nogtans de voorkeur en den boventoon in haar geschrijf. De vergelijking van Italië in deszelfs tegenwoordigen toestand, in dien onder de korts geledene Fransche heerschappij, en in vroegere tijden, maken een hoofdvoorwerp harer beschouwingen uit; waarbij de geschiedenis der Italiaansche republieken in en na de Middeleeuwen, benevens derzelver ontaarding en worsteling met uitwendig geweld, de aanleiding tot eenhoofdige en willekeurige regeringsvormen, niet weinig uitlokkende stof oplevert. Men kent hare liberale denkwijze, en zal zich dus niet verwonderen, dat zij geenszins op de hand is van het Oostenrijksch bewind. En inderdaad,

{==561==} {>>pagina-aanduiding<<}
zoo wij haar gelooven mogen, dan is reeds veel goeds, door de Franschen daargesteld of hersteld, weêr vernietigd en aan het kwijnen, en zien de Italianen over het geheel, maar inzonderheid de verlichtsten, onder den Adel zelfs, dit geenszins met goedkeuring of onverschilligheid aan. Zoo eenig land, dan heeft ook inderdaad Italië regt op nationale fierheid, welke niet ligt vreemde overheersching duldt, inzonderheid wanneer ze zelfs met geen' schijn wordt beglimpt. Zoo eenig land daarenboven, dan is het dit, dat republikeinsche vormen van bestuur moet beminnen en wenschen, meer dan eenmaal zoo groot, zoo luisterrijk, zoo gelukkig zijnde geweest in deze gedaante, hetzij als één onverdeeld ligchaam, hetzij inzonderheid als schakel en keten van vele bloeijende gemeenebesten; terwijl daarentegen de eenhoofdigheid haar wel voor korten tijd eens deed schitteren, maar om spoedig in hatelijk en verderfelijk despotismus te ontaarden, dat doorgaans alles verpest. Men kent de belangrijkheid der latere geschiedenis van Italië, hier te lande, misschien niet genoeg. Dezelve levert tafereelen van grootheid en bederf op, welke elders ligt te vergeefs gezocht worden. En de wijze, op welke dezelve hier ter loops aangevoerd en met het tegenwoordige in verband gesteld wordt, is zeker niet ongeschikt om de weetgierigheid naar dezelve meer en meer uit te lokken.
Ondertusschen zijn wij er verre van daan, om juist alles te willen goedkeuren, wat deze Iersche denkt en beweert. Hare Franschgezindheid gaat daartoe menigmaal te ver. En reeds bij de beschrijving van dat land betrapten wij ze, zoo wij wel zeker meenen te weten, op meer dan één averegtsch en voorbarig oordeel. B.v. de uitvinding der teleskoop, of verrekijker, wordt zoo maar vlakweg aan galileï toegekend, zonder aan onzen metius of zijnen mededinger te denken. In de veelheid der woorden ontbreekt de overtredinge niet, zegt salomo; en een ander, wat minder deftig auteur maakt dit bijzonder van toepassing op de reizigers, de vrouwelijke zeker niet uitgezonderd. Doch er valt van Italië

{==562==} {>>pagina-aanduiding<<}
inderdaad veel, zeer veel wonderbaars, ja ongeloofelijks te vertellen, zonder dat men behoeft toevlugt tot het liegen te nemen. Als hoofdzetel van bijgeloof, priestergeweld en hierarchij is het, bij al het overige, reeds eene goudmijn voor den weet- en nieuwsgierigen, vooral uit onze zoo weinig romaneske, tragieke en komieke, koele, eentoonige protestantenwereld. En ook hieromtrent laat de Dame ons niet onbevredigd.
De reis gaat over Piemont, Lombardije, Genua, Piacensa, Parma, Modena, Bologna, Toskanen, waar zij zich in de voornaamste steden, Milaan, Florence, Pavia, enz. ophoudt. Voorop gaat een overzigt der geschiedenis van Italië; en het eerstvolgende is de togt over de Alpen. Belangrijk is bij den laatsten de opgave van het gemak, waarmede deze reis thans wordt volbragt, vergeleken met het moeijelijke, ja halsbrekende in vroegeren tijd, zoo als dit uit aangehaalde berigten blijkt; doch niet min belangrijk en schoon zijn de beschrijvingen van het grootsche en ontzettende, dat zulk een togt echter nog altijd aan de zinnen en de verbeelding oplevert. Gaarne gaven wij van dezelve eenig staal. Doch er is zoo veel gevenswaardigs in het gansche boek, dat wij vreezen aanleiding tot de vraag te zullen geven: waarom dat of dat niet liever? Men ga dus eer zelve alles na, en vergenoege zich te dezer plaatse met eene anekdote wegens da vinci's wijdvermaarde Avondmaal: ‘Het oorspronkelijke van deze beroemde schilderij, te Milaan, in de eetzaal van het Dominikaner klooster, is in een bejammerenswaardig verval, door de slechte hoedanigheid der bouwstoffen, waarvan de muur is opgetrokken en deszelfs stand naar het noorden. Sedert 1550 reeds half bedorven, door het zweeten des muurs, den rook der lampen, de slemperijen der monniken, en de heiligschendende hand van een' ellendigen knoeijer, Signor mazza, die haar bijna geheel heeft overgeschilderd, is deze schilderij tegenwoordig in een' beklagelijken toestand. Door eene deur aan den linker kant van het klooster kwamen wij in de eetzaal, en wendden alle te gelijk onze blikken naar het Avondmaal, het-
{==563==} {>>pagina-aanduiding<<}
welk van dag tot dag meer uitslijt, en van den muur, waarop het penseel van den onsterfelijken leonardo het schetste, meer en meer afvalt. Het eerste voorwerp, dat, wanneer men deze schilderij nadert, in het
oog valt, is eene deur, juist op de plaats, welke de beenen der hoofdpersonaadje, onzen Zaligmaker, beslaan. De geschiedenis dezer deur is te Milaan niet onbekend. Dewijl, namelijk, de geregten, die, wanneer de monniken zich aan tafel zetteden, opgebragt moesten worden, meestal koud werden, vermits zij zulk een' langen weg hadden af te leggen, eer zij ter plaatse hunner bestemming kwamen, werd in het volle kapittel besloten, eene onmiddellijke gemeenschap tusschen de eetzaal en de keuken te openen, welke laatstgenoemde zich vlak achter de schilderij van leonardo bevond. Aldus bedierf men het Avondmaal onzes Heeren, ten einde het middagmaal van den Abt heet en warm zou kunnen opgedischt worden!’ - ‘Ieder weet, wat aanmerkelijken tijd da vinci aan deze schilderij besteed heeft, en hoe hij Judas zonder hoofd liet, tot de Prior zich deswege bij den Hertog van Milaan beklaagde, bij welken de schilder zich hierover verontschuldigde met te zeggen, dat hij nog geen hoofd had kunnen uitdenken, hetwelk de laaghartigheid en trouweloosheid van Judas naar zijn genoegen uitdrukte, behalve het hoofd van den Prior zelven!’





Algemeen Aardrijkskundig Woordenboek, naar de nieuwste berigten en landverdeelingen, door G. Bruining. IIde Stuk. D-I. Te Rotterdam, bij Arbon en Krap. 1821. In gr. 8vo. XX en 407-787 Bl. f 4-16-:

Algemeen Aardrijkskundig Woordenboek, door J. van Wijk, Roelandszoon. II Stukken. B-H. Te Dordrecht, bij J. de Vos en Comp. en J. Pluim de Jaager. 1822. In gr. 8vo. XXXVI en 385-1314 Bl. f 10-10-:

Beide deze ondernemingen houden zich staande, en be-
{==564==} {>>pagina-aanduiding<<}
wijzen dus (behalve de menigte uitkomende, meestal vertaalde, Reizen) wel de zucht onzer landgenooten voor aardrijkskundige lectuur. Beide werken hebben, gelijk wij bij de eerstuitgekomene stukken deden zien, elk zijne onderscheidene verdiensten; doch bruining is beknopter, van wijk uitvoeriger. Over 't algemeen blijft, onzes inziens, de laatste (zelfs in die verhouding) den voorrang verdienen, daar hij eensdeels eene kleinere letter bezigt, anderdeels geenszins uitvoeriger, maar veeleer beknopter in de voordragt is, en dus eene grootere massa van bouwstoffen aanbiedt en verwerkt. Zoo zien wij b.v. in China bij bruining een goed gedeelte des Artikels besteed aan de Fransche, Hoogduitsche en Nederlandsche uitspraak van alle deszelfs 15 Provinciën; de laatste kon immers volstaan, daar de Schrijver zich alleen tot Nederlanders bepaalt. Van wijk heeft, meer oordeelkundig, slechts het verschil der uitspraak bij drie Provinciën door haakjes aangeduid. Hier en daar duidt bruining ook, zekerlijk om de kortheid te bevorderen, iets met een enkel woord aan, hetwelk, zonder nadere ontwikkeling, volmaakt nutteloos is. B.v. op het Artikel Engeland zegt hij, dat men zich de zonderlinge inrigting der Universiteiten even min voorstellen kan, als de wijze, waarop Regtsgeleerdheid en Geneeskunde in Engeland worden aangeleerd. Hierop gaat hij tot iets anders over. Wanneer men dit nu zoo leest, heeft men er toch niets aan, en het ware beter geweest, er dan geheel van te zwijgen. Wij hebben voorts verscheidene Artikelen onderling vergeleken, als Engeland bij bruining met
Groot-Brittanje bij van wijk, Edinburg, Frankrijk, Gelderland, Gent, Glasgow, 's Gravenhage, Halle, Hamburg, St. Helena, Holland, Hongarije in beiden, en wij hebben doorgaans onze bovenstaande beoordeeling bevestigd gevonden. Van de allerzonderlingste ligging van de twee deelen der Oude, en de Nieuwe Stad Edinburg, geeft bruining een duidelijker denkbeeld, en zijn berigt omtrent de beroemde boekerij der Advocaten, (waar van de Historieschrijver hume weleer Biblio-
{==565==} {>>pagina-aanduiding<<}
thecaris was) is veel beter; maar hij is schraler, dan van wijk, in de vermelding der historisch zoo beroemde gebouwen, het kasteel en Holyroodhouse. Omtrent Engeland vertoeft bruining meer bij het algemeene, de zeden en leefwijze; van wijk, zonder dit te verzuimen, treedt meer in bijzonderheden, die 's lands natuurlijken en geographischen toestand betreffen. Doch vanwaar heeft hij het toch, dat Engeland thans arm is aan klassieke Schrijvers? Zoo de Dichters ten minste hieronder mogen gerekend worden, denke men slechts aan Lord byron, aan southey, moore, w. scott, campbell en milman. Wij gelooven niet, dat in eenig land in Europa (het onze misschien uitgezonderd) de Dichtkunst thans op een' hoogeren trap staat, dan in Engeland. Colgiehonn (bl. 1141 van ond.) moet colquhoun zijn. Frankrijk, bij bruining ongemeen mager, is bij van wijk uitnemend, en vooral niet te
kort, bewerkt. Eene vergelijkende tafel der oude Provinciën en hedendaagsche Departementen doet met een' opslag van het oog derzelver onderlinge verhouding kennen, en is dus zeer nuttig. Het Artikel Franschen heeft van wijk geheel niet; bruining verdiept zich bij die gelegenheid in de zitplaatsen der oude Franken, en heeft de volgende zinsnede: ‘Een Rijk, (bij Doornik) welks stichting en volgende uitbreiding onze Res Belgicae, Batavicae, Frisicae, Sicambricae etc. ons van veel droevig - duisters schijnen te hebben ontheven.’ Na driemaal herlezen, begrepen wij die zinsnede; het is een werk van den Heer bruining zelven, 't welk hij bij die gelegenheid aan zijne lezers eens herinnert. Nog schraler, naar evenredigheid, dan over Frankrijk, is bruining over Gelderland; en van Holland zegt hij genoegzaam niets, dan een woord over deszelfs geschiedenis, ‘uit hoofde dat zijn bestek hem zulks voorschrijft;’ maar dan zien wij niet, waarom andere Artikelen uitvoeriger zijn. Van wijk voldoet hier beter. De belangrijkheid van Hamburg, niet alleen als de derde koopstad van Europa, maar ook om de vele betrekkingen tot ons Vaderland, vereischte een uitvoeriger Artikel, dan de anderhalve kolom van bruining. Van wijk heeft er bijna vier, en daaronder vele goede berigten wegens den koophandel, den wissel, en Hamburgs beroemde mannen (gelijk hij die meermalen opnoemt, hetwelk ons eene wezenlijke verdienste van het boek toeschijnt). De wijsgeer sam. rumanis zal wel herman samuel

{==566==} {>>pagina-aanduiding<<}
reimarus moeten zijn. Het lange verblijf van klopstock had er ook wel in mogen vermeld worden. 's Gravenhage is bij van wijk weder meer in bijzonderheden, doch bij bruining schilderachtiger beschreven. Echter wenschten wij, dat de geachte Schrijver zinsneden als de volgende (sprekende van den liefhebber van zeebaden): aan welks uit Albion overgewaaide geestdrift er tevens reeds, in menig Britsch paleis vergeefs gewenschte, inrigtingen door het heerlijke Rustenburg, even buiten de Haagsche Ringgracht, worden aangeboden; dat hij, zeggen wij, dergelijke zinsneden aan de Duitschers overliet. Ook begrijpen wij niet, wat de Loterijzaal met eene hermitage gemeen heeft. Over het kleine St. Helena, 't welk met den dood van napoleon toch zijne meeste belangrijkheid heeft verloren, is van wijk misschien een weinig te lang, en begaat daarbij den misslag van te zeggen, dat het in 1650 tegen de Kaap de Goede Hoop aan de Engelschen werd afgestaan. De Engelschen bezaten immers in 1650 de Kaap nog niet, welke alstoen het allereerst door onzen landsman rietbeek tot eene Volkplanting werd aangelegd. Het Artikel van bruining is kort, maar zakelijk; alleen zou men gaarne iets meer over de voortbrengsels lezen. Het Artikel van Hongarije bij bruining (door hem Hungarije genoemd) is daarentegen zeer goed; maar hij zegt, dat de Protestanten in Hongarije groote voorregten hebben, en dat de Koning of Keizer alles beschermt, wat niet van de heerschende Roomsche kerk is. (God
betere 't! Daarvan is onlangs in ons Mengelwerk een staaltje verschenen, dat de haren te berge doet rijzen. En die voorregten bestaan daarin, dat de Jezuiten gedurende Eeuwen geslaagd zijn, om de Protestanten, die te voren verreweg de meerderheid der inwoners uitmaakten, door allerlei listen, geweld en bedrog, tot op een vierde derzelve te verminderen. Het is nu wel beter, dan onder leopold en maria theresia; maar op verre na nog niet, zoo als het zijn moest.) Van wijk is in dit Artikel weinig uitvoeriger. Wij missen bij hem een enkel Artikel, hetwelk bruining heeft, namelijk Gojan, in Abyssinië, die daarentegen weder het Artikel Goarnes (uit de reis van olivier als Arabische Heidenen bekend) mist. Doch, over 't algemeen, zal de liefhebber der Aardrijkskunde, en de gewone lezer der nieuwspapieren of reizen, in beide deze werken zeer zelden te vergeefs zoeken, ook naar min beduidende plaatsen, indien zij maar eenig-
{==567==} {>>pagina-aanduiding<<}
zins bekend zijn; en beide de Schrijvers volvoeren hunne taak, hoewel naar een verschillend ontwerp, op eene loffelijke wijze, zoodat de inteekenaars op geen van beiden teleurstelling ondervinden.




Ernst en Karel, voor Jongelingen, door N. Swart. Te Amsterdam, bij G.J.A. Beijerinck. 1823. In gr. 8vo. Behalve het Voorberigt, 262 Bl. f 2-15-:

Door de uitgave van dit aangekondigd boekdeeltje heeft de Heer swart aan ons verlangen voldaan, en nu het ander gedeelte der taak afgewerkt, welke hij op zich genomen had, blijkens het Voorberigt voor de Elize. Naast dezen zijnen verdienstelijken arbeid voor Meisjes rangschikken wij gaarne den Ernst en Karel, voor Jongelingen geschreven, nagenoeg in gelijken toon en vorm, althans in denzelfden leerrijken en onderhoudenden stijl. Wij wenschen alzoo der vaderlandsche jeugd uit den beschaafderen stand, en van beide kunnen, hartelijk geluk met deze oorspronkelijke bijdragen, zoo bij uitnemendheid geschikt tot hare zedelijke en godsdienstige opvoeding. Ouders en Voogden zullen gewis niet verzuimen, beide stukken en zelve te beoefenen, en aan hunne lievelingen, het aankomend geslacht, en voorwerp van hunne zorg en teederheid, in handen te geven en aan te prijzen. Trouwens bij edelaardigen, niet verslingerd op uitheemschen smaak en ijdelheid, is te dezen der Ouderen gezag en raad, gelijk de onze, schier overbodig. Zij zelve zullen den goeden wijn weten te keuren, die geenen krans behoeft; zij zelve mogen uit deze bladeren, waar menig heilzaam en welriekend kruid te vinden is, zich nuttigen honig verzamelen, en daaraan ten goede vergasten. Wij hadden te meer noodig, van de Elize bij dezen melding te maken, dewijl Ernst en Karel, hare jongere broeders, aan Guldemond geboren na deszelfs terugkeer in het vaderland, de jongelingen zijn, wier vorming en lotgevallen in hunne jeugd hier verhaald worden. Uit eene en dezelfde bron derhalve, de familiegebeurtenissen van den regt eerwaardigen Guldemond, is hier op nieuw geput; eene en andere reeds bekende namen komen nogmaals ter bane; en dit deel, of de Ernst en Karel voor Jongelingen, mag eene toegift of vervolg op de
Elize genoemd worden, voor zoo veel den loop der ge-
{==568==} {>>pagina-aanduiding<<}
schiedenis betreft. Hierdoor vond zich de Heer swart genoodzaakt, wel eens te herinneren en over te wijzen naar zijn vorig opstel: en, onder het lezen van dit boekdeeltje de voortreffelijkheid van Elize ons voor den geest roepende twijfelden wij wel eens, of de weduwe en oudere zuster, met hare broeders in de Akademiestad en onder één dak zamenwonende, niet al te zeer met haren raad en invloed steeds op den achtergrond geplaatst bleef in de nieuwe levenschets. Intusschen, wat hiervan zijn moge, het raakt de hoofdzaak niet, en is van klein belang. Het groote doel was nu, voor Jongelingen lessen van ware levenswijsheid te schrijven; maar ook, dit nuttig werk door bevalligheid van stijl en inkleeding bij den beschaafden lezer te veraangenamen. Allezins gewigtig zijn wederom de stoffen, hier verhandeld. Zulks kan de zakelijke Inhoud, dien wij hier mededeelen, voldingend toonen; terwijl de Schrijver daarvan in het Voorberigt getuigt, ‘dat deze, de voornaamste lessen, zonder andere orde, dan die der geschiedenis, in het werk voorkomen,’ en wel onder een zestiental deelen of rubrieken: I. Inleiding. II. Onderlinge betrekking der twee Geslachten. III. Keuze van een Beroep. IV. De Bijbel, de grondslag van Deugd en Geluk. V. De nadeelige gevolgen der Dronkenschap. VI. Verwaandheid. VII. Brooddronkenheid, Overmoed en Baldadigheid. VIII. Kwaad Gezelschap. IX. Het regt gebruik van den Tijd. X. Lank(g)moedigheid en Moed. XI. Vreesselijke gevolgen van den Wellust. XII. Voorzigtigheid, Matigheid en Geregeldheid. XIII. Nadeel eener vroege verbindtenis ten Huwelijk. XIV. Beroepsvlijt. XV. Huisselijk Geluk. XVI. Besluit. (Het sterven, namelijk, van Vader Guldemond, die, gelijk voorheen in den aanleg van zijne
dochter Elize, alzoo hier in de leiding van beide zijne zonen Ernst en Karel, naar elks verschillende geaardheid en ontmoetingen, zich als een navolgenswaardig voorbeeld, of waren Mentor, kenteekent.)
Bij de vorige gelegenheid (*) gaven wij eene proeve van den stijl des Schrijvers. Men kent den Heer swart, en daaruit en van elders, genoeg, om hem bij uitnemendheid geschikt te keuren voor dergelijk eene taak. Wij houden ons dus te meer ontslagen, om eenig staal hier in te lasschen. Tot kleinigheden, trouwens, gelust het ons bij dezen niet

{==569==} {>>pagina-aanduiding<<}
af te dalen, om alle vermoeden van vitterije af te weren (*) Indien wij echter te dezen ons eene gewigtiger aanmerking mogten veroorloven, zoude het deze zijn, of 's Mans vindingrijk vernuft hem niet wel eens tot nieuwheid of zwier van leenspreuken, en meer of min gezochte beelden, laat het zijn ten nadeele van duidelijkheid of het eenvoudig schoon, te ver afleidde (**). Omtrent de geschiedenis, het inkleedsel en voertuig der lessen, zullen wij ons even weinig, als bij de Elize, thans uitlaten. Om de eigen reden, die ons toen terughield, willen wij den Lezer niet hinderen, om zelve den vollen smaak te genieten van deze nieuwe en keurige lettervrucht. Bijzonder wenschen wij den Schrijver daarmede geluk, dat hij, de bestemming van Mannen voor onderscheiden' levensstand inziende, zich in dit boek voor Jongelingen tot algemeen nutte lessen en voorbeelden wijsselijk bepaald heeft, en bovendien het verschil in de opvoeding tusschen een tweetal zonen van hetzelfde huis ongezocht in het oog deed vallen. Om zijne Elize tot eene vrouw, moeder en weduwe te vormen, was hem dit ééne voorbeeld genoeg; maar het verlevendigt dit werkje, en sticht meer nut, dat wij hier de opvoeding geschetst vinden, zoo wel

{==570==} {>>pagina-aanduiding<<}
van eenen bedaarden en koeleren Ernst, als van Karel, zijnen broeder, meer levendig van inborst, en hierom ruim zoo veel voor verleiding vatbaar. Ook is er bovendien op meer dan ééne plaats melding wegens verschil van beroep en standen, zoo wel als daartoe vereischten aanleg.
Voorts gelust het ons, bij de bewerking van het stuk, dat wij beoordeelen, nog een weinig stil te staan. Want, hoewel de Schrijver, door leerzaam onderhoud en gepaste wisseling van gesprekken, brieven, verhalen en Leerredenen, op nieuw geene geringe aanspraak heeft op onzen welverdienden lof, vordert toch de onzijdigheid, dat wij aan onze lezers mededeelen, wat ons minder of niet volkomen behaagd heeft in den Ernst en Karel.
Wij brengen daartoe de afdeeling (No. VI) over de Verwaandheid. Niet dat wij het stuk zelve eenigzins afkeuren; niet dat wij het ware en leerzame miskennen der uitgewerkte schets van verschillende karakters op de Hoogeschool, die, de een in dezen, een ander in genen zin, aan gezegde euvel mank gaan: echter meesmuilden wij te meermalen onder het lezen van dien brief der nieuwe aankomelingen op de Akademie, geschreven aan hunnen vader; en, schoon deze hunnen trots, die zich door spotternij en hekeltaal verried, zijdelings opmerkt, ontveinzen wij evenwel onze teleurstelling niet, die minder lof en duidelijker berisping in het antwoord van den Eerw. Guldemond aan zijne zonen verwacht hadden. Ja beter zouden wij keuren, zoo de jongelingen het opstel, als het werk van eenen ouderen en meer ervarenen Akademievriend, naar huis, ter beoordeeling van hunnen vader, hadden opgezonden, en ten meesten met een enkel woord doen vergezeld gaan. Nog, gelijk er in de Elize een klein getal Leerredenen voorkomt, ontmoeten wij ook weinige in den Ernst en Karel, laat het zijn om verscheidenheid te brengen in de voordragt der lessen, hier medegedeeld, en tevens om de belangstelling in den Bijbel en de openbare Godsdienstoefening door dit middel te verhoogen of aan te moedigen bij onze vaderlandsche jeugd. Intusschen, hoezeer wij 's Mans oogmerk prijzen, de waarde der hier geplaatste stukken, op zichzelve beschouwd, geenszins betwisten, ja ook aan het prediken van Vader Guldemond voor de Meisjes, en steeds bij gewigtige aangelegenheden, onze goedkeuring niet weigerden, minder geviel het ons, in dit boek voor Jongelingen een drietal Leerredenen aan te treffen, over Matt. IV:1-11.

{==571==} {>>pagina-aanduiding<<}
Levit. IX:14, en Rom. XIV:14a. Trouwens de Heer swart, die te dezen andermaal een vreemd pad en ongebaanden weg insloeg, schijnt zelf, naar luid van het Voorberigt, eenigzins ‘bezorgd te zijn over het doelmatige en prijsselijke’ van dit gedeelte des werks. Wij willen er hierom dan ook niet meer van zeggen; maar, in gevalle, gelijk wij wenschen, een herdruk noodig worden mogt, zouden wij ons met de eerste Leerrede liefst vergenoegen, en het in den Eerw. Guldemond niet afkeuren, zoo hij het zedelijke, dat voorkomt in de twee laatsten, bij wege van uittreksel uit dezen, of wel in den vorm eener Redevoering voor eenigen vriendenkring omgewerkt, aan zijne kweekelingen voorlas.
Dan, het wordt tijd, dat wij ons verslag besluiten met onzen opregten dank en gelukwensch aan den Schrijver, die nu zijne taak volbragt, en voor de opvoeding der vaderlandsche jeugd van beide geslachten bij uitnemendheid zich benaarstigd heeft. Wij hopen, dat het nut van zijn geschrift van tijd tot tijd moge uitkomen door het streelend getuigenis en de sprekende ondervinding van menig gezin, dat zijne lessen waardeert en behartigt.





Feestviering, ter gelegenheid van het vijf- en dertig jarig bestaan der Utrechtsche Afdeeling van de Maatschappij: Tot Nut van 't Algemeen, bestuurd door Adam Simons, te Utrecht, in de Luthersche Kerk, 12 Dec. 1822. Te Amsterdam, bij J. van der Hey en Zoon. 1823. In gr. 8vo. 43 Bl. f 1-4-:

De voorname inhoud dezer Feestviering is een Leerdicht, het Huisselijk Leven, in drie zangen; beschouwende de eerste den mensch in zijn' aanleg en opvoeding, die hem stemmen voor het huisselijk leven; gewagende de tweede van den gouden tijd, en verheffende den staat van een gelukkig gezin; daar de derde den invloed vermeldt, dien het huisselijk leven heeft op het geluk der maatschappij. Een schoon vers, waarvan het niet te verwonderen is, dat de feestelingen er door opgetogen waren. Immers, welke aanvallige denkbeelden vielen hier te ontwikkelen, welke liefelijke schilderijen uit het rijk der ervarenis en der verbeelding te pas te brengen! De begaafde Zanger heeft het vooral aan deze laatste niet doen ontbreken, en vele zijn bij de bewerking voortreffelijk uitgevallen.

{==572==} {>>pagina-aanduiding<<}

Het zal welligt bij den eersten opslag van het oog reeds eenige verwondering baren, dat een gedicht van niet langer adem, dan tot eene gewone spreekbeurt gevorderd wordt, in drie afzonderlijke stukken is verdeeld. Dit toch verpligt den Auteur tot eene regelmatigheid, welke velen zullen oordeelen, aan de vrije uitstorting van het dichterlijk gevoel, of wel der geheele dichterlijke schepping, te moeten schaden. Wij voegen er bij, dat er in het geheele stuk eene zekere nuchterheid heerscht, die het somtijds meer naar een zamenstel van bedaard overleg en planmatige schikking, dan naar zulk een' stroom van gedachten, als wij daar even vermeldden, doet gelijken. Doch het zij verre van ons, dit onbepaald af te keuren. Het ware genie zelve werkt regelmatig; bij meerdere zwakte van hetzelve mag en moet de kunst daaraan vrijelijk te hulp komen, schoon zij, zoo veel mogelijk, verborgen moet blijven. Stukken, die meer naar een' droom dan naar iets anders gelijken, nu dit dan dat tooneel, nu deze dan gene beschouwing, zonder algemeen verband en leiddraad, voor onzen geest brengende, misschien wel naar het voorschrift van invallende rijmwoorden en statig rollende dichtregels, vielen nooit bijzonder in onzen smaak.
Treffend is de beschrijving van 's menschen wezen, wording en kweeking, in den eersten; wel van pas en schoon ontwikkeld is de vraag in den tweeden zang, of dan de mensch alleen, van alle levenden, niet tot vreugde geschapen is, welhaast overgebragt op en beantwoord door eene schets van het huisselijk leven. Minder voldeed ons wel de ingevlochtene schilderij van het Aartsvaderlijke leven, omdat dit, eenigzins eene gemeenplaats geworden, keurige behandeling vordert, om te voldoen, en wij meenen, deze hier niet zoo zeer aan te rreffen. Maar met veel genoegen lazen wij verder, wat na dezen overgang volgt, vooral ook het bevallig geschilderd tafereel der nijvere bijen, het beeld van onderlinge, eensgezinde vlijt. De derde zang is gewis de minste niet. Met genoegen moet elk hier de groot en zijne Gade op Loevestein aantreffen. Gepast vooral is de tegenstelling in een verdeeld huisgezin. Niet minder wel ter snede en allerschoonst geteekend is daarna het overdadige, waaraan evenzeer regte huisselijkheid en huisselijk geluk ontbreken. En wat kon een schooner slot aan de hand geven, aansporende om in een en ander de voetstappen der vaderen te drukken?

{==573==} {>>pagina-aanduiding<<}

Gelijk wij voorts ook in den versbouw, de distie, en vele dier kleine bijzonderheden, welke men niet alle kan noemen, veel gepasts en uitnemends hebben gevonden, zoo troffen wij, daarentegen, ook menigmaal iets aan, dat minder aan den eisch scheen te voldoen. Elk heeft zekerlijk zijne eigene wijze van spreken, ja, zoo het schijnt, ook van hooren en gevoelen; wat voor den eenen wèl luidt, doet zulks voor den ander' niet altijd. Inzonderheid wanneer er iets toegegeven moet worden, gelijk bij gebonden stijl toch dikwijls plaats heeft, zal de een ligt dezen, die een' anderen weg inslaan. Maar het is ten minste goed, het den Dichter te zeggen, wanneer wij zoo iets opmerken. En dan behaagt het ous niet, wanneer de gewone, Hollandsche constructie zoo dikwijls, nutteloos, veranderd, en op de wijze der Engelschen of der nog stamelende kinderen gevormd wordt. Bij voorbeeld: Verbeelding, tooverkracht, die geeft gedaante en leven. - Toen... der Godheid werd een lam eerbiedig opgedragen. En geviel ons wijders ook menige andere omzetting of gebruik van woorden niet, als nu eens aan de duidelijkheid of den waren zin, dan weêr aan de welluidendheid schadende. - Dat de mensch, bij uitsluiting of tegenstelling met andere stofbewoners, hier zoon der aarde wordt genoemd, rust welligt op den stamnaam adam, den Dichter met regt aan het hart liggende. - In den regel: Natuur smolt beider beeld van man en vrouw ineen, missen waarschijnlijk een paar scheidteekens.

Hier leert de jongeling, .......... 
 
Hoe distels zijn zijn deel, die niet den akker ploegt, 
Het misdrijf hem vervolgt, wien zijn geweten wroegt, 
En, in den jongsten nood, wat hij bedreef beneden 
Beslissen zal omhoog, of hij mag binnen treden. 

zijn regels, die ons toeschijnen, zoo wel duidelijker als welluidender gezet te kunnen zijn geweest. - Of het woord temen in deftigen stijl voege, daar gelaten; Verwonderlijke kracht van twee vereênde magten! Waarom niet liever.... magt van welvereende krachten? - Die kracht verheft hen nooit, die niet elkander kennen. ‘Die schaars elkander kennen,’ klonk, dunkt ons, veel beter. - Genoeg, om te doen zien, wat wij bedoelen. Schijnt het iemand bloote vit-
{==574==} {>>pagina-aanduiding<<}
terij toe, die achte vrijelijk het stuk te hooger, omdat wij geene andere, dan dergelijke feilen, schoon wel meer in aantal, en mogelijk ook nog wat belangrijker, (want wie houdt alles in zijn geheugen vast?) weten aan te wijzen.
Ziehier eenige stalen:

Is 't wonder, als daarna meêr op zijn [des kinds] hart vermag 
De moederlijke raad, dan 't vaderlijk gezag? 
Is 't wonder, zoo zich 't kind, schoon beider hartenader, 
Als bond het nog Natuur, voelt aan zijn moeder nader? 
De menschlijkheid verbleekt, en wendt hare oogen af, 
Als Nero haar vermoordt, die hem het leven gaf! - 
 
Beschouw 't vernoegd gezin, door nijverheid gedreven, 
Het geeft zich brood en eere en kent de vreugd van 't leven. 
Door één belang bezield, is 't, in zijn' aard, gelijk 
Aan geen gemeenebest, maar vreedzaam koningrijk. 
Geen willekeur gebiedt, maar orde en wijze wetten 
Verbinden onderling, op allen naauw te letten. 
Geen wangunst moeit den staat, noch -lastig huiskrakeel, 
Daar elk aan and'ren gunt van zijn bescheiden deel. 
Hoe is 't er drang en druk, naar 't kracht en stand gehengen, 
Om aan den kleinen staat de schatting op te brengen! 
Zoo gaan de bijen uit, bij zomerzonneschijn, 
En voeren honig aan van tijm en majolijn. 
Hoor, hoor dat lustig volk, hoe gonzen zij en tieren, 
Die snellen door de lucht en heen en weder zwieren! 
Zij helpen trouw elkaar, geen druppel gaat te leur, 
En heel de landstreek riekt van zoeten balsemgeur. 
Haar nijverheid volhardt, in 't lijmen van de raten, 
Die kostb'ren voorraad stort en bergt in digte vaten, 
Eer de arme winter komt, als 't vlijtige gezin 
Zich kommerloos verzorgt van 't eerelijk gewin. 
 
Getuig het, Loevestein! toen de oude stok moest sneven, 
Wat Huig de Groot vertroostte, in 't huisselijke leven! - 
Getuig, zoo 't u nog heugt, waar Hollands liev'ling zat, 
Waar hij, met gade en kroost, tot God om uitkomst bad. - 
Of bangt de smet u aan, ten dienst der dwingelanden, 
Gelijk melaatschheid kleeft aan uwe grijze wanden? 
En lastert gij met hen, wier onverzoenb're haat, 
Wat vrijheid eert, verdoemt en waarheid tegenstaat? 


{==575==} {>>pagina-aanduiding<<}

Tot een leerzaam besluit sta hier nog het volgende:

Ook zoo vergaat zijn huis, die, trotsch op zijn vermogen, 
Geen magtiger erkent, geen hooger wil gedoogen, 
Die, boven staat en rang, door ijd'len waan gestreeld, 
Zijn' tijd, zijn goed, zijne eer, zijn rust zich zelv' ontsteelt. 
Ach! zie zijn' overdaad, in grootsch versierde zalen, 
Wier wanden met de verw van Dou en Rembrand pralen. 
De nacht viert vrolijk feest, met schaterend gelach, 
Het schitterend kristal geeft hier den vollen dag, 
Het bootst den gordel na van Iris rijke kleuren, 
En 't edelste metaal spreidt lieflijke ambergeuren. 
Eene onafzienb're rij, die zich in wellust baadt, 
Zit aan den blijden disch, in prachtig feestgewaad. 
De sprakelooze stoet van knechten en van slaven 
Ziet elk naar oog en mond, om de eer van 't huis te staven, 
Zij zweven heen en weêr, en, als door tooverkracht, 
Wordt, wat elk jaartij geeft, de gasten aangebragt. 
De beker bruist van heil, dat heel 't gezin bejegent, 
En 't vorstelijk paleis is, of 't er stofgoud regent!... 
Maar wangunst woelt in 't hart, met heimelijk verdriet, 
Daar de ander, meer gevleid, ook hooger eer geniet. - 
't Is dubbel feest, in 't huis; - ontrouwe hurelingen 
Zijn lustig bij elkaâr, en dartelen en springen, 
En deelen in de vreugde en tasten in het goed, 
Vergastende de buurt op milden overvloed. - 
De weelde ziet geen kwaad; zij sust de bange zorgen, 
De slaapzaal houdt ze schuil; zij wachten tot den morgen, 
Als lijf en ziel gekweld van foltering en pijn, 
Op nieuw bedwelming zoekt, om zonder angst te zijn! - 

Aan het slot volgen eenige keurige dichtregelen bij het uitdeelen van eereprijzen aan menschlievenden; gelijk eene gepaste aanspraak in proza, ter opening van het feest, voorafgaat. Ook geeft ons simons, in een bijvoegsel, nog eene schoone dichterlijke navolging. Bloeije hij nog lang voor het bloeijend Utrecht, hare Akademie, en Departement Tot Nut van 't Algemeen!





{==576==} {>>pagina-aanduiding<<}

De Fenicische Vrouwen. Treurspel, naar Euripides, door P. Camper. Te Zutphen, bij H.C.A. Thieme. 1823. In gr. 8vo. f 3-12-:

De Heer p. camper, Conrector te Zutphen, heeft zich reeds bekend gemaakt door het uitgeven van eenige werkjes. Dat hij vlijtig blijft voortstuderen, en de uren, die hem van zijne ambtsbezigheden overschieten, aan de beoefening der fraaije letteren toewijdt, getuigen ook deze Fenicische Vrouwen. De Opdragt van het Treurspel is aan Vriesland, des Schrijvers geboortegrond, alwaar hij dit werk bijna voltooid heeft, waarover de Dichter onder anderen dus zingt:

Dit werk, u thans geboon, werd mede in u begonnen, 
Werd mede in u bijna volbragt. 
Een andre grond ziet ja! die trourtake afgesponnen, 
Maar ook de digte vacht 
Van 't lam, eens aan den Rhijn geteeld, schoon afgeschoren, 
Waar Seines waterkruik de Lodewijken eert, 
Wordt nimmer vreemde wol, maar blijft den Rhijn behooren, 
Wijl 's Gaulers oog daarin steeds Neérlands gaaf waardeert. 
Zoo ga het ook dit werkje, enz. 

Dat deze en dergelijke versjes, in de Inleiding en Aanteekeningen van dit werk te vinden, niet veel beteekenen, behoeft, dunkt ons, geen betoog. De Inleiding tot het Treurspel is zevenenveertig bladzijden lang, om den ongeleerden, zegt de Schrijver, de moeite te besparen van, tot oplossing van het werk of van sommige gedeelten daarvan, mythologische woordenboeken of andere Schrijvers op te slaan. Dit stuk is dus zeer uitgebreid, en voor ongeleerden hier en daar een beetje al te geleerd. Misschien had de Schrijver zijnen lezer veel grooter dienst gedaan, door onder den tekst eenige ophelderingen van de eigennamen te geven, in zoo verre tot goed verstand van het Treurspel noodig was. Voor 't overige komt aan deze Inleiding de lof toe van groote naauwkeurigheid, en men zoude onbillijk zijn, indien men, bij veel gewaagds, het goede over het hoofd zag. Ten aanzien van de Vertaling der Phoenissae berigt ons de Schrijver, dat dezelve geene vrucht is van jeugdige overijling, om eens te dichten, maar dat hij er gedurende meer dan ze-
{==577==} {>>pagina-aanduiding<<}
ven jaren al zijne snipperuren aan besteed heeft. En dit hebben wij ook kunnen merken. Want, als wij den doorgaans deftigen Tragischen toon, zoetvloeijendheid der verzen, en getrouwheid aan het oorspronkelijke beschouwen, bezit deze Vertaling, naar ons inzien, vele verdiensten. De Aanteekeningen, eindelijk, in welke camper hier en daar rekenschap van zijne vertaling geeft, eenige plaatsen van euripides toelicht en zoekt te verbeteren, ook door medegedeelde gissingen van den Hoogleeraar wassenbergh, toonen, dat hij euripides ook in de grondtaal verstaat. Over een en ander hadden wij eenige bedenkingen, gedoogde het de aard van dit Maandschrift. Bl. 131, reg. 3 van ond., zal aan eene drukfout laboreren; anders wordt de versmaat geschonden. Wij wenschen den Heere camper van harte toe, dat Curatoren der Latijnsche
Scholen in Vriesland, bij vacature eener Rectorsplaats, het oog op hem mogen slaan. Hij heeft deze eer, al ware het alleen door dit Treurspel, wel verdiend.




Chronologische Tabellen over alle vier Werelddeelen van het begin der Geschiedenis tot op de nieuwste tijden, benevens de noodzakelijkste Stamlijsten, om te dienen tot een' grondslag bij het Geschiedkundig Onderwijs. Door Dr. F.R. Ricklefs, Rector der Latijnsche School te Oldenburg. Uit het Hoogduitsch vertaald door W.L.H. Köster henke, Taalmeester der Hoogeschool en Onderwijzer te Groningen. Te Groningen, bij W. van Boekeren. In 4to. 60 Bl. f 1-10-:

Tijdrekenkundige Tafelen zijn den beoefenaar der Geschiedenis, zoo niet eene volstrekt onmisbare behoefte, dan toch een zeer nuttig hulpmiddel ter tegemoetkoming van het geheugen. Men kent de Tafelen van priestley en lateren, die naar gatterer van hübler, vooral de voortreffelijke van bredow, die ook de Letterkundige Geschiedenis omvatten, den lateren Atlas historique de la sage (las cases), zijnde beredeneerde Chronologische Tafelen op eene grootere schaal, enz. Het voor ons liggende werkje maakt zulke groote aanspraken niet. Het is eene eenvoudige korte aaustipping der merkwaardigste gebeurtenissen, naar de

{==578==} {>>pagina-aanduiding<<}
hoofdvolken tijdrekenkundig in kolommen gerangschikt, doch bij groote beknoptheid nogtans tamelijk volledig, en dus tot schoolgebruik zeer geschikt. Gelijk ieder Schrijver van Tabellen bijna zijne eigene verdeeling volgt, zoo heeft ook de Heer ricklefs de zijne; hij volgt grootendeels bredow in de oude Geschiedenis, die hij nogtaas bij de Middeleeuwen verlaat. Somtijds gaat hij ook wel gewigtiger personen en gebeurtenissen voorbij, om zich aan zulke te hechten, die, onzes bedunkens, veel minder epoque maken. Bij voorbeeld, de veroveringen van alexander den Grooten, die van zelve een tijdperk uitmaken, worden voorbijgegaan, en men bepaalt zich tot den slag bij Ipsus, die, wel is waar, de drie Rijken van Egypte, Syrië en Macedonië stichtte, doch met dat alles slechts eene der talrijke omwentelingen was na den dood van alexander, den waren grondlegger der Grieksch-Macedonische aera. Volgens dat zelfde grondbeginsel eindigt de Schrijver het tweede tijdvak der nieuwere Geschiedenis niet met karel den Grooten, den stichter der Frankische Monarchij, maar met het verdrag van Verdun in 843, hetwelk uit de puinhoopen dier Monarchij den grond leide tot de Rijken van Italië, Bourgondië, Lotharingen, Frankrijk en Duitschland, en hetwelk spoedig door verscheidene andere verdragen weder te niet gedaan werd, zoodat men geenszins kan zeggen, dat de hedendaagsche Staten van Europa hunnen oorsprong van hetzelve ontleenen. Voor het overige loopen de tijdperken: I. Van het begin des menschdoms tot den watervloed van Noach. (De verhalen
van mozes worden, gelijk die der andere aloude volken, in verdichting gehulde overleveringen en vermoedens genoemd, die zich echter door eenvoudigheid en waardigheid onderscheiden, maar aan de Hebreeuwsche tijdrekening wordt niet gehecht.) II. Tot cyrus. III. Tot den slag bij Ipsus. IV. Tot dien van Actium. V. Tot de vernieling van het Westersche Keizerrijk. Nieuwe Geschiedenis: I. Tot aan het verdrag van Verdun. II. Tot het einde der Kruistogten (1291.) III. Tot den dood van ferdinand den Katholijken (het begin der Hervorming.) IV. Tot aan den Westfaalschen vrede. V. Tot de ontbinding des Duitschen Rijks (1806.) VI. Tot het Weener Congres. VII. Nieuwste gebeurtenissen. - Voor elk tijdvak staat een zeer kort overzigt van hetzelve, en achter hetzelve Stamtafelen der oude Grieksche, Perzische, Macedonische Koningen, de Seleuciden, de Ptolemeërs, de Arsaciden, van het

{==579==} {>>pagina-aanduiding<<}
geslacht van augustus, de Frankische Koningen (Meroveërs en Karolingers), de Saksische en Frankische Koningen van Duitschland, eenige Capetingers en Plantagenets, tot opheldering van derzelver onderlinge verwantschap, en de laatste Koningen van Portugal. Men heeft, door een' zeer beknopten druk, plaats gewonnen, om ook de voornaamste Dichters, Geleerden en Schrijvers te noemen. Maar de Vertaler, die wij onderstellen, dat bij de vermelding der Nederlanden wel eenige onzer geletterden bij den tekst zal hebben gevoegd, (daar toch de Duitschers onzen hooft, vondel, cats en poot niet kennen) had ook hier de misstellingen, waaraan zich vreemden ten aanzien onzer letterkundige geschiedenis maar al te dikwerf schuldig maken, wel mogen verbeteren. Zoo vinden wij op het tijdvak 1516-1600 wesenbeck, d. (z.) jansen, hoogerbeets, j. dousa en Zoon. Wie is die wesenbeck? En hoe wonderlijk staat de eerlijke martelaar van Staat, hoogerbeets, hier tusschen den uitvinder der teleskopen en den dichterlijken held, die wel twintig jaren vóór hem bloeiden! In het volgende tijdvak (1600-1648) vinden wij eenen coddaeus salmasius vermeld. Dit zal wel coddaeus, salmasius moeten zijn; en moeten wij dan onder coddaeus aan de Gebroeders van der kodde, of aan den Veluwschen Dichter goddaeus (die echter niet veel naams gemaakt heeft) denken? Helmers staat onder de Dichters vóór van haren, de kruyff vóór wagenaar, r.j.
schimmelpenninck wordt Grootpensionaris genoemd, eene vertaling der vertaling van het Fransche Grand-Pensionnaire! - Voor 't overige is hetgeen wij nagezien hebben ons vrij naauwkeurig voorgekomen. Ook de overige werelddeelen worden niet vergeten, zelfs China niet sedert de oudste tijden; maar somtijds dringt de Schrijver, om plaats te winnen, de verstverwijderde Natiën van één werelddeel bij elkander. B.v. Tweede tijdvak der nieuwere Geschiedenis, 1100-1200 (bl. 34.) ‘Johanniten en Tempeliers in Jeruzalem. - Njudschen in Noord-Song in Zuid-China. - Kara Kitajers in Kaschgar. - Atabeken in Syrië. - Kubo in Japan. - Joritomo. - Cyprus aan Veit (Guy) van Lusignan.’ Men ziet, hoe weinig deze gebeurtenissen onderling zamenhangen. Doch, wij hebben het reeds gezegd: eenige feilen niet medegerekend, die ligt te verhelpen zijn, kan dit boek, 't welk in een klein bestek vele zaken bevat, voor het onderwijs zeer nuttig gemaakt worden.





{==580==} {>>pagina-aanduiding<<}

Historia Graecorum et Romanorum Literaria. In usum Scholarum concinnavit Henricus Weytingh, Phil. Theor. Mag. et Lit. Hum. Doctor, Gymnasii Campensis Rector. Hagae Comitum, apud Viduam J. Allart et Socios. 1822. VIII et 238 pagg. oct. maj. f 2-16-:

Recensent verwondert zich, dat hij nog in geen onzer Maandwerken, welke tot hiertoe onder zijn oog gekomen zijn, eenige aankondiging wegens dit, naar zijn oordeel, voortreffelijk en nuttig boekje gevonden heeft. Van tijd tot tijd heeft men, en met regt, loffelijke melding gemaakt van andere, ten behoeve der letteroefenende jeugd, uitgegevene geschriften, zoo als van verbeterde Grieksche en Latijnsche Grammatica's en andere schoolboeken, schoon het ons ook aan zulken, welke reeds zeer voortreffelijk waren, en waardoor, twee eeuwen lang, Geleerden van den eersten rang, ten aanzien der talen, onder ons, gevormd zijn geworden, niet ontbrak; en van dit boekje, hetwelk geene dorre kennis van talen, maar uitgebreide kennis van wetenschappen, boeken en schrijvers moet bevorderen, en niet voor zulken, die zich misschien met het onderwijs op de lagere scholen alleen zullen vergenoegen, maar voor hen, die naar iets hoogers streven, en tot het verkrijgen van grondige geleerdheid wenschen opgeleid te worden, geschreven is, is een diep stilzwijgen; schoon het, als Compendium beschouwd, eenig in zijne soort, en, voor jonge lieden, eene vervulling van wezenlijke behoefte is. Misschien heeft men dit stilzwijgen daaraan te wijten, dat men, van wege de uitgevers, verzuimd heeft, het werkje aan de Redactie der Maandwerken te zenden, hetwelk inderdaad een, voor hen en het vertier zoo wel, als voor het Publiek, dat alzoo weinig kennis van de uitgave bekomen heeft, schadelijk verzuim zijn zou, en het doel der uitgave zelve, om algemeen nut te stichten, waartoe het boekje, dat eene bijzondere onderscheiding verdient, zoo uitmuntend geschikt is, moest tegenwerken. Doch welligt zijn er andere redenen, waarom tot hiertoe van hetzelve niet is gewaagd. Zonder daarnaar te gissen, willen wij er thans liever verslag van doen, schoon het ook bij de Redactie der Letteroefeningen, zoo veel
wij weten, niet ontvangen is, omdat wij meenen daardoor aan het Publiek een' wezenlijken dienst te doen.

{==581==} {>>pagina-aanduiding<<}

Een voortreffelijk en nuttig boekje hebben wij het genoemd, en dat is het: want, schoon wij uitgebreide en met regt geroemde werken van voorname mannen bezitten, welke de stof, hier voorhanden, in het breede behandeld hebben, Non cuivis homini contingit adire Corinthum. De gemelde werken zijn niet allen dag, noch voor elk, verkrijgbaar, en eene eerstbeginnende jeugd kan zich niet altijd en terstond zulke kostbare en aanzienlijke werken, wier volumen haar daarenboven zou afschrikken om ze te doorbladeren, aanschaffen. En dan nog zijn die werken niet zoo vol van voor haar nuttige onderrigtingen en aanwijzingen als het tegenwoordige, behalve dat zij, als vóór reeds vele jaren geschreven, haar van den arbeid van latere Geleerden, en van de voortbrengselen der perse, sedert meer dan éénen leeftijd, waarvan men hier een hoogst belangrijk berigt vindt, onkundig laten. Neen, onze jeugd behoeft, en is veel beter gediend met, een kort en onomslagtig overzigt, zoo als haar hier, en, zoo veel wij weten, nergens elders zoo goed, gegeven wordt. Opdat men nu, meer bijzonder, zie, wat zij hier ontvangt, wete men, dat hier, in eene zeer geleidelijke orde, van de geheele Grieksche en Romeinsche Letterkunde keurig en volledig verslag gedaan wordt; volgende de Heer weytingh daarin den rang, waarin hij de oude Schrijvers zelven geplaatst heeft. - Na eene korte Inleiding over het nut der Letterkundige Geschiedenis, verdeelt zich zijn boekje in drie Hoofddeelen. Het eerste behandelt de Grieksche Schrijvers, en 1. de Dichters, 2. de Redenaars, 3. de Geschiedschrijvers en Aardrijkskundigen, 4. de Wijsgeerigen en Wiskundigen, waarachter ook gevoegd zijn de Geneeskundigen en Regtsgeleerden, en 5. de Letterkundigen, de Woordenboekschrijvers, enz. In het tweede Hoofddeel wordt berigt
gegeven wegens de Romeinsche Schrijvers, eerst van die uit de zoogenoemde gouden, dan van die uit de zilveren, vervolgens van die uit de koperen, en eindelijk van die uit de laatste eeuwen. De derde Afdeeling behelst laatstelijk aanwijzing van de boeken, waarvan men zich, tot opheldering der oude Schrijveren, bedienen kan. Deze worden, van de Grieksche en Latijnsche Schrijvers elk afzonderlijk, in het breede opgegeven, en daarachter volgt eene uitmuntende lijst van de voornaamste uitgaven der oude Schrijveren, naar het Alphabeth hunner namen gerangschikt, en welke zoo wel de oudste of eerste, (de zoogenoemde Edi-
{==582==} {>>pagina-aanduiding<<}
tiones Principes) en de laatste of nieuwste uitgaven, als die, welke het meest datgeen bevatten, wat tot het wel verstaan der Schrijvers dienstig is, vermeldt. Achteraan is eindelijk eene groote uitslaande, keurig gedrukte, Kaart, of tijdrekenkundige Tafel, naar het model der Biographische Kaart van priestley, gevoegd, in welke men, met een opslag van het oog, zien kan, in welken tijd, en hoe kort of lang na elkander, de Schrijvers, die hier weder, als Dichters, Redenaars enz., in onderscheidene vakken voorkomen, geleefd hebben.
Uit dit verslag kan men nu duidelijk genoeg opmaken, van hoe uitgebreiden dienst dit werkje zijn kan, om de jeugd, die tot beoefening der geleerdheid wordt opgeleid, van jongs af, in alles, wat tot de Grieksche en Latijnsche Letterkunde behoort, in te wijden, waaraan zij anders niet zoo gereed kennis zou kunnen verkrijgen. Wij achten derhalve, dat de Heer weytingh, die voor het overige een' zeer goeden, en naar den aard van zijn onderwerp regt gewijzigden, korten en klaren Latijnschen stijl schrijft, deze jeugd ongemeen aan zich verpligt heeft, en wij hopen door deze onze aankondiging iets te zullen hebben bijgedragen tot de algemeener kennis en verspreiding van een gefchrift, hetwelk wij in zeer veler handen wenschen, en zelfs bejaarden Geleerden, tot kort overzigt en aanwijzing, nuttig zijn kan. Nog moeten wij niet verzuimen te berigten, dat de Heer weytingh, niet vergenoegd met enkel de Schrijvers, in elk vak der Letterkunde, te leeren kennen, ook meestal zijn oordeel over elk derzelven meldt, omtrent de voornaamsten zelfs met eenige uitgebreidheid; dat men doorgaans in zijn oordeel zeer wel kan berusten, en dat inzonderheid, (wat geen der minste verdiensten van zijn boek is) hetgeen hij wegens de oude wijsbegeerte geschreven heeft, eene zeer goede handleiding is tot de kennis der historia philosophiae Literaria.
Voor het overige: men krijgt hier, voor zijn geld, weinig papier en vele letters; want deze zijn klein, digt gezet, en echter zeer duidelijk. Het geheel heeft een zeer behagelijk voorkomen. - Aan de correctie komt algemeene lof toe. Legerantur, censantur, arte vonden wij op p. 93, 135, 150, voor legerentur, censentur en arti, en 1770 en 1748 op p. 195 en 196, voor 1470 en 1498. Andere misstellingen zijn ons niet voorgekomen. Wij teekenen ze op, opdat

{==583==} {>>pagina-aanduiding<<}
zij, bij een' herdruk, welken het boekje misschien meer dan eens hebben zal, althans verdient, verbeterd worden. Alsdan mag ook, op p. 84, van de uitgebreidere Hist. philos. van brucker in quarto, waarvan de aangewezene kortere in octavo slechts het kortbegrip is, wel gewaagd, en, op p. 169, de lijst van Nederlandsche Dichters, welke met roem de Latijnsche lier hanteerden, wel verbreed worden, waaromtrent men zien kan van kampen's bekn. Gesch. der Lett. en Wetenschh. in de Nederll. IIde D. bl. 265-273. Althans c. barlaeus, laur. van santen en anderen moesten niet zijn overgeslagen. Doch vooral wenschte Recensent, dat, bij eene nieuwe uitgave, ook, ten dienste van Godgeleerden, gewag gemaakt werd van de Grieksche Vertalingen van het Oude en de Schrijvers van het Nieuwe Testament en derzelver voornaamste uitgaven: want waarlijk deze behoorden ook hier, gelijk de geleerde jo. alb. fabricius ze daarom, in zijne Bibliotheca Graeca, mede heeft opgenomen. En men mist ze hier te meer, omdat van eenige voorname Grieksche en Latijnsche Kerkvaderen verslag gedaan wordt. Werden hier dan ook de subsidia Lectionis (immers de belangrijkste) en eenig berigt wegens de Apocrypha utriusque Testamenti bijgevoegd, zoo zou er niets te verlangen zijn overgelaten, of het moest zijn een kort verslag ook wegens den Hebreeuwschen Bijbel. Maar misschien is het van den Heer weytingh te veel gevergd, dat hij zulk een bijvoegsel levere. Mogt dan een ander Geleerde zich daartoe opgewekt gevoelen! Lieten de omstandigheden van Recensent, in een ruim tweeënzeventigjarigen ouderdom, het toe, hij zou er nog wel lust toe hebben; doeh nu laat hij het aan anderen over. Wie het
wèl moge volvoeren, kan op veler lof en dank rekenen.

De Koning van gisteren. Blijspel in één Bedrijf. Vrij gevolgd naar het Hoogduitsch van S. Schutze. Te Groningen, bij J. Oomkens. 1823. In kl. 8vo. 44 Bl. f :-6-:

Een nastukje. Een paar losse studenten spelen op zeker Tooneel voor Koning en Hertog; maar merkende, dat hen hunne schuldeischers op het spoor zijn, kiezen zij, in hun tooneelgewaad, het hazepad. Op eene landhoeve stillen zij, door middel van hunne vermomming, hunnen honger en dorst, en beloven

{==584==} {>>pagina-aanduiding<<}
een lief meisje eene landhoeve, waarop haar huwelijk wacht. De wezenlijke Koning komt nu juist op den aangang, doet de belofte gestand, en belooft, ook voor de studenten te zorgen. - Wij houden dit stukje met het hieronder staande nagenoeg van gelijke waarde; doch zouden geen' onzer zwervende Tooneeltroepen aanraden, hetzelve in eene Akademiestad te vertoonen; de Studenten sloten het zeker uit, en speelden ligt een rolletje meê, dat aan dit Blijspel een geheel ander einde gaf.

Over en weer. Blijspel in één Bedrijf. Naar het Hoogduitsch van Sonnleithner. Te Groningen, bij J. Oomkens. 1822. In kl. 8vo. 48 Bl. f :-6-:

Mede een nastukje, juist van geen groot belang, maar toch niet onaardig. Een rijk weeuwtje wacht haren onbekenden minnaar, en geeft zich, om hem uit te hooren en te beproeven, voor zijne zuster uit; dan, hij vat de kneep, en zegt haar in vertrouwen, dat de voor hem bestemde bedrogen en hij reeds gehuwd is. Het slimme vrouwtje voelt al spoedig zijn bedrog, houdt zich nu tevreden, en noemt den man van hare keuze. Bij zijne spijt en angst ontdekt zij hem echter, dat ook dit bedrog is, en nu komt alles in orde. Ook de knecht en het kameniertje worden, in haast, een paar.

Pieter; of de Gevolgen der Onkunde. Een leerzaam, vermakelijk en nuttig onderrigt voor Kinderen. Uit het Hoogduitsch. Met Platen. Te Amsterdam, bij ten Brink en de Vries. 1822. In kl. 8vo. 189 Bl. f 1-10-:

Leerzaam, (want al het ongeluk van Pieter is onkunde) vermakelijk, (want Pieter begaat de dolste streken, en komt er altijd gekkelijk af) nuttig (want men beklaagt Pieter in zijn hart, en gevoelt de volle waarde van opvoeding en onderwijs) wordt dit Kinderromannetje met regt genoemd. Zeker is alles wat overdreven; maar dat hindert kinderen zoo niet, en geeft hun meerdere vroiijkheid; en wat de eindelijke teregtbrenging van Pieter betreft, is die ook wel wat onwaarschijnlijk; maar ‘zoo kon het toch,’ zal het kind zeggen, en ook was het aanwijzen van de gevolgen der onkunde slechts het doel. Goed, intusschen, dat Pieter nog te regt komt; want, men voelt het, het was waarlijk de schuld van Pieter niet, dat hij eens zoo dom en daardoor zoo ongelukkig was. - Wij prijzen het boekje vooral jonge kinderen aan.

Bockbesch. No. XIII. zijn in eenige exemplaren twee drukseilen blijven staan:
Bl. 525. reg. 13. staat eender, lees: een der.
- 537. - 3. v.o. lees: et ejus causa viro cuidam docto facesserent negotium.





{==585==} {>>pagina-aanduiding<<}

Boekbeschouwing.

Bijbel voor de Jeugd. Door J.H. van der Palm. XIIde Stuk. Te Leyden, bij D. du Mortier en Zoon. 1822. In kl. 8vo. 192 Bl. f 1-4-:

Voor dit stukje gaat, even als voor het 11de, een zeer kort berigt, waarin reden wordt gegeven, waarom achter de geschiedenis van Salomo de geschiedenis van de scheuring des rijks onder Rehabeam gevoegd is. Nu is het een natuurlijk aanhangsel op de geschiedenis van het geheele rijk onder eenen Koning. Men had het ook als eene natuurlijke inleiding kunnen behandelen op de geschiedenis der twee afzonderlijke rijken. Dan, daar de Schrijver korter kon zijn in de behandeling der geheele geschiedenis van Salomo, zou dit stukje, zonder het gemelde aanhangsel, aan de voorgaande stukjes minder geevenredigd geweest zijn.
Dit stukje, dan, gaat van het slot van Davids leven tot op de scheuring des rijks na den dood van Salomo. Wij vonden het zeer gepast, dat, eer Davids laatste levensdagen en uiteinde behandeld werden, deze beroemde Koning als Regent werd beschouwd, en een algemeen overzigt gegeven van zijne verschillende zeer merkwaardige inrigtingen en beschikkingen. Dit geschiedt dus in de twee eerste Hoofdstukken. Het eerste derzelven gaat over Davids beschikkingen omtrent het krijgswezen, en in deszelfs opschrift, zoo wel als bovenaan ieder der bladzijden en in den bladwijzer, staat 1 Sam. XXIII en 1 Chron. XXVII, in plaats van 2 Sam. XXIII en 1 Chron. XI. - Onder het aandachtig lezen van het onderhavige stukje zijn ons over dat gedeelte de meeste aanmerkingen voor den geest gekomen, waarvan wij eenige der voornaamste kortelijk zullen opgeven.
Wat dan het opmerkelijk voorval betreft, te vinden

{==586==} {>>pagina-aanduiding<<}
2 Sam. XXIII:14-17 en 1 Chron. XI:16-19, zoo als het op bl. 3 wordt opgegeven: hier zien wij David voor zijne geboortestad Bethlehem, welke door de Filistijnen bezet was, met zijne heldhaftige manschap gelegerd, en zijne begeerte openbarende naar water uit een' put van die stad. Dit nu wordt, niet onaanneemelijk, verklaard, als geliet zich David alzoo, om de onverschrokkenheid zijner manschappen door een waagstuk op de proef te stellen, en den gemeenen vijand, door de bewijzen hunner onverwonnen dapperheid, schrik en eerbied in te boezemen. Misschien, echter, is het eenvoudiger, om met sommige Uitleggers te denken, dat David niet zoo zeer zijne begeerte te kennen wilde geven om thans water uit dien put te drinken, als wel om zijne geboorteplaats van de Filistijnen bevrijd te zien, zoodat hij, even als in zijne vroege jeugd, weder vrij, en zoo dikwerf het hem gelustte, zijnen dorst met het water van dien geliefden put kon lesschen. Welke wensch door zijne makkers niet in zijnen zin opgevat zijnde, kan men daaruit op de natuurlijkste wijze verklaren, waarom David het water niet drinken wilde, hetwelk zij met levensgevaar hadden gaan halen.
Veel minder, intusschen, heeft ons bevallen de wijze, waarop de Heer van der palm terstond daarop spreekt van eene soort van Ridderorde, of militaire orde van verdiensten, met eene soort van Grootmeester aan het hoofd, door David ingesteld. Duister is de vermelding eener eervolle onderscheiding van Davids helden, 2 Sam. XXIII en 1 Chron. XI. Dan, het vindingrijk vernuft van eenen van der palm alleen kon er eene Ridderorde van maken. Er staat niets van eene instelling door David zelven vermeld. Het is, naar alle waarschijnlijkheid, niets anders, dan eene lofrijke opgave en onderlinge vergelijking der voornaamste stoutmoedige krijgshelden van David, door zijne tijdgenooten gemaakt en door de gewijde Schrijvers geboekt. De Grootmeester dier Ridderorde heeft zijne aanstelling slechts aan eene verkeerde lezing te danken; en het is meer dan waarschijnlijk, dat 2 Sam. XXIII:8 de

{==587==} {>>pagina-aanduiding<<}
naam van eenen man staat, die uit 1 Chron. XI:11 moet verbeterd worden, zoodat, in plaats van het door van der palm tamelijk vrij vertaalde, die op den eer estoel zat, Tachkemoni, hetgeen dan den Grootmeester der Ridderorde zal moeten aanduiden, men behoore te lezen, Jasobam, de zoon van Hachmoni. Zeer vernuftig is al hetgeen hier in den Bijbel voor de Jeugd en in de aanmerkingen op de nieuwe uitgave des Bijbels wordt voorgedragen; maar het is al te nieuwerwetsch, en komt in geenen deele met den aard der oude tijden en der Hebreërs overeen. Voor het overige vinden wij geene zwarigheid, om eene lezing in de oudere boeken van Samuel uit de jongere der Chroniken te verbeteren. Bij het opmaken dezer laatsten waren er nog bronnen voorhanden, die van de boeken van Samuël en die der Koningen verschilden, en in het afschrijven van eigene namen zijn zeer dikwijls fouten begaan.
Eindelijk komt het ons bedenkelijk voor, of de Krethi en Plethi wel vreemde krijgslieden waren. Wij neigen meer om te denken, dat David, die zoo veel hart voor zijne natie had, en van zulk eene edele en goedaardige inborst was, zijne lijftrawanten liever uit zijn eigen volk, dan uit vreemdelingen zal genomen hebben; en van der palm zelf schijnt er eenigzins aan getwijfeld te hebben, volgens eene noot onderaan bl. 10.
Ofschoon wij nu in de opgeteekende bijzonderheden, en in eenige weinige andere, niet met den Heer van der palm instemmen, hebben wij echter dit stukje met niet minder genoegen gelezen dan de voorgaande, en wij zouden veel meer te zeggen hebben, indien wij alle die plaatsen konden aanvoeren, waarin wij hetzelve met volkomene goedkeuring, ja met bewondering gelezen hebben. Zoo hebben wij b.v. met uitstekend welgevallen gezien, hoe waardig David verdedigd en van alle schijn van wraakzucht gezuiverd wordt, daar hij, bij het naderen van zijn einde, zijnen opvolger Salomo aanbeval, om toch bijzondere acht te slaan op Joab en op Simeï, die hij

{==588==} {>>pagina-aanduiding<<}
beide in het leven gespaard had, schoon zij den dood aan hem dubbel verdiend hadden, bl. 43-48.
Bijzonder heeft ons bevallen de geheele voordragt van Salomo's geschiedenis. Alles, daartoe betrekkelijk, is keurig en in eene gemakkelijke orde voorgedragen. Overheerlijk schoon is de beschrijving van Jchova's verschijning aan Salomo in eenen droom, bl. 52-54, zoo wel als van de inwijding des Tempels, bl. 108-117, en van het zoogenoemde eerste regt van Salomo, bl. 66-70. Over het geheel genomen, heeft de kundige en bevallige Schrijver, in zijne korte beschrijving van Salomo's leven, verdiensten, inrigtingen, alsmede over zijn laakbaar gedrag in zijnen ouderdom, veel meer bijgedragen tot het regte verstand van dat alles, dan men uit vele en geleerde Commentariën zou kunnen bijeenbrengen.
In het laatste Hoofdstuk, waarin de scheuring des rijks uit het ware oogpunt beschouwd en in een juist daglicht geplaatst wordt, heeft op bl. 182 onze opmerking getrokken eene soort van politieke leering, bij gelegenheid van de gegronde klagten over de lasten des volks: ‘Dat er in dit beklag ook veel overdrevens plaats had, is niet minder waarschijnlijk; of men zou de taal eener misnoegde en opgeruide menigte niet moeten kennen, en onnoozel genoeg zijn, om voor goede munt aan te nemen, wat men met veel ophef op den voorgrond zet, als men staat naar verandering van zaken. Maar al was nu al het misnoegen billijk geweest, en al had men van het drukkende der lasten niet te breed opgegeven, was het dan verstandig, was het eerlijk en deugdzaam, was het waarlijk volkslievend gchandeld, de ophessing dier bezwaren aldus te eischen, en daarvoor burgerlijke verdeeldheid, scheuring en omwenteling te maken? Neen voorzeker! want zoo kiest men, helaas! het grootere kwaad voor het geringere.’






{==589==} {>>pagina-aanduiding<<}

Verdediging van het Goede der Negentiende Eeuw, tegen de Bezwaren van den Heer Mr. I. da Costa, door N.G. van Kampen.

Die zonderling wezen wil, zoekt slechts 't geen hem gelust; hij is in opstand tegen alle gezond verstand.



Salomo.
Te Haarlem, bij de Erven F. Bohn. 1823. In gr. 8vo. IV, 107 Bl. f 1-4-:
Als bij een' helderen hemel en slisschen voor-den wind zeilden wij daarheen, vol vrolijkheid en moed over de gemaakte vorderingen in kennis, ware beschaving, en liefderijke beoordeeling der groote belangen van den mensch; toen eensklaps de kreet ontstond, dat wij geheel van den koers af waren, en gevaar liepen, binnen kort op eene of andere klip, ja op honderd tevens, te morsel gestooten te worden. Elk loopt verbaasd op het dek, en vraagt den rustverstoorder naar de reden van zijnen angst; maar deze blijft slechts uit al zijne magt schreeuwen en tieren als een bezetene. Bezadigde lieden, die de vaart verstaan, lagchen welhaast om zijne dolzinnigheid, en meenen, dat men hem slechts aan zijne magtelooze woede moet overlaten, hem op zijn best slechts een hartig woord over zijne oproerigheid toeduwende; maar anderen zijn zoo langmoedig niet, en de beweging, welke het inderdaad onder den grooten hoop schijnt te maken, haalt eindelijk zelfs dezen en genen der eersten over, om het ijdele en bespottelijke van alle bijzondere vrees als met den vinger aan te wijzen. Onder dezen behoort de Heer van kampen, door zijne schriften algemeen onder ons bekend; een man van uitgebreide kunde, van bijzondere gemeenzaamheid vooral met de staat- en letterkundige geschiedenis van het nieuwere Europa en den tegenwoordigen tijd, van zoodanige onpartijdigheid, zucht tot waarheid en brandenden ijver voor regt, deugd en Godsdienst, en tevens zoo vlug, levendig en krachtig in het voeren der penne, als

{==590==} {>>pagina-aanduiding<<}
er slechts weinigen gevonden worden. Hij, derhalve, schijnt een der meest bevoegden. In dit oordeel zijn wij door zijn boekje bevestigd; en, zonder iets te kort te doen aan andere geschriften, die, voor zoo veel wij ze kennen, elk zijne verdienste hebben, zullen wij ons dus bepalen tot verslag van dit eenige. Wij doen dit te liever, omdat over het blaauwboekje, dat op zichzelve niets beduidt, maar om de onderwerpen, om den hoogen toon en andere bijkomende oorzaken ligt hier of daar nadeelig zou kunnen werken, in ons Mengelwerk reeds mede het een en ander gezegd is, en nog verder gezegd zal worden. Recensiën zijn toch eigenlijk voor grondiger werken bestemd; en waar zal nog de vloed ophouden, daar wij reeds eene Toelichting van Vader bilderdijk en eene uitbreiding (over de Vaccinatie) van Broeder capadose zien aangekondigd? Ach! welligt de hemelsche heirmagt, door onzen man voorspeld, en als donder en storm opkomende, om... het vaartuig midden in zee te brengen?... of om het te verbrijzelen, en de uitverkorenen alleen gelukkig aan land te slingeren? Ja, waarschijnlijk het laatste; en dus, lezer en vriend, stoot het bootje niet af, dat goede menschen u nog aanbieden! het heet: oude, beproefde waarheid. Zoo heet het.... of het zulks ook is, willen wij nu, als door vergelijking, eens even gaan zien.
In een Iste H., Algemeene Bedenkingen, toont de Schrijver het onwaarschijnlijke en onwaarachtige, dat aan deze eeuw niets goeds zou zijn; voorts werpt hij zelf eenen blik op de ongunstige zijde, die van meer kennis, dan bij da costa, getuigt; maar toont aan, hoe geheel anders, dan deze, de Heiland der wereld omtrent de Sadduceëers, Samaritanen en Tollenaars verkeerde, slechts omtrent de hoogregtzinnige Pharizeërs gestreng en somrijds scherp uitvarende.
In het IIde H., Godsdienst, wordt aangewezen, dat da costa Godsdienst en Godgeleerdheid met elkander verwart, en eenen ijver voor bijzondere punten van de laatste terugwenscht, die slechts vruchtbaar was in haat

{==591==} {>>pagina-aanduiding<<}
en vervolging, bij de oudste kerk onbekend, en thans, Goddank! ook weêr door gematigdheid vervangen. Er behoort al zeer veel toe, om over die stukken met grond te oordeelen; en de ondervinding leert althans, dat er uitmuntende Christenen waren, die aan geene Praedestinatie geloofden.
In het IIIde, Zedelijkheid, toont hij, dat voltaire enz. niet tot onze eeuw behooren; dat het verder aangevoerde ook geen steek houdt; er bijvoegende, dat, om het kwade, toch ook het goede niet moet voorbijgezien worden - mindere onmatigheid en onordentelijkheid, minder twist en beuzelarij in de kerk, meer zorg voor de lagere standen en blijvende milddadigheid.
Bij IV, Verdraagzaamheid en Menschelijkheid, geraakt de Schrijver welhaast in vuur, doende zien, dat, helaas! de verdraagzaamheid nog op verre na zoo algemeen niet is, maar onze mede-Protestanten vooral van het tegengestelde ginds en elders nog zeer veel te lijden hebben, en tevens vragende, of dan de vreedzame zamenwoning van verschillende aanhangen in ons land onverschilligheid omtrent wezenlijken Godsdienst heeft voortgebragt? Bij de menschelijkheid vooral rijst die toon nog hooger, daar da costa den wreeden philips schijnt te willen verschoonen, en de Spaansche Cortes schandelijk verguist, welke van kampen daarentegen als het bewijs aanvoert, dat de Jakobijnsche ongeregeldheden geen noodzakelijk gevolg van volksinvloed op de regering zijn. Vooral staat hij ook stil bij den slavenhandel. Doch wij hadden wel gewild, dat hij zich hier tot het beginsel bepaald had, en althans geene berigten had aangevoerd, die welligt niet zeer algemeen gegrond, en althans door lieden, welke de koloniën zagen, niet eenparig erkend zijn. De slavernij is uit haren aard ongeoorloofd, en voert onvermijdelijk tot misbruik; de slavenhandel nog veel meer. Dit is genoeg: het lot van velen moge dan zoo dragelijk zijn, als het wil.
V. Schoone Kunsten. Is onze eeuw wijsgeerig, dan moet zij wel bijna min voor de schoone kunsten zijn ge-
{==592==} {>>pagina-aanduiding<<}
stemd. Ondertusschen bloeit onze schilderschool, heeft Italië groote beeldhouwers, rijst nog menige schoone kerk op, (*) heeft Duitschland een' schiller en göthe in het treurspel. Van onze poëzij moetende spreken, vindt hij gelegenheid, de donkere uitdrukking van da costa hieromtrent in een.....waarlijk niet schoon licht te plaatsen.
VI. De Wetenschappen komen met allerlei ontdekkingen en vorderingen te voorschijn, om haren bloei luisterrijk te handhaven; en wat van derzelver verkeerde rigting gezegd wordt, dat blijkt ook al niet veel om het lijf te hebben.
VII. Blijven de volken dan altijd kinderen? Als de Koningen herders genoemd worden, beduidt dat ook, dat zij met hunne onderdanen als met het vee mogen omspringen? Kan een sterfelijk, broos en vaak ondeugend mensch ooit geheel in de plaats van God zijn? Was Nimrod iets beters dan een gelukkig soldaat? Maakte God niet zelf een verbond met zijn volk Israël? Gaf Hij het geen voorschrift, zoo het ooit een' zigtbaren Koning wilde? En zoo al verder; voortreffelijk, ook omtrent den Koninklijken meineed.
VIII. Geboorte staat niet gelijk met verdienste, op zijn best met talent, eerst waarde verkrijgende door het goed gebruik, enz. enz.

{==593==} {>>pagina-aanduiding<<}

IX. Publieke Opinie. Wat da costa op rekening van deze, volgens den Bijbel, stelt, was het werk der Koningen, der priesters, of van een slaafsch gemeen. Wanneer de mensch onpartijdig over algemeene zaken oordeelt, oordeelt hij, althans in het zedelijke, meestal regt. Het is beter, hem te leiden, dan te dwingen.
X. Onderwijs, werd zelfs door vreemdelingen geprezen; zoo het nog fouten heeft, men zoekt die te verbeteren; zucht tot verduistering en verslaving slechts kan het tegen zijn.
XI. Vrijheid en Verlichting. ‘Het is bijna noodeloos, hier een woord tot weêrlegging te bezigen, want de Heer da costa slaat in dit hoofdstuk volkomen tot raaskallen over. In den paroxysmus zijner ijlende koorts, die zich naar mate hij schrijft schijnt te verheffen, ziet hij “den schavotdood en de afschuwelijkste vervolgingen, overal waar de zoogenaamde Liberalen meester zijn, en bespotting, heimelijken laster en verraderlijken moord, overal waar zij het nog niet zijn, maar het door middel van allerlei geheime of schijnweldadige verbindtenissen, zamenspanningen, listen en begoochelingen trachten te worden.” Arme man! zoo heeft dan uw leermeester u zijne zwartgalligheid ingestort, en u dezelfde spoken doen zien? In de kinderen ziet gij duivelen, en in de meerderheid uwer landgenooten beulen en sluikmoordenaars! - Doch hij zoo wel als zijn Meester kunnen zich gerust stellen. De eer der vervolging zal hun niet geworden.’ Van kampen zegt echter nog menig bondig woord ter weêrlegging; maar wij kunnen hem niet overal volgen.
XII. Besluit. ‘Da costa leert duidelijk een lijdelijk Christendom, waarin de mensch niet werken mag, uit vrees van de Voorzienigheid vooruit te loopen, en 't welk op elke bladzijde der Evangeliën, die werkzame menschenliefde verlangen, wordt tegengesproken.’ - Ook van kampen eindigt met eene soort van aanspraken, die echter vrij wat bescheidener en verstandiger luiden, dan die van da costa.

{==594==} {>>pagina-aanduiding<<}

Wij hebben op deze wijze eenig denkbeeld van den rijken inhoud zijns geschrifts, waar het pas geeft door gezonde uitlegkunde gestaafd, pogen te geven. Het is echter zeer gebrekkig. Wij raden elk, die belang in de zaak stelt, zich hetzelve aan te schaffen. Dat het boven alle berisping verheven is, beweren wij niet. De bijzondere ingenomenheid van van kampen met de, nu gevallene, Cortes, hunne bedoelingen en gedragingen, is eenigermate een persoonlijk gevoelen, dat hier flaauwer had mogen uitkomen. Ten aanzien der bemoeijing van hoogere standen met allerlei bezigheid ware iets toe te geven geweest, daar inderdaad zekere strekking, om alles naar zich te halen, bij hen bestaat, die, in welke betrekking ook, boven anderen staan. Dat, bij gelegenheid van het verhandelde over manuel, van geregtsdienaars en dergelijken met verachting gesproken wordt, kunnen wij ook niet goedkeuren: hoe min benijdenswaardig wij zulken post achten, elk lid der maatschappij, die zijne, onmisbare, taak wèl volbrengt, is.... mensch. Meer zouden wij kunnen aanwijzen, en inzonderheid nog veel zeggen, wat door den Schrijver niet gezegd is. Wien verwondert dit, bij een zoo ruim en onbepaald veld, tegen zulk een wonderlijk mengsel van halve wetenschap en onbesuisde drift, van magtspreuken en uitroepingen, die aan het verstand naauwelijks een vast punt, om daarvan uit te gaan, aanwijzen, en aan het hart wonde op wonde, van spijt en verontwaardiging, toebrengen? Wien verwondert dit, de kortheid des tijds in aanmerking genomen zijnde? Ja, waarlijk, kon da costa deze verschooning aanvoeren, zijne allerjammerlijkste oppervlakkigheid zelve zou genade vinden, die nu bij een' Doctor in twee faculteiten, geroemd als een wonder van bekwaamheid en wetenschap, tot de volslagene onbegrijpelijkheden behoort. Neen, zoo de oude ultra-regtzinnigheid, in staat- en kerkzaken, door zulke handen te verdedigen ware geweest, zij zou wel
niet zoo deerlijk in verval zijn geraakt. Als een reus staat de edele van kampen naast dit dwergje. Als een engel des lichts, gloeijende van hemelsch vuur,

{==595==} {>>pagina-aanduiding<<}
en waarlijk sterk in den Heer (Zijn woord en geest), schijnt hij de valsche en dikwijls helsche flikkeringen, die zijn tegenstander als 't ware stuiptrekkend uitschiet, volkomen doof. En wie hier, in het algemeen, nog vragen kan, wie gelijk heeft, dien zouden wij, zoo wij ooit bilderdijk of da costa wilden navolgen, gerust tot de domkoppen, de weetnieten en de wezens zonder hart en zonder gevoel, ja naar een Verbeter- of Gekkenhuis verwijzen.




Vraagboek over de Wet der tien Geboden, het Gebed des Heeren, en de twaalf Artikelen des Geloofs, door Assuerus Doijer, Leeraar bij de Doopsgezinde Gemeente te Zwolle. Te Zwolle, bij H.A. Doijer. 1822. In kl. 8vo. 128 Bl. f :-6-:

Invallende Gedachten, (door en bij dezelfden.) 1823. In kl. 8vo. 61 Bl. f :-10:

No. 1 is een doelmatig boekje tot onderrigt in de Christelijke Geloofs- en Zedeleer, in hetwelk de leerling voorondersteld wordt te vragen, en de leeraar antwoordt. De antwoorden zijn doorgaans wat lang, waaromtrent zich de Eerw. Steller in het voorberigt zelf verontschuldigt. Bij ieder der tien Geboden wordt het meerdere en voortreffelijke in de Zedeleer van Jezus telkens en zeer oordeelkundig opgegeven. Het Onze Vader wordt mede verstaanbaar en goed behandeld, zoo ook de Geloofsartikelen. Hier, echter, kan de Schrijver op zoo algemeenen bijval niet rekenen; wij voor het minst zouden hier en daar wel iets veranderen of uitzonderen. Het spijt ons, dat daardoor het nuttige boekje voor het talrijkst Protestantsch Kerkgenootschap onder ons minder bruikbaar is. Het denkbeeld, om juist naar die leiding te onderrigten, willen wij niet afkeuren: de Wet, het Gebed des Heeren, en de XII Artikelen, voorheen aan ieder kind bekend, geraken dikwijls bij het onderwijs te zeer vergeten. Ieder Godsdienstleeraar zal met genoegen dit

{==596==} {>>pagina-aanduiding<<}
boekje eens inzien, en bij zijn onderwijs bij de hand houden.
No. 2 is van denzelfden Schrijver. Het nut, van zijne invallende gedachten aan te teekenen, en die te onthouden, wordt in de inleiding in velerlei opzigt aangewezen, en de Eerw. doijer levert uit zijnen voorraad deze proeve. Wij kiezen, tot een staaltje, dit viertal:
‘Liever wil ik de aanbiddelijke Voorzienigheid erkennen, daar zij niet werkt, of liever niet schijnt te werken, dan ontkennen, daar zij wel werkt.’
‘In den droom kan ik mij niet herinneren mij ooit verwonderd te hebben.’
‘Waarom zijn alle menschen Doktoren? - Ook om deze reden, omdat alle zieken klagers zijn. Zij verhalen aan allen, alsof die Geneesheeren waren, naauwkeurig alle de omstandigheden van hunne ongesteldheid. - Komt het u dan vreemd voor, dat dezen, als Doktoren aangesproken zijnde, zich verpligt achten, ook als zoodanigen te antwoorden?’
‘Klaag niet bij de opgaande zon, dat zij weder zal ondergaan; maar dank God bij de ondergaande zon, dat gij haar licht hebt mogen aanschouwen.’
Men ziet alzoo, dat dit allerlei het nadenken opwekken, en zijne nuttigheid hebben kan.




Apothekers Woordenboek, of uitvoerig Zamenstel der Apothekerskunst en daartoe voorbereidende Wetenschappen, in eene alphabetische orde, door Jacob Vosmaer, M.D., Hoogleeraar te Utrecht. Iste Deel. Met Platen. Te Zutphen, bij H.C.A. Thieme. 1822. In gr. 8vo. XII, 617 Bl. f 5-4-:

Goede Woordenboeken zijn voor de bevordering der wetenschappen van groote waardij. Zij zijn toch (vooral dan, wanneer derzelver inhoud meer dan louter historisch is) niet slechts de magazijnen der reeds verzamelde kundigheden, maar ook de bewaarplaatsen van het verspreide

{==597==} {>>pagina-aanduiding<<}
zaad, waaruit wij den oogst van nieuwe kennis mogen verwachten. Zij geven een gemakkelijk overzigt en kort begrip van de wetenschap, waaraan zij zijn toegewijd; en, daar zij niet in den vorm van een systhema zijn gedrongen, zijn zij zoo wel de beste hulpmiddelen des geheugens, als het geschiktst tegenwigt van eenzijdige stelselmatige compendia. Het vervaardigen van zulke Woordenboeken verdient te meer aanmoediging, naarmate de arbeid, aan dezelve besteed, grooter, en het loon van dien arbeid geringer pleeg te wezen. Het is dan ook eene verblijdende opmerking, te zien, dat mannen van verdiensten zich de ondank baarheid van zulk een' arbeid getroosten, en aan het verlangen, om anderen nuttig te zijn, de begeerte naar lof weten op te osferen; en wij verheugen ons uit dien hoofde, zulk een werk te kunnen aankondigen van een bekwaam en kundig Hoogleeraar in ons Vaderland. Het voor ons liggend Woordenboek van den Hoogleeraar vosmaer is zijn oorsprong aan de opmerking verschuldigd, dat de Apothekersstand onder ons in wetenschappelijke beschaving bij die van naburige landen verre ten achtere ligt, veroorzaakt door het gebrek aan een wetenschappelijk leesboek in onze landstale, waarin de weetlust meer bevredigd wordt, dan in een beknopt handboek, en dat door meerdere uitvoerigheid meer aanleiding geeft tot verder nadenken en onderzoek. Met het doel, om dit gebrek te verhelpen en aan die behoefte te voldoen, schreef hij dit werk, dat zich over den ganschen omvang der Apothekerskunst en daartoe betrekking hebbende wetenschappen, inzonderheid Kruid-, Natuur- en Scheikunde, zoude uitstrekken, en de volgende hoofdonderwerpen bevatten: I. Grondbeginselen der Natuurlijke Historie, Natuur- en Scheikunde, Waren- en Apothekerskunst. II. Verklaring der kunstspraak en kunstwoorden, in die wetenschappen en kunsten gebruikelijk, voornamelijk in de Kruid- en Scheikunde. III. Beschrijving der Geneesmiddelen, Natuurlijke Historie, natuur- en
scheikundige be chouwing van dezelve, met toepassing op de Apothekerskunst. IV. Beschrijving der voornaamste schei-
{==598==} {>>pagina-aanduiding<<}
kundige en pharmacentische werktuigen, door afbeeldingen der minstbekende opgehelderd.
Wij bezitten hier het eerste Deel van des Schrijvers arbeid, en wel tot de letter D ingesloten, en erkennen gaarne, dat het tot dusverre aan het opgegeven plan en doel allezins voldoet, ja dat de volledigheid der behandelde artikelen bijna niets te wenschen overig laat.
Drie hoofdverdiensten zijn het, waardoor dit geschrift bijzonder uitmunt: vooreerst duidelijkheid en volledigheid in de behandeling, ten tweede onpartijdigheid in de voordragt van verschillende gevoelens, en, wat wij in de eerste plaats hadden moeten noemen, vrij volledige Litteratuur. Vooral dit laatste zet aan dezen arbeid eene bijzondere waarde bij. De Litteratuur is hier niet, zoo als doorgaans geschiedt, als bijwerk behandeld, maar de artikelen zijn over 't algemeen historisch bewerkt, zoodat men een geschiedkundig overzigt heeft van de voortgangen der kunst, en, terwijl men met den tegenwoordigen staat der wetenschappen, welke met de Apothekerskunst in betrekking staan, bekend geraakt, ook tevens derzelver vroegere gedaante kennen leert. De Schrijver toont dus zijn onderwerp volkomen meester te zijn, en levert wat meer, dan die armzalige voortbrengselen van oppervlakkige en dorre Journaalgeleerdheid, welke door vele Doctores umbratici met zoo veel ophefs wordt uitgevent. Wij kunnen het niet genoeg herhalen: alleen historische studie is de grondslag van alle ware, grondige geleerdheid, en zonder de kennis der geschiedenis eener wetenschap is noch aan hare volmaking, noch aan hare juiste toepassing te denken.
Men ziet, dat men hier iets meer heeft dan een gewoon Woordenboek; maar het was ook des Schrijvers oogmerk, iets meer dan dat, en wel bepaaldelijk een leesboek voor Apothekers, te vervaardigen, hetwelk dienstbaar kon zijn aan hunne wetenschappelijke vorming. Gaarne zouden wij 't een en ander afschrijven, om ons gunstig oordeel te staven; dan, wij gevoelen ons belemmerd in de keuze, en vergenoegen ons, den lezer tot het werk

{==599==} {>>pagina-aanduiding<<}
zelve te verwijzen. Uitstekend zijn bovenal de artikelen alkali, alkohol, aluin, aluinaarde, ammonia, apothekerskunst (wat echter te dezer plaatse omtrent hippocrates gezegd wordt, komt ons voor 't minst onwaarschijnlijk voor, vooral om de eenvoudigheid der materies medica, zoo wel van hip pocrates zelven, als van de Cnidiërs); areometer, arsenikzuur, bijzonder belangrijk voor de medicina politica; dampkring, delfstoffen, dieren, (dit laatste wat uitgebreid voor het hier voorgestelde doel.) Het artikel dampkring levert eene proeve op van des Schrijvers onpartijdigheid in de voordragt van uiteenloopende gevoelens. Het zou niet moeijelijk zijn, eenige desiderata op te teekenen, zoo als het gemis eener opgave van antidota bij de artikelen bilsenkruid, bitterzoet, blaauwzuur; drukfouten, zoo als ὀξυμεδι voor ὀξυμελι; onnaauwkeurigheden, zoo als de rangschikking der tanden onder de beenderen, enz.; dan: ubi plura nitent etc. Liever willen wij ons verslag van dit voortreffelijk boek met des Schrijvers wensch besluiten, dat zijne pogingen, om aan een belangrijk gedeelte zijner kunstgenooten, eenen achtingwaardigen stand in de maatschappij, nuttig te wezen, den Goddelijken zegen mogen ervaren.

Specimen therapeuticum de Mercurio dulci. D.i. Geneeskundige Proeve, over het gebruik van den zoeten Kwik in de Ziekten der Kinderen; door C.F.R. Ockerse. Te Utrecht, bij J. Altheer. 1823. In gr. 8vo. 86 Bl.

Het algemeen bekende over het gebruik van den zoeten kwik in de ziekten der kinderen, in eene geregelde orde voorgedragen. Ongaarne misten wij hier deszelfs aanprijzing in wormziekten. Als akademische proeve, draagt deze brochure blijken van de studie en vlijt des jeugdigen Schrijvers.







{==600==} {>>pagina-aanduiding<<}

De Bezwaren tegen den Geest der Eeuw van Mr. I. da Costa, toegelicht door Mr. Willem Bilderdijk. Te Leyden, bij L. Herdingh en Zoon. 1823. In gr. 8vo. 66 Bl. f :-16-:

Bestrijding der Vaccine of de Vaccine aan den beginselen der Godsdienst, der Rede en der ware Geneeskunde getoetst. Door Abraham Capadose, Med. Doct. Te Amsterdam, bij C.G. Sulpke. 1823. In gr. 8vo. XVI, 220 Bl. f 2-8-:

Het was natuurlijk te verwachten, dat de geest van duisternis, dwaasheid en onverdraagzaamheid, wien de sekte, aan wier hoofd bilderdijk zich bevindt, met zoo veel ijver huldigt, zich niet zou laten betoomen of verbeteren door de zoo gegronde en met zoo veel gematigdheid voorgedragene wederleggingen van van kampen, haefkens en andere brave voorstanders der ware liberaliteit. Of zou het mogelijk zijn, dat een hoop dweepers of huichelaars, die waant of voorgeest voor de zaak der Godheid in het strijdperk te treden, een enkel oogenblik luistert naar de stem van achtingwaardige burgers, die hen tot pligt en rede trachten terug te roepen? Neen, gewis niet! De ondervinding van alle tijden heeft geleerd, dat er geen hardnekkiger, geen onverbeterlijker kwaal bestaat dan het fanatismus, en geen rampzaliger lijder dan de dweeper, die alle middelen, hem toegediend, versmaadt, en zijnen geneesheer als zijnen grootsten vijand beschouwt. Geen wonder, derhalve, dat er weder een paar nieuwe vruchten van den boom des kwaads tot rijpheid gekomen zijn! - echte Sodomsappelen, van buiten de frischheid en den geur van den Godsdienst vertoonende, maar van binnen enkel stank en verrotting; Sodomsappelen, indien mogelijk nog wranger en bitterder, dan die dezelfde stam reeds vroeger heeft voortgebragt. Hoezeer wij dus de gematigdheid der bestrijders

{==601==} {>>pagina-aanduiding<<}
van da costa's prulschrift hoogelijk roemen, en den gemoedelijken toon, door hen gevoerd, ter overtuiging zeer geschikt rekenen, maakt echter de sekte zich in de beide stukken, tot wier beoordeeling wij zoo straks zullen overgaan, aan zoo veel nieuwe en ongehoorde buitensporigheden schuldig, dat wij haar zoo veel toegevendheid niet langer waardig rekenen, en haar (de Lezer vergeve het ons) op denzelfden voet zullen behandelen, als zij al, wie ware verlichting liefheeft en aankweekt, behandelt. Men zegge niet, dat bilderdijk, da costa, of capadose, door genie of geleerdheid onze achting verdienen: zoo veel te erger, zoo veel te schuldiger, zoo veel te strafwaardiger zijn zij, wanneer zij verstand en kunde opzettelijk misbruiken tot vestiging en uitbreiding van het rijk der duisternis. Op hen is in volle kracht het gezegde toepasselijk: Die geweten zal hebben, en niet gedaan, die zal met dubbele slagen geslagen worden.
Beginnen wij met het geschrift van bilderdijk, het oudste en tevens het minst ongerijmde van beide. Immers schijnt aan den aanhang, altijd zoo rijk en zoo vruchtbaar in paradoxen, deze paradox bijzonder eigen te zijn, dat de Leerlingen niet tevreden zijn, of zij moeten het in dwaasheid van hunnen Meester winnen. Gelukkig, dat het getal dier krankzinnigen zoo gering is, en dat er, God zij gedankt! nog geene reden bestaat, om het geringste geloof te slaan aan de waarheid der spreuk, door bilderdijk aan het hoofd van zijn boekje geplaatst: Vreest niet; want die bij ons zijn, zijn meer dan die bij hen zijn. Neen, bilderdijk! gij hebt u allergeweldigst misrekend. Want, zoo dit woordje meer, in uwen geest, meer in getal beteekenen moet, dan is niets leugenachtiger. Immers aan uwe zijde staan slechts eenige weinigen, die gij door uw voorbeeld en lessen bedorven hebt; aan de onze daarentegen de geheele Natie, die zich met verontwaardiging verheft tegen uwe leerstellingen, en uwe magtspreuken belacht. En is het uwe bedoeling, dat uwe partij meer in magt en aanzien is dan de onze, dan is uw misslag even duidelijk. Het is, helaas! maar al te

{==602==} {>>pagina-aanduiding<<}
waar, dat vele aanzienlijken en magtigen der aarde, openlijk of bedektelijk, een aantal uwer gevoelens aankleven, en den geest der middeleeuwen bijzonder gaarne hersteld zouden zien; maar op de goedkeuring van Hem, wiens magt boven alles is, kunt gij toch waarlijk niet rekenen.
Doch komen wij ter zake, en beschouwen wij het werk wat van naderbij, opdat de Lezer zelf oordeele, en ons niet van partijdigheid verdacht houde. Doch hiervoor behoeven wij eigenlijk niet te vreezen. De Inleiding zelve, die toch ieder (al ware het uit bloote nieuwsgierigheid) ligt inziet, levert reeds de ondubbelzinnigste blijken op van de verregaande onbeschaamdheid des Schrijvers, die geen oogenblik aarzelt, zijne Lezers te verzekeren, dat da costa een zachten en bij jonger leeftijd welvoegenden toon gevoerd heeft (?!) doch die echter den kitteloorigen domkoppen, naar het blijkt, nog te hard is. Die kitteloorige domkoppen zijn niemand anders dan van kampen en de overige bestrijders van da costa's leer, wier schriften een weinig vroeger afgeschilderd worden, als geijkt met het echte merk van dat Liberalismus, dat thands het baldadigste oproer tegen alle gezag tot leus of tot masker strekt. Het was natuurlijk, dat de Schrijver het verre beneden zich rekende, de gevoelens dier baldadige oproerlingen nader te onderzoeken en opzettelijk te wederleggen. Hij vond het veel meer overeenkomstig met zijne waardigheid, en tevens veel gemakkelijker, ons nog wat opgewarmde kool te leveren, en, zonder te vragen naar hetgeen al of niet genoegzaam was wederlegd, zijne consideratiën bij die van zijnen Vriend te voegen in een zevental Afdeelingen, waarvan de eerste over den Godsdienst, de tweede over Zedelijkheid en Onderwijs, de derde over Verdraagzaamheid en Menschlievendheid, de vierde over de Schoone Kunsten, de vijfde over de Wetenschappen, de zesde over de Constitutiën, en de zevende over de publieke Opinie,
Vrijheid en Verlichting handelt. Het kan natuurlijk ons oogmerk niet zijn, om elke dezer Afdeelingen uitvoerig te wederleggen. Want vooreerst laat de plaats, die ons vergund is, dit geenszins toe;

{==603==} {>>pagina-aanduiding<<}
ten tweede is dit reeds genoegzaam door anderen geschied, wier aanmerkingen (waarvan de herhaling onnoodig is) evenzeer Mr. w. bilderdijk als Mr. i. da costa betreffen. Wij bepalen ons dus liever tot eenige losse aanmerkingen, en het aanhalen van enkele plaatsen, waaruit de schoone geest, die den Schrijver bezielt, blijken kan.
Wij beginnen dan met het artikel Godsdienst, in welks aanvang de Schrijver al aanstonds het spoor geheelenal blijster is, en vergeet, dat hij niet over de bezwaren tegen den geest van ons Vaderland, maar van de negentiende Eeuw handelen moet; eene aanmerking, (om dit in het voorbijgaan te zeggen) die op een zeer aanzienlijk gedeelte van dit geschrift toepasselijk is. Bilderdijk geeft ons, namelijk, een excerpt uit zijn historisch Collegie, waarin hij, ouder gewoonte, doch zonder eene enkele bewijsplaats aan te voeren, het zeer op barneveld en de Remonstranten geladen heeft. Wij wagen het niet, dit oud geschil te beslissen; maar beschouwen die beslissing ook als volstrekt onnoodig, en betuigen niet in te zien, in welk verband de regtzinnigheid van Prins maurits of de ketterij van oldenbarneveld zou kunnen staan tot de voorgewende ongodsdienstigheid en zedeloosheid onzer tegenwoordige Landgenooten, veel min tot die van gansch Europa. Wij begrijpen even min, wat den Heere bilderdijk aanleiding gaf, om, op bl. 20, met verkrachting van waarheid en gezond verstand, de volgende beschuldiging tegen zijne Landgenooten uit te braken: Wat Godsdienst is, of kan er zijn, waar de allergruwlijkste ontucht, waar Sodom en Gomorra voor beven zouden (?!), een spel is; waar men de Echt (door d' Almachtige tot een heilig beeld van Christus vereeniging met zijne Kerk gesteld) tot een nietigheid maakt; waar men Echtgenooten willekeurig van elkander scheurt? Wie, die zoo iets leest, verheugt zich niet van harte over eene zaak, die hem anders bedroeven moet, dat namelijk onze taal weinig bekend is, en wij dus niet behoeven te
vreezen, dat zulk een schotschrift de schande

{==604==} {>>pagina-aanduiding<<}
van den Schrijver en (volgens bilderdijk) der Natie buiten af verbreiden zal?
Doch genoeg hiervan. Gaan wij over tot de tweede Afdeeling, die zeer kort is, waarschijnlijk omdat de Heer da costa de zaak der Zedelijkheid en der Opvoeding zoo voldingend had bepleit, dat men er niets meer kon bijvoegen. Wij hebben hier, behalve eenige ijdele declamatiën tegen het slecht waarnemen der neringen en hanteringen, tegen de oneerlijkheid der dienstboden, tegen de ontucht der jeugd enz., nog deze belangrijke stelling aangetroffen, dat men den kinderen een' afgodischen eerbied voor Heidensche schriften inboezemt, en hun pligten uit cicero, welsprekendheid uit isocrates, filozofie uit plato of seneca leert. Wat bedoelt bilderdijk hiermede? Dat men Heidensche pligten en voorschriften in de plaats stelt van Christelijke? Dit keuren wij evenzeer af als hij; maar gelooven niet, dat het plaats heeft, en dagen hem uit, om het bewijs te leveren. Ook begrijpen wij in dat geval niet, hoe isocrates en zijne welsprekendheid hierbij te pas komen. Wij zouden dus bijna vermoeden, dat hij de geheele klassieke opvoeding wil verbannen, indien dit geen paradox ware, die zelfs voor bilderdijk en zijne school te sterk is.
In de derde Afdeeling, die, zoo als wij boven zeiden, over Verdraagzaamheid en Menschlievendheid handelt, beklaagt de Schrijver zich bitterlijk over de pogingen der Liberalen, om andersdenkenden tot zwijgen te brengen, en voert, ten bewijze dier stelling, aan, dat geen boekdrukker meer (gelijk hemzelven dezer dagen te Amsterdam en Leyden, ja tot in Brussel toe, was gebleken) een stuk drukken durft, dat tegen de algemeene opinie strijdt. Wat de zaak zelve aangaat, wij durven gerustelijk beweren, dat zij alleen in de hersenen van bilderdijk bestaat, die hier, zonder er aan te denken, zijne eigene gevoelens aan de Liberalen toeschrijft. Want dat hij en de zijnen (konden zij slechts) de vrijheid der drukpers zouden beperken, en dat het juist daarom hun althans niet voegt, dezelfde poging (al bestond zij ook) in ande-
{==605==} {>>pagina-aanduiding<<}
ren te laken, lijdt geen twijfel; maar dat het echte, gematigde Liberalismus (hetwelk, God dank! in ons Vaderland den boventoon slaat) niets anders wil dan algemeene vrijheid van denken en handelen, behoeft geen betoog. En wat eindelijk uw bewijs betreft, bilderdijk! dat gij met moeite een' drukker en uitgever voor uw boekje gevonden hebt, dat bewijst alleen, dat er nog boekhandelaars bestaan, bij wie het geweten meer geldt dan winzucht, en die gevoelen, dat het voegzaam is, geen onbepaald gebruik te maken van de vrijheid, die de wet hun vergunt: want dat geen vrees voor schade, maar verachting van kwaad en schandelijk bejag hunne drijfveer geweest is, kunnen u de herhaalde uitgaven van da costa's meesterstuk leeren. Maar behoeven wij ons wel te verwonderen, dat gij de lofwaardige bedoelingen dier menschen ten kwaadste uitlegt, wanneer gij te zelfder plaatse de edelmoedige pogingen uwer Land- en Tijdgenooten, tot ondersteuning van, en opwekking
van vlijt en werkzaamheid bij de behoeftigen, en tot verbetering der gevangenen, op zoodanig eene wijze ten toon stelt, dat men duidelijk bij u het doel bemerkt, om, op eene listige wijze, het goede, zoo veel in u is, te bederven. Men leze slechts, ten bewijze, uwe eigene uitdrukkingen: Voor 't overige, mag het menschlievendheid heeten, de behoeftigen met de vezels verstijvende en den ouderdom vervroegende beendersoepen, en met de 't geslacht door zijn (lees hun) gif verwoestende en de zedenloosheid aanzettende aardappelen, in plaats van het voedzaam en gezegend brood en vleesch, en grutten en peulvruchten, dat onze Ouders uitdeelden, af te zetten; hen te doen verhongeren in eenen gedwongen arbeid, waartoe men hun 't noodig voedsel tot krachtverkrijging onthoudt, hen van 't geen eenen ieder het dierbaarst op aarde is, af te scheuren; en hen die door eene heerschende gewinzucht (of zeggen wij, door het ongeluk der tijden) van arbeid beroofd, het brood vragen waar toch ieder mensch recht op heeft, als misdadigen te behandelen; terwijl men aan den anderen kant de overtuigde en veroordeelde booswichten, onder

{==606==} {>>pagina-aanduiding<<}
den naam van een straf te ondergaan, in een staat van relative weelde stelt, die de brave en boven vermogen werkende wever of zwoegende fabriek- of ambachtsknecht benijden moet! Ik noodig alleen elk verstandige, - de oogen open te doen, en God voor 't vervallen menschdom te bidden. - Ja Vader, vergeef het hun, want zij weten niet wat zij doen! - Indien de schamele gemeente ook tot het lezend publiek behoorde, zou men haast vragen, of het bilderdijk's oogmerk was, deze op te ruijen en aan zijn snoer te krijgen. Doch, het zij hiermede zoo het wil, bij elken weldenkende is hier ten minste alle wederlegging overtollig en nutteloos, en het éénige, dat wij te zeggen hebben, legt bilderdijk ons zelf in den mond: Ja, ook wij noodigen elk' verstandige uit, om de oogen open te doen, en - God voor den diepgevallen' bilderdijk te bidden. - Ja, Vader! vergeef het hem; want hij weet niet, wat hij doet!
Wij zouden met deze woorden van dit ellendig broddelwerk kunnen afstappen, (want de Lezer weet eigenlijk uit het gezegde reeds genoeg, wat hij er van denken moet) indien er nog niet het een en ander van gewigt op het artikel Constitutie ware aan te merken, dat wij te minder willen achterwege laten, daar dit een der hoofdpunten is, om hetwelk de leer dier hevige Anti-liberalen draait, wier doel het eigenlijk is, alle algemeene en bijzondere vrijheid te vernietigen, en alleen voor zichzelven daaromtrent eene uitzondering te bedingen; die in den grond den Vorst evenmin als het Volk, maar alleen zichzelven liefhebben, en het openbaar gezag gaarne tot slaaf zouden willen maken van hunne bijzondere inzigten alleen. Volgens deze Heeren moest er dus in het geheel geene Constitutie bestaan. Maar eens toegegeven, dat zij bestaan kan, hoedanig zoude dan, naar hun begrip, haar oorsprong en wijziging moeten wezen? Hooren wij bilderdijk hierover! Hij zegt, bl. 44, dat in alle Regering eene zekere bepaling noodig is, volgens welke de zaken behandeld moeten worden; dat daardoor van zelf eene zekere verdeeling van opper- en onderbewind, en in

{==607==} {>>pagina-aanduiding<<}
departementen van bestuur, naar mate van den onderscheiden' aard der voorwerpen, ontstaan is; en dat de regeling van dit alles zijnen oorsprong heeft in de ondervinding, die de nuttigheid van het eene of de schadelijkheid van het andere aantoonde. Zoodaniger wijze, zegt hij, is ons Nederlandsch Gemeenebest tot eene vaste vorm van bestuur geraakt die men Constitutie noemde. Zoo was het met alle Natien, en hun Constitutie, gelijk zij natuurlijk zijn moest, eene Constitutie a posteriori opgemaakt. - Wij willen hier niet tegen inbrengen, dat al hetgeen bilderdijk hieromtrent zegt, evenzeer op eenen despotischen als constitutionelen regeringsvorm toepasselijk is, want dat in geen van beiden de noodzakelijke vormen van bestuur kunnen gemist worden. Historisch toch zijn wij het met hem eens, dat de Constitutie, (d.i. de bepaling van het evenwigt der magten bij de verschillende deelen van het staatsligchaam) bij de Natiën, dle ze bezitten, van lieverlede en uit de ondervinding ontstaan is. Maar volgt daaruit, dat men ook nu en in het vervolg denzelfden weg moet inslaan, en het aan den tijd en de omstandigheden moet overlaten, of zich eene goede of gebrekkige staatsregeling ontwikkelen zal? Dat men in vroeger eeuw, bij minder duidelijke inzigten in het waar belang van den Staat, bij flaauwer gevoel van vrijheid en menschenwaarde, niet op eens, maar langzamerhand, tot die bepalingen kon geraken, die voor Vorst en Volk nuttig en noodig waren, is hoogst natuurlijk; maar thans hetzelfde te wenschen, is niets anders dan de Geschiedenis nutteloos te maken, haar licht en dat der ondervinding baldadig uit te blusschen, en een' staat van gestadige botsing, tweedragt en verwarring te verkiezen boven rust, vrijheid, eendragt en volksgeluk.
De absurditeit van het zoo even aangevoerde is waarlijk nog gering, in vergelijking met de ongerijmdheden, die de Schrijver zich kort daarop veroorlooft, waar hij, van de verdeeling der magten sprekende, zegt, dat die fraaie Wetgevers van Staten en Rijken, de overige machten aan 't volk toedeelende, den Koning of Vorst de

{==608==} {>>pagina-aanduiding<<}
eer hebben aangedaan om hem de uitvoerende macht toe te eigenen, dat is in het Hooge, wat in het mindere de bode is, die het placaat voor den volke afleest, of de gerechtsdienaar die den gebannene over de grenzen leidt. Dit schijnt zeer aardig! Maar denkelijk is het den Schrijver ontgaan, dat deze aanmerking op goede Constitutiën, zoo als b.v. de onze, niet toepasselijk is, en dat zelfs in de slechtste Constitutie altijd aan den Vorst het vermogen van goed- of afkeuring der voorstellen, hem door de representatieve vergadering gedaan, is overgelaten; terwijl men, voor zoo veel ik weet, nog nooit aan den bode of geregtsdienaar verzocht heeft, zijn fiat op het plakkaat of het vonnis van den gebannene te zetten, voordat hij het eene voorlas of den anderen wegvoerde. Doch waar zouden wij ophouden, indien wij alle de dwaasheden van dit boekje wilden optellen en wederleggen!
Één ding, echter, is er nog, dat wij niet kunnen en mogen voorbijgaan, - de verdediging namelijk van da costa's hemeltergende stelling, dat de Koning aan zijnen eed, op de Constitutie gedaan, niet gehouden is. Wil bilderdijk zichzelven zoo ver verlagen, dat hij dit goedkeurt, het is zijne zaak; maar hij wachte zich, van anderen, die er nimmer aan dachten, in zijne schuld en schande mede te slepen, gelijk hij op bl. 51 in dezervoege gedaan heeft: Het geen de Heer da costa in de bijgebrachte woorden gezegd heeft, heeft hij bij zijne Promotie in de Theoretische Filozofie reeds openlijk ten aanhooren van een ieder, uit krachte van 't besluit des Academischen Senaats en der Faculteit, in de groote gehoorzaal te Leyden, verdedigd. Wij betuigen niet in te zien, waartoe de Schrijver deze woorden, uit krachte van 't besluit des Academischen Senaats en der Faculteit, bij zijne stelling gevoegd heeft, indien hij daarmede niet bedoeld hebbe, aan da costa's gevoelen een hooger gewigt bij te zetten, als hadde dit achtbaar ligchaam hetzelve met zijne goedkeuring vereerd. Daar dit nu de zin is, dien elk, onzes bedunkens, aan de aangehaalde woorden hechten moet, zijn wij, wien de eer

{==609==} {>>pagina-aanduiding<<}
van Leydens Hoogeschool persoonlijk ter harte gaat, tot beschaming van bilderdijk en tot onderrigting van misleiden of kwalijkgezinden, verpligt, bij dezen te verklaren, dat bilderdijk's gezegde eene dubbele onwaarheid bevat. Vooreerst heeft da costa nimmer aan de Hoogeschool te Leyden verdedigd, dat het den Koning geoorloofd is, den eed, op de Constitutie gedaan, te verbreken. De Akademische Senaat en de Faculteit zouden hem, volgens de wet, de verdediging van zoodanig eene stelling niet hebben mogen toestaan, en hebben ook ongetwijfeld te veel eerbieds voor den Koning en de wetten, om aan zoo iets immer te denken, zoo iets immer te willen. Da costa heeft alleen de volgende, wel dwaze, maar toch niet oproerige, stellingen gedefendeerd: dat de oppermagt onmiddellijk door God - zelven was ingesteld; dat het dus eenen oppermagtigen gezaghebber niet vrijstond, een gedeelte zijner magt, het zij eigener wil, het zij op het verzoek des volks, af te staan; en dat de pogingen van hen, die in onze dagen dit beginsel bestreden, de leus waren van een' volstrekten opstand tegen God. Ten tweede is het logenachtig, dat óf de Senaat in het algemeen, óf de Faculteit in het bijzonder, óf eenig burger der Akademie (een klein getal verdoolde jongelingen uitgezonderd) eenig regtstreeksch of zijdelingsch blijk van goedkeuring der staatkundige gevoelens van den Heer bilderdijk heeft aan den dag gelegd. Dat de Senaat of de Faculteit de verdediging van dergelijke gevoelens aan da costa, of andere jonge lieden van denzelfden stempel, heeft toegelaten, is geen blijk van goedkeuring, maar alleen een bewijs dier ware liberaliteit, die de verlichte en geleerde mannen van ons Vaderland kenschetst, en die niemand in de openbaring zijner
gevoelens verhindert, zoolang dezelve geene onmiddellijk gevaarlijke strekking hebben, en niet regtstreeks inloopen tegen het geluk en de rust der maatschappij.
Zie daar, Lezer! een klein staaltje van onze aanmerkingen op dit stukje, dat een waardig pendant is van dat van da costa, waarvan het echter in dit merkwaardig

{==610==} {>>pagina-aanduiding<<}
opzigt verschilt, dat het geen afzonderlijk Hoofdstuk behelst over Geboorte; iets, hetgeen ons ten hoogste heeft verwonderd. Men zou immers eene uitgebreide verdediging van dit punt met hetzelfde regt van den echten Afstammeling van het hoogadelijk Huis van teisterbant als van de Spruit der Portugesche Koningen verwacht hebben.
(Het vervolg hierna.)




Vaderlandsche Historie, enz. door Martinus Stuart, Geschiedschrijver des Rijks. IIde Deel. Met Platen en Kaarten. Te Amsterdam, bij E. Maaskamp. 1822. In gr. 8vo. XLV en 523 Bl. f 6-10-:

Dit tweede Deel van het Vervolg op wagenaar door den Heer stuart bevat de Vaderlandsche Geschiedenissen van den dood der Vrouwe Gouvernante tot het jaar 1772, dus eenen tijd van diepen Vrede, slechts door de moeijelijkheden met Engeland en Frankrijk in het laatst des Zevenjarigen Oorlogs eenigermate gestoord, en behelst zoo wel de tusschenregering (als 't ware stadhouderloos) van 1759 tot 1766, als de inhuldiging, het huwelijk en de zes eerste jaren des bestuurs van willem den V. Wij hebben dit Deel, ten minste grootendeels, met meer belangstelling gelezen, dan het voorgaande. De Geschiedschrijver had niet met eene zoo geheel ondankbare stof te worstelen. Uitvoerig, en niet onbelangrijk, behandelt hij de reeds aangestipte geschillen met de oorlogende Mogendheden, en derzelver beurtelingsche klagten zoo wel als feitelijkheden, waaruit men (in vergelijking met het laatste gedeelte des vorigen Deels) opmerkt, dat Engeland in de eerste jaren van den Oorlog zoo wel de sterkste eischen deed, als zich de meeste wettelooze handelingen ten onzen aanzien veroorloofde; terwijl ditzelfde, juist omgekeerd, in de laatste jaren des Krijgs het geval was met Frankrijk, welks Gezant d'affry den Schrijver in zijne brieven eene gansch niet on-
{==611==} {>>pagina-aanduiding<<}
vruchtbare bron voor deze jaren (vooral omtrent het gedrag van het Fransche Kabinet in den Zevenjarigen Oorlog) geopend heeft. Wij zien uit die brieven tevens, dat de Gezant den toestand der partijen in dien tijd zeer wel kende. Er bestond nog altijd eene zoogenaamde Patriotsche of Gemeenebest- en eene Stadhouders - gezinde partij. Er was tevens ten Hove verdeeldheid tusschen de aanhangers van den Hertog van
Brunswijk-Wolfenbuttel, Voogd van den minderjarigen Prins, en die van Prinses carolina, Zuster van willem den V, en haren Echtgenoot, den Prins van Nassau-Weilburg, welke met de Vriesche partij der Prinsesse - Grootmoeder ééne lijn trok. Doch deze partijen borsten, door de wijsheid en bedaardheid onzer Vaderen, niet tot openbare verdeeldheid uit: slechts de aarzeling in de toestemming der Staten tot carolina's regt van erfopvolging na het huwelijk met een' Lutherschen Prins, de zigtbare verkoeling tusschen den jongen Stadhouder en deszelfs Behuwdbroeder en Stamgenoot, (allerblijkbaarst door den Hertog veroorzaakt en bevorderd, schoon de voorzigtige Geschiedschrijver zulks niet uitdrukkelijk zegt) en de ergerlijke bekendmaking van het (ware of verdichte?) geval met o.z. van haren door den Hertog, 's mans persoonlijken vijand, waren de kleine wolken aan den voor 't overige helderen hemel van het binnenlandsche bestuur. Deze helderheid moet men echter niet verstaan als eene volmaakte eenstemmigheid der Gewesten, of van de onderscheidene leden van ieder Gewest. Deze had in onze Republiek nimmer plaats, en was uit den aard der Staatsregeling, die lijnregt het tegengestelde was van 't geen men thans Centralisatie heet, genoegzaam onmogelijk, vooral in de zeven jaren van het tusschenbestuur, toen de stadhouderlijke magt stilstond, of door de Staten zelve, zoo het heette, werd waargenomen. Deze gebreken van onze Federative Staatsregering liepen in dien korten tijd (gelijk vóór 1747) daarom te meer in het oog, omdat geene stevige hand, gelijk die van jan de witt, het roer van staat, waarvoor men geen' bepaalden stuurman

{==612==} {>>pagina-aanduiding<<}
had, wist te vatten. Het eene Gewest, het eene Collegie wilde het andere niets toegeven. Wij treffen daarvan ook in deze Geschiedenis sterke voorbeelden aan. Zeeland klaagde over deszelfs te hoogen aanslag in de Quota's, en stond op het punt van zijn aandeel geheel in te houden. Eene Hoogeschool te Zierikzee, waartoe de Heer mogge reeds een kapitaal van meer dan vier ton gemaakt had, die Zierikzee, die geheel Zeeland wenschte, kon, wegens de jaloerschheid van Leyden, welke Holland zich aantrok, niet tot stand komen. Over de formaliteit van het bekleeden der waardigheid van Eersten Edele, bij voorraad, door den Raadpensionaris, vielen zware geschillen. Tusschen Holland en Groningen kwam het, uit hoofde eener particuliere geldvordering, tot stellige vijandelijkheden, namelijk beslagneming van de goederen der wederzijdsche ingezetenen. Te Dordrecht, in Vriesland waren vele botsingen der aangestelde regeringsmagten. De dringendst noodige voorzieningen tegen de herhaalde overstroomingen der Rivieren konden niet tot stand komen, daar Holland, Utrecht en Gelderland, ja de drie kwartieren van Gelderland, niet ééne lijn trokken. De Land- en vooral de Zeemagt verviel ontzettend, daar de Bondgenooten niet eenparig tot aanbouw van nieuwe schepen konden besluiten, (van 1709 tot 1772 slechts ééns, en dan nog gebrekkig!) en ondertusschen de oude natuurlijk vergingen. Men moest, in deze magteloosheid, allerlerlei beleedigingen, zelfs van eenen Nabab in Indië, Onderdaan van Engeland, (schoon met den naam van Bondgenoot) verkroppen.
Deze staat van verzwakking moest ongetwijfeld eene jammerlijke Catastrophe voorbereiden, wanneer onze Staat eenmaal, vooral ter Zee, in een' Oorlog wierd medegesleept, en alsdan alle zaden van tweedragt zich in volle kracht zouden ontwikkelen. Doch toen scheen zulks nog niet te vreezen. In den Zevenjarigen Oorlog had Nederland, schoon met moeite, zijne onzijdigheid weten te bewaren, en daardoor, vooral in de laatste jaren, zware sommen gewonnen. Bij de inhuldiging van den jongen Stadhouder was het diepe Vrede naar binnen en buiten; er heerschte zelfs eene zeldzame mate van eendragt, en de bloei dezer landen was tot eene ongemeene hoogte gerezen. Aandoenlijk, in vergelijking met onzen tegenwoordigen toestand, is het tafereel, daarvan door den Schrijver opgehangen (bl. 263): ‘Met den algemeen herstelden vrede van Europa (in 1763) hadden handel en zee-
{==613==} {>>pagina-aanduiding<<}
vaart eene nieuwe vlugt genomen, die, hoezeer zij in dienzelfden algemeenen vrede weldra mededinging, weêrstreving en beperking had te wachten, in de eerste jaren schier alle volkeren cijnsbaar maakte aan de Nederlandsche vlijt. Uit de Ooster- en Wester - bezittingen keerden, op gezette tijden, rijkbeladen schepen weder, die telkens nieuwen rijkdom onder de ingezetenen verspreidden. Groote en kleine visscherijen bloeiden. Vee- en akkerbouw waren rijk gezegend. Eenige fabrijken mogten reeds aan het kwijnen slaan, de meesten werkten nog in volle kracht; en, daar het evenmin aan volkrijkheid als aan volksvermogen ontbrak, was het de wijsheid alleen, die in bestuur en gebruik te wenschen overig bleef, om aan het Gemeenebest eene magt en aanzien te geven, aan deszelfs schoonsten luister van vroegere tijdperken gelijk.’ Eene zeer juiste aanmerking. Hadden onze Vaderen in dien tijd zich meer rondom één middelpunt geschaard, de Stadhouderlijke magt, als het middel, om de achterlijke
Gewesten, weigerachtige of werkelooze Collegiën tot hunnen pligt te brengen, versterkt, hoe hoog zou onze gelukstaat hebben kunnen rijzen! Doch men dacht slechts aan de voordeelen van het oogenblik, en liet zelfs aan onzen geldeloozen tijd die verbazend groote verbeteringen, het aanleggen der Katwijksche sluizen, de vele straatwegen en andere verbeteringen der gemeenschap, over. Meer overeenkomst tusschen de dagen van 1766 en de onzen levert de hartelijkheid, waarmede de Natie over 't algemeen aan den jeugdigen Erfstadhouder en deszelfs Huis was gehecht, en die zich zoo wel bij de aanvaarding van deszelfs hooge waardigheden, als ter gelegenheid van zijn huwelijk, en de geboorte van den Erfprins, (onzen tegenwoordigen Koning) in 1772, vertoonde. Zelfs geen dorp noch gehucht zou dat huwelijk ongevierd hebben gelaten, (bl. 387.)
De grootere gebeurtenissen en de toestand des Vaderlands worden hier dus uitvoerig en naauwkeurig verhaald. Doch ook bij de kleinere, die wij zouden denken, dat meer tot het Jaarboek dan tot de Geschiedenis behooren, vertoeft de Schrijver, naar 't ons voorkomt, te lang. Niet alleen weidt dezelve, tot in kleine, vervelende bijzonderheden toe, uit in de kibbelarijen, zelfs over beuzelingen, van onderscheidene Regeringsmagten met elkander, (somtijds kan dit zekerlijk zijn nut hebben, b.v. om den toon, waarop die door

{==614==} {>>pagina-aanduiding<<}
den Stadhouder, vooral in Vriesland, werden beslist, te leeren kennen) - in de vele kleinigheden bij Hoffeesten, die den Lezer, op zulk eenen afstand van tijd, onverschillig moeten zijn, (b.v. over het welslagen der Illuminatie van 1767 in den Hage) en vermeldt andere gebeurtenissen van klein belang, zoo als het kerkelijk geschil met Ds. blom te Leeuwarden; maar ook de meer gewigtige zaken worden wel eens wat heel breed verhaald, hetgeen de Rec. niet ontkennen wil, dat hem somtijds vermoeid heeft. Met dat alles blijven wij bij het boven gezegde: dit Deel heeft in belangrijkheid gewonnen. Ook de platen, die ditmaal uit louter portretten bestaan, (van Prinses carolina en haren Gemaal, den Prins van Weilburg; van de Moeder van willem IV; van willem V en deszelfs Echtgenoote) zijn beter dan in het vorige Deel. Het zij ons vergund, den wensch uit te brengen, dat de beroemde Schrijver, in den voortgang van dit belangrijke werk, 't welk van Deel tot Deel in moeijelijkheid toeneemt, den gulden regel van onzijdigheid en vrijmoedigheid, dien hij tot nu toe zoo wèl heeft weten te volgen, steeds voor oogen houdende, zich nogtans van volledigheid een minder gestreng denkbeeld make, dan hij tot hiertoe schijnt te doen. Immers, wanneer de staatsgeschillen, die van 1777 af met ontzettende snelheid en gewigt, als onweêrswolken, zamentrokken, in die evenredigheid verder zullen behandeld worden, als b.v. hier de twisten over de aanstelling van eenen Ontvanger der Florenen te Sneek, (bl. 327-335) dan is het aantal der volgende boekdeelen niet te overzien. Beknoptheid mogen wij dus, in de ruime, doch treurige stof, welke zich voor de volgende boekdeelen opent, wel aanraden. Immers de vreedzame dagen van het midden der
achttiende Eeuw zullen, waarschijnlijk reeds in het volgende Deel, plaats maken voor het begin der onlusten met Engeland in den Noord - Amerikaanschen vrijheidsoorlog, die tot den onzaligen krijg van 1780 geleidden. Zeer aangenaam zal het ons zijn, het gevoelen van eenen stuart te hooren over de netelige vraag, wie eigenlijk de schuld van dien oorlog, de bron van alle onze latere rampen, moet dragen?
Het geven van louter portretten in dit Deel hopen wij niet, dat op den duur gevolgd zal worden. Weluitgevoerde platen dienen zekerlijk ook tot verlevendiging der belangrijkste gebeurtenissen in het geheugen des Lezers.





{==615==} {>>pagina-aanduiding<<}

Verhandelingen van Joannes Lublink den Jongen. II Deelen. Te Rotterdam, bij J. Immerzeel, Jun. 1823. In gr. 8vo. IX en 387, IV en 387 Bl. f 7-4-:

Eenentwintig Verhandelingen, in de jaren 1783, 1788 en 1794, in drie zeventallen, ten geschenke van den voortreffelijken lublink voor zijne medeleden in het letterkundig Genootschap Concordia et Libertate, in druk uitgegeven, worden nu, in twee deelen, door den Heer immerzeel het Publiek aangeboden, dat hem, en vooral der achtingwaardige Weduwe van den zaligen, daarvoor dank verpligt is. Dezelve waren toch niet dan moeijelijk, en altijd nog voor dezen of dien slechts, op eene openlijke boekverkooping te bekomen; en wie, die dezelve kende, of lublink's verdiensten kende, bejammerde dit niet?
Het ons thans aangebodene eerste deel bevat elf Verhandelingen: over de belooning der Deugd in dit leven (1789), den Ouderdom (1791), het nut en den invloed der Orde in de Zamenleving (1783), de kunstige navolging der schoone Natuur (1787), het Geheugen (1783), de Blijmoedigheid (1789), de eigenschappen en het gebruik van Gelijkenissen (1772), de Spreekwoorden (1783), het Puntdicht (zonder jaartal: deze Verhandeling is vervolgd in 's mans Brieven en Briefwisseling, 1803, bl. 302), den goeden Schrijfstijl (1774), en het Vertalen (1787).
Het tweede deel behelst tien Verhandelingen; de eerste, over het verdedigen van den Christelijken Godsdienst (1774); de tweede, over de beste wijze, om de Goddelijke Openbaring tegen eerlijke Deïsten te verdedigen (1775); de derde weder over het verdedigen der Openbaring (1794); de vierde, vijfde en zesde, over de onderlinge betrekking van Wijsbegeerte, Dichtkunst en Welsprekendheid (1781, 1782); de anderen zijn over de Eerzucht (1793), over het bevorderen van Waarheid, Kunsten en Wetenschappen (1783), het Patriotismus (1784), en de Kritiek (1793).
Met een bepaald oogmerk zijn de opschriften der Verhandelingen hier medegedeeld, opdat men zoude zien, over welke belangrijke onderwerpen een man kan gehoord worden, tot vermaak, leering en stichting tevens, die, waar hij zich voordeed, immer, om met van der palm te spreken, den kundigen, bescheidenen, gemoedelijken, minza-
{==616==} {>>pagina-aanduiding<<}
men, toegevenden en hoogstbeschaafden openbaarde, en wien elk, die hem nog niet kent, verpligt is te leeren kennen uit de uitmuntende Lofrede, vóór ruim zes jaren, op hem, in Felix Meritis, door den begaafden westerbaen uitgesproken, en uitgegeven bij j. ten brink, welke wij, opzettelijk, den lezer van dit tijdschrift herinneren, omdat wij overtuigd zijn, dat derzelver lezing hem terstond naar deze Verhandelingen gretig zal doen verlangen, die alle vrienden der ware beschaving in ieders handen wenschen.
Op de rangschikking der Verhandelingen kunnen aanmerkingen gemaakt worden. De tijdsorde is daarbij niet in acht genomen, zoo als men ziet uit de daarom opgeteekende jaren, in welke ze zijn uitgesproken; en soort bij soort zijn ze ook niet geplaatst. Of ze nu ook zoo gerangschikt zijn bij de eerste uitgave in drie deelen, weten wij niet, maar twijfelen er aan, om eene (de 40ste) aanteekening van westerbaen achter de gemelde Lofrede: doch, dit zij zoo het wil, het komt er weinig op aan, en men leest toch afzonderlijk elk stuk in dezen bundel, het oudste, over de Gelijkenissen, zoo wel, als het jongste, over het verdedigen der Openbaring, gewis met groote voldaanheid. Als meesterstukken zijn vooral roemenswaardig die aangehaalde oudste, over de Gelijkenissen, de vierde, vijfde en zesde van het tweede deel, die met eene bijlage verrijkt zijn, bevattende opgave van eenige leerdichten, welke inderdaad den zeer hoogen, maar regtvaardigen dunk van lublink's ervarenheid en smaak in het vak van fraaije letteren versterkt. Voorts behaagden ons bij uitstek de eerste, derde, vierde, zesde en tiende Verhandeling in dit eerste deel, en de zevende en laatste in het andere. Maar - als men ons vraagt, wat ons niet of niet zoo zeer behaagde? dan weten wij niets te bepalen noch uit te zonderen. Het is alles goed, schoon, gewigtig, aangenaam, nuttig, en - ja, gemakkelijk en eenvoudig staat het daar. Men moet lublink bewonderen, liefhebben en danken, en gevoelt zich tot vereering der nagedachtenis van dien kundigen, wijzen en braven Landgenoot opgewekt.
Een Brief van m.c. van hall en jeronimo de vries aan den Uitgever bevat eene lofspraak der waarheid, ter aanbeveling - neen, dat behoeft niet, - ter wettiging van elks regtschapen gevoel omtrent den waarlijk grooten Nederlander. Als zulke mannen belijden, veel aan hem, den

{==617==} {>>pagina-aanduiding<<}
goeden, edelen, eenvoudigen, genoegelijken, geestigen, zedelijken en godsdienstigen man, en aan zijne schriften, die de afdruksels van het hem onderscheidend karakter waren, en dezelfde bijvoegelijke namen verdienen, te danken te hebben; als zulke mannen dat betuigen, wat behoeft dan meer tot aanprijzing gezegd te worden? Wie spreekt, in de tegenwoordigheid van mars, over de Oorlogstaktiek? ‘O! dat onze en alle tijden zich aan hem, en die hem gelijken, mogten spiegelen! Dat, bij meerdere kracht, de zachtheid; bij gevoel van waarde, nederigheid en hulpvaardigheid; bij kennis, helderheid en duidelijkheid; bij geleerdheid, smaak en menschelijkheid niet verloren gingen! Dat, altijd en bij een ieder, een zoo treffend verband van Mensch en Schrijver, van Wijsgeer en Christen, als bij lublink, uitblonk!’ Met deze taal van onzen van hall en de vries, Lezer! spreekt Recensent zijne ingenomenheid met deze voortbrengselen der Nederlandsche Letterkunde, en zijnen wensch uit. De drukpers verschaffe ons (mogt het zijn) meer vruchten van dezen aard!
Gaarne keerden wij nog eens tot de aangekondigde Verhandelingen terug, en deelden, om den Heere weiland eens gelijk te geven, die de boekbeoordeelaars noemt ‘voorproevers van het publiek,’ (zie hem, voor jean paul) gaarne, met de vraag: ‘lust u niet nog meer?’ een proefje mede van de keurige geregten, ons hier aangeboden; maar, wij weten bijna geene keus te doen: evenwel iets moet er toch wezen; men leze dan de naïve inleiding tot de Verhandeling over den Ouderdom, van den bril ontleend, en dus vervolgd: (D. I. bl. 34.)
‘Onder de fabelen van la court, of wel de staat- en zedekundige Zinneprenten van hoogstraten, is er een, welke het bezoek van den Dood bij een oud man afschetst. De hoofdzaak is, dat de man den Dood weigert te vergezellen, dewijl die, zoo hij zegt, hem vóór dertig jaren beloofd had, hem niet te zullen halen, zonder hem vooraf gewaarschuwd te hebben. “Die boodschap,” zegt hij, “heb ik niet ontvangen.” De Dood, zonder hem onmiddellijk te logenstraffen, wendt het op een' anderen boeg, en slaat hem voor, of hij dan liever met hem eene menuët wil dansen. “Dit,” zegt hij, “deed ik gaarne; maar zekere stramheid in de beenen, een overblijffel van mijn laatste podegra, belet mij zulks.” - “Nu,” zegt de Dood, “dan moet ik u

{==618==} {>>pagina-aanduiding<<}
iets anders vergen: wees zoo goed eens deze noot te kraken: dit is immers een verzoek, dat gij mij niet zult weigeren?” - “Ik moet wel,” zegt de oude vriend, “want ik heb een bedroefd gebit, en nog onlangs mijne laatste kiezen verloren.” - “Dan zult gij evenwel dezen brief wel willen lezen?” - “Hartelijk gaarne, als ge mij slechts den bril eens wilt aanreiken, die ginds op tafel ligt.” - “En zijt gij onbeschaamd genoeg,” graauwt de Dood hem toe, “om voor te wenden, dat ik u in dertig jaren niet heb gewaarschuwd, mijne wederkomst u niet heb herinnerd? Daar het u aan uwe beenen, aan uwe tanden, aan uwe oogen hapert, kunt gij dan nog zeggen, dat ge van mij geene boden hebt ontvangen? Gij zult en moet mij volgen.” - Gij ziet, Mijne Heeren! dat de Dood hier op den man aan spreekt, voor zoo ver het zeker is, dat de ligchamelijke gebreken van dien aard, en alle hulpmiddelen tegen dezelven, het steunend wandelkrukje, de notenkraker, de bril, zoo geene voorboden des doods, ten minste sprekende bewijzen zijn van den ouderdom, - van den ouderdom, waarover ik u gaarne eenige bedenkingen wilde voordragen: een onderwerp, waartoe, gelijk gij uit het verband ziet, en ik reeds in den beginne aanmerkte, de bril als eene zeer gepaste inleiding kan dienen.’
Lublink is altijd onderhoudend, ook waar ons zijne kunde en geleerdheid verbazen, en dan dikwijls naïf. Zijne voordragt wordt aangenaam verlevendigd door wel te pas gebragte opheldering uit geschiedenis, fabelleer, of het gemeene leven. Zijne onderrigtingen (en wat kan men hier veel leeren!) zijn duidelijk; zijne redeneringen en bewijzen hechten bondig; taal en stijl - nu ja, daarvan moet men alleen zeggen, zij zijn, zoo als men het van den redenaar over den goeden schrijfstijl moest verwachten. Wij zijn er gerust op, dat niemand deze Verhandelingen zal lezen, zonder geleerd, zich vermaakt en gesticht te hebben. Jonge lieden, die echte beschaving waardeert, maakt u deze schriften eigen, bij welke gij zoo veel kunt missen, en leert van lublink, door kunde en wijsheid, door eenvoudigheid en nederigheid, door christelijke godsvrucht en deugd, uzelven eerwaardig, behagelijk en nuttig maken! 's Mans nagedachtenis zij in zegening!






{==619==} {>>pagina-aanduiding<<}

Gedichten van Hendrik Meijer, Junior. Te Haarlem, bij de Wed. A. Loosjes, Pz. 1822. In gr. 8vo. XIV, 160 Bl. f 3-12-:

Gedichten van Mr. Abraham Boxman. Te Rotterdam, bij J. Immerzeel, Jun. 1823. In gr. 8vo. VIII, 199 Bl. f 3-12-:

Wij plaatsen deze twee bundels naast elkander, niet alleen omdat zij beide als eerstelingen kunnen beschouwd worden, slechts door kleinere voorloopers, als 't ware, aangekondigd, maar vooral, omdat zij ons gelegenheid geven tot eenige algemeene aanmerkingen. Zij toonen ons namelijk, zoo wij niet dwalen, het blijkbaar verschil aan, dat meest altijd zal bestaan tusschen de stukken, uit eene dus genoemd geleerde of ongeleerde pen gevloeid. Wij hoorden eenmaal beweren, dat lieden, geene akademische opvoeding genoten hebbende, hoe bekwaam en kundig anders ook, bijna nooit een' regt goeden, regelmatigen stijl schreven. Ten opzigte van den poëtischen stijl mag men, derhalve, hetzelfde, ja met meer regt, vooronderstellen. En het zou, gelooven wij, niet vele moeite kosten, dit, door eene naauwgezette vergelijking van eenige zangers uit onzen en vroegeren tijd, bij de stukken te bewijzen. Dat bepaalde, natuurlijke en heldere in de woordvoeging, dat kiesche en gekuischte in uitdrukkingen en beelden, dat welluidende, gemakkelijke, beslepene in de verzen zelve, waarvan de ouden, bij al hunne kracht en stoute sprongen, zoo uitnemende voorbeelden opleveren, wordt bij vele nieuweren, met hen onbekend, dikwijls te vergeefs gezocht. Wij bedoelen hiermede niet, te zeggen, dat het genie alleen te Rome, en vooral Athene, heeft te huis behoord, gelijk men spottende wel eens vroeg, en, bij overdrijving der uitsluitende liefde tot klassieke letterkunde in sommigen, ook wel reden had te vragen. Maar men neme enkel in aanmerking, dat van de heerlijk bloeijende beschaving dier dagen, bij gebrek aan eene drukkunst, alleen het beste tot eene wijde verspreiding geraakte, alleen het beste duur kon hebben, en inzonderheid aan die algemeene verwoesting ontsnappen, bij welke duizenden van boekdeelen verscheurd, verbrand, versmeten, verwaarloosd, verdaan werden door barbaarschheid en bijgeloof. Immers deze kostbare overblijfsels zijn
het,

{==620==} {>>pagina-aanduiding<<}
uit welke de schooljeugd, tot hoogere kundigheden opgeleid, de oude talen leert, met welke dus haar ontkiemend verstand, van den beginne af aan en als onwetend, wordt gevoed. Is de schoolleeraar slechts een man van eenigen smaak, dan maakt hij hen op het menigvuldige voortreffelijke, in deze schriften voorkomende, al spoedig en gedurig oplettend. Ja, de eerste eigene proeven, om gedachten op het papier te brengen, meestal ook in gebonden stijl, geschieden in die taal en dien vorm, bij welke de beste oude schrijvers tot model verstrekken. En in de eigenlijke akademische lessen, meestal ten minste een paar jaar bijgewoond, aleer tot een bepaald vak van werkzaamheid, ten nutte van maatschappij en huisgezin, over te gaan, wordt dit alles slechts meer uitgebreid en verhoogd. ‘En echter,’ zegt men misschien, ‘bezitten wij zoo vele uitmuntende zangers, zulke rijke bundels en schoone verzen, op welke deze geroemde invloeden niet hebben kunnen werken. Ja, ligt overtreffen zij, in aantal zoo wel als uitnemendheid, de voedsterlingen van homerus en horatius in ons land.’ Het zij zoo! de natuur is onpartijdig; de gelegenheid tot ontwikkeling van den geest en ontvlamming van gevoel en verbeelding bij het groote aantal onzer landslieden, van slaafschen arbeid bevrijd en tot onderzoek en beschouwing veler zaken in staat gesteld, is menigvuldig; ja, de stilstand zelfs van dien handel, welke dit gemak en deze gelegenheid eerst aanbood, wordt ligt eene nieuwe bron en aanleiding, om juist den welgestelden koopman of fabrikant tot de aangename beoefening der gouden lier te nopen. En verre zij het van ons, dien stroom te willen stremmen! Maar dat zij zich wachten, de strengste kritiek van hun eigen werk uit het oog te verliezen! dat zij hunnen roem vooral niet in de veelheid stellen! dat zij een goed deel hunner proeven en gelegenheidsversjes aan dien grooten zuiveraar, schoon ook somtijds verslinder van het
beste en edelste, aan vulcaan, offeren! en, tot eigene volmaking, niet slechts de dichters van onzen tijd en landaard, misschien slechts een of twee uitgelezenen, dat is in 's lezers smaak vallende, beoefenen (indien dit woord hier al te pas komt), maar ook die der zeventiende eeuw, maar ook de beste Fransche, Engelsche, Duitsche enz., zoo ver slechts hunne taalkunde reikt! Dat een enkel man het, ook zonder al dezen omslag, misschien ver gebragt heeft, bewijst niets: elke regel heeft zijne uitzonderingen; maar men be-
{==621==} {>>pagina-aanduiding<<}
denke toch, dat ze zeldzaam zijn, en rekene vooral zichzelven daaronder niet te ligt!
Wanneer wij nu den overgang maken tot den heer meijer, dan valt misschien een goed deel onzer algemeene aanmerkingen weg. Hij, die reeds in 1802 Dichterlijke Mengelingen uitgaf, en eerst in 1822 met deze Gedichten te voorschijn komt, kan zeker niet gezegd worden te vele gemaakt, of althans bespaard te hebben; en het negenjarig verblijf in den lessenaar ware bij zijne kinderen ligt te verdubbelen geweest. Maar, of 's mans voorkeur aan eenen begaafden, nu reeds afgetredenen tijdgenoot even zoo weinig te berispen zou vallen, is....misschien niet eens vragens-waardig. Ja, reeds hindert ligt de ouderdom; en wij zeggen: onze sedert helmers wederom gevorderde, en nog meer veranderde, poëzij herkent hare trekken hier niet volkomen. Geen wonder inderdaad, zoo de twee genoemde mannen, althans de kleinere tot den grooteren, even als de maan tot de zon, eene zekere aantrekking doen zien, daar beider jaren, beider bedrijf en beider staatkundige denkwijze blijken nagenoeg dezelfde te zijn. Vaderland en oranje, vrijheid en orde, afkeer van elken, ja elken onderdrukkenden nabuur, bij wereldburgerschap en echte liberaliteit, kenmerkten den afgetreden' zoo wel, als den tegenwoordigen zanger; en, scheen de eerste ons wel eens toe zijne wijsgeerige stoutheid tot vermetelheid te drijven, de laatste zal, vreezen wij, door zijnen verklaarden afkeer van zekere godgeleerde stelsels, ook meer dan éénen welmeenenden vrome hinderen.
Men leze, om hiervan verzekerd te zijn, slechts het eerste stuk, Hulde aan Oldenbarneveld. Inderdaad, het grieft ons, die oude twisten, welke den staat ligt meer dan eens op den rand des afgronds bragten, en de vaderlandsche kerk in eenen langen nacht van domheid en dorre, distelige haarkloverij stortten, op nieuw met zoo veel ijver te zien opgehaald. Doch de schuld daarvan treffe hen, die het werk begonnen, en nog niet ophouden de verontwaardiging te prikkelen, om het helsche vuur wederom te doen branden! Het werk zelve bezit vele verdienste, is warm en krachtig, ook doorgaans vloeijend en aangenaam. In de regels:

Waarom 's Lands zorg en al haar schokken, 
Als Cincinnaat, u niet onttrokken, 
Op 't land, waar 't hoofd meer rustig grijst? 
Dan met uw' dood de les te staven, enz. 


{==622==} {>>pagina-aanduiding<<}

ontbreekt de vergelijkende wijze, waarop dan slaat: of de dichterlijke vrijheid dit vergunne, liever hier stilzwijgend verstaan wordende, laten wij in het midden.

Die tweemaal hoedde u 't veege lijf, 

is eene constructie, die ons mishaagt.

Gij doemt tot onverzoenbre zonden, 
Wie niet, als gij, Gods raad doorgronden, 
En durft een gruwelleer verkonden, 
Waar aan geen stervling twijflen mag. 

luidt niet alleen wat hard, maar ook eenigzins vreemd en onverstaanbaar. Het zijn immers, in allen gevalle, niet alleen de ongeloovigen aan voorbeschikking, die zouden geacht worden tot zonde en straf, bij uitsluiting van de vergiffenis, al teffens veroordeeld te zijn.
Zoo zouden wij nog wel eenige vlekjes kunnen aanwijzen, die het schoone aangezigt..... toch altijd ontsieren. Volmaakbaarheid is zijn bestemming, zegt meijer van den mensch; hij meent gewis: zijn aard en wezen, op volmaakt-heid doelende. Zoo althans denken wij over den dichter, die daarom onze aanmerkingen verschoone, en, zijn ze het waardig, zich ten nutte make.
Het tweede stuk, Aan den Landbouw, heeft ons, over het geheel, niet zoo wèl bevallen. Het onderwerp, dus historisch, met een zoo bepaald oog op onze tijden en omstandigheden, bewerkt, is welligt min poëtisch. Woorden als werktuigleer en dergelijke klinken zelfs in proza hard. Ook hebben wij hier wederom onze kleine bezwaren tegen het een en ander. Bij voorbeeld:

Ik juich uw poging toe, gij Vaderlandsche mannen! 
Die,................ 
 
- strevende onvermoeid naar 't doel, dat u bekoort, 
Rijst voor 't verbaasd gezigt uw schepping, Fredriksoord. 

Immers, dat hier een (;) vóór de twee laatste regels geplaatst wordt, verandert den zin niet. Doch, in plaats van bij dit of iets anders langer stil te staan, willen wij liever

{==623==} {>>pagina-aanduiding<<}
eenige regels asschrijven, om 's mans trant eenigzins te doen kennen:

Wiens deernis wekt het niet, als hij zelfs boerenknapen, 
Aan lasse pralerij zich schandlijk ziet vergapen, 
De zelfgereede pij voor 't zwierig zondagspak 
Verwisseld ziet, - als voor een grof boerinnen - jak 
De jufferlijke tooi zwiert om boerinnen-leden? - 
Brooddronken boerschheid zelfs kwetst landelijke zeden. 
De wansmaak klemt haar 't hoofd als in een' helm van goud, 
Die zelfs het kussen stremt, in zoeten minnekout, 
En blinkt het blosje weg van frissche en poesle wangen, 
Waar langs geen blonde lok, maar lompe baggen hangen; 
Verbant de netheid, die 't grootmoederlijk gelaat 
In 't zedig mutsje hulde, eenvormig met haar staat; 
Terwijl die slikkertooi, die 't loerend oog doet kwijnen, 
't Veeleer een goudsmidskas, dan menschenhoofd, doet schijnen. 

De Munstersche Vrede, die de vereenigde Nederlandsche gewesten eindelijk het onbetwist genot der vrijheid schonk, is, daarentegen, een onderwerp, dat de vaderlandsche borst in vuur en vlam mag zetten, vooral in de tijden, toen men ons dit grootsche voorregt, op allerlei wijze, weêr afhandig trachtte te maken: want meijer vervaardigde dit stuk reeds in 1805. En wie herinnert zich niet, hoe zeer ons toen de gedachte aan eenen koning, eenen vreemden, opgedrongen, nieuwbakken koning algemeen schokte en bedroefde of vertoornde? Het stuk draagt dan ook inderdaad blijk van vele geestdrift, en levert uitmuntende plaatsen op. In het algemeen speelt de vreemde godin astrea (men weet, helmers, schoon niet bij de oudheid opgevoed, hield ook veel van de oude goden en godinnen) hier wat veel rols. Wij twijfelen, of alle lezers wel zoo naauwkeurig weten, wat hare taak en post eigenlijk is; en dan geeft dat maar verwarring. Bij de woorden:

- in de schaduw van den vrijheidshoed en speer 
Beveiligde 't zijn hulk voor 't nadrend gruwelweêr. 

dachten wij aan dien mageren man, van welken een halve dwaas, op de vraag naar hem, antwoordde, dat hij daar ergens achter een' puthaak schuilde. Of ook op die zelfde (64ste) bladzijde het gezegde, dat Duitschlands adelaar den

{==624==} {>>pagina-aanduiding<<}
olijftak zocht tot herstelling van zijn nest, schoon vernuftig, wel klaar en edel genoeg is, bleef ons twijfelachtig. En

Des daggods vurig span, in 't goud gareel geslagen, enz. 

is een beeld van een beeld, dat, op die wijze gezet, geene duidelijkheid, geene aanbeveling van wege het eenvoudige en natuurlijke kan bezitten. Doch niet meer! Eene enkele schoone plaats, toevallig voor ons liggende, zij het besluit:

Gelijk bij zomertijd, als 't hondsgestarnte gloeit, 
Op 't uitgeblakerd veld, de graanhalm, half verschroeid, 
Met drift zich opheft, om den regendrop te vangen, 
Die hem herleven doet en nieuwe kracht erlangen, 
Opdat hij welig groeij', het land met zegen kroon', 
En 't zweet des akkermans met volle schuren loon', 
Zoo was ook Neêrland, dat het krijgsvuur schroeide en scheurde, 
Toen 't, van den vreê bedauwd, het hoofd ten hemel beurde. 

Thans volgen Losse Gedichten. Een wonderlijke titel. Kleinere stukken, bij bijzondere gelegenheden vervaardigd, schijnt wel het denkbeeld te zijn. Want dat deze en gene reeds elders geplaatst zijn geweest, zou ze nog eer den naam van verstrooide waardig maken. Maar het Neptunische magtwoord: Ja wel verstrooid! door een' onzer collega's bij zekere zoodanige Gedachten eenmaal geuit, schijnt de lieden daarvoor bang te hebben gemaakt.
Joannes de Dooper, in jeugdigen mannelijken bloei, geschilderd door den heer C. Kruseman, is fraai, zoo als het schilderstuk ook was; maar zou nog veel fraaijer zijn, indien het laatste inderdaad zoo fraai was, als hier verteld wordt. Nu moeten althans wij bekennen, het beeld bewonderd, maar van die schokken, tranen en verrukkingen inderdaad niets gevoeld te hebben. Trouwens de dichter zelf schijnt naderhand ingezien te hebben, dat hij het te bont had gemaakt.
Feestzang, voor het Natuur- en Letterkundig Gezelschap, enz. Deze scheen ons toe wel eens al te veel aan het spelend vernuft toe te geven. En of het volgend couplet door elk zal verstaan worden....?

Geen onzer volg' het distlig spoor, 
Van hen, wie de ondank 't hart verstaalde, 
Wanneer hun kunstkracht zegepraalde 
Op de eenvoud der natuur: - die door haar' eedlen gloor 

{==625==} {>>pagina-aanduiding<<}

Verbijsterd, háár als God vereeren, 
Verwaten bij hare almagt zweren, 
En tergen God in 't aangezigt, enz. 

Alle de overige gelegenheidsstukjes met name op te noemen, ware nutteloos. Zij zijn doorgaans gepast en warm, en zoodanig, als op den duur met genoegen worden gelezen. Een Rouwbeklag bij het verlies eener eenige dochter roerde ons, en deed ons bij de woorden:

Gij zult het niet weêr hooren, 
Dat Zij u, Vaderlief! of, lieve Moeder noemt. 

aan het unus qui dicat, jam tibi mater! habes, in de bekende schoone Consolatio, denken.
De allerlaatsten zijn meest van boertigen stijl of inhoud, waaronder ook een paar op eindrijmen, bijzonder, zoo het schijnt, de Haarlemsche liefhebberij. De heer meijer is niet onbekwaam in het gelach verwekken. Zijn vernuft is even zoo rijk, als zijne verbeelding stout en zijn gevoel warm is. Zoo wij er iets op zouden aanmerken, het ware gewis het min belangrijke, edele en keurige, zoo wel ten aanzien der stoffe, als der bewerking. Wij zeggen: zoo wij iets zouden aanmerken; want, niet alles bij de stukken kunnende aanwijzen, moeten wij ons met wenken tevreden houden. Als zoodanig, en niet zoo zeer als meesterachtige teregtwijzingen, veelmin neuswijze bedillingen, merke de dichter inderdaad ons geheele overzigt aan. Schijnt hem ook eene aanmerking geen steek te houden, althans niet veel te beduiden, en gelijkt hem eene andere, met verlof gezegd, naar het trappen op een' likdoren, het tegengestelde des christelijken liefdemantels, die zoo gaarne feilen bedekt; hij bedenke, dat ook wij menschen zijn, en trooste er zich mede, dat niemand te aller ure wijs is. De drommel zelf moet toch wel met een goed oogmerk bestaan, zoo hij er is; en zouden het dan de recensenten niet? - Wij betuigen, ten slotte, den heere meijer onze opregte hoogachting voor zoo vele edele gevoelens en schoone talenten, als in dezen bundel doorstralen. Ja, hetgeen hij levert, is banket; maar wie kan er altijd voor, dat de boter eens wat sterk of de oven te heet is? Wij roepen hem dus, bij het afscheid, zijne eigene woorden toe:

Moedig dan den togt hernomen 
Met een' kinderlijken zin! 

(Het vervolg hierna.)


{==626==} {>>pagina-aanduiding<<}

Philopaedion. Tijdschrift voor de Jeugd. Jaargang 1822. Te Amsterdam, bij A. Vink. 1822. In kl. 8vo. 443 Bl. f 3-12-:

Dit aardig geschenk voor de jeugd, voor welke het uitnemend geschikt is, verdient den grootsten lof, en wij kunnen naauwelijks twijfelen, of het zal algemeenen bijval vinden, vooral indien op den duur voldaan worde aan het verlangen van Redacteur en uitgever, om dit Tijdschrift met goede bijdragen te begunstigen. Onderhoudend en leerrijk, nuttig en aangenaam moest dit werkje zijn voor de jeugd, en is het ook inderdaad. Het is een allerlei, maar waarvan geen enkel stukje doelloos is. Het bestaat niet alleen in verhalen, ofschoon ook het aantal van deze hier niet gering is; maar men vindt hier toespraak en vertoogen, even onderhoudend en voortreffelijk bearbeid; belangrijke bijzonderheden uit de geschiedenis en natuurlijke historie; voorts een aantal dichtstukjes, van meerdere of mindere uitgebreidheid, en onder welke zeer goede zijn; ook een nog al uitvoerig tooneelspel voor aankomende kinderen, en eindelijk ook rekenkundige voorstellen, logogryphen, charaden, raadsels en vragen, en daarna dan van dezelve de oplossingen. (Logogryphen en charaden wenschen wij echter niet te zeer vermenigvuldigd, als den Franschen beuzelgeest in de hand werkende.) Alles heeft eene uitmuntende strekking tot opscherping van het verstand, het zuiveren van het gevoel, en het inboezemen van zedelijke beginselen. Coede keuze en smaak prijzen dezen jaargang allezins aan. Vele stukjes zijn slechts door letters gekenmerkt; andere inzenders, echter, hebben zich genoemd, en hunne namen geven op zichzelve reeds eene soort van aanprijzing: h. maronier, d. sluiter, a. van zutphen, petron. moens, j.a. oostkamp, w. de kroes, a.j. ten hagen. Aan deze en andere geschikte vrienden der jeugd bevelen ook wij de verdere voortzetting en volmaking van dit werkje met vertrouwen aan, daar
het bij uitnemendheid geschikt is, om zachtkens en ongevoelig den leeslust te wijzigen, en alzoo de jeugd al vroeg te leiden tot betere letteroefening, dan het lezen, het eeniglijk, immers altijd bij voorkeur lezen, van verzierde verhalen, die zoo menigeen, hem in de wereld der verbeelding omleidende, ongeschikt maken voor nuttige werkzaamheid en vrolijk genot in de werkelijke wereld. Moge dit aangenaam

{==627==} {>>pagina-aanduiding<<}
en leerrijk geschrift iedere kinderbibliotheek versieren, en alzoo Redacteur en uitgever op den duur genoegzame aanmoediging vinden!




Grieksche Themata, enz. Door J. Bosscha. Vierde Klasse. Te Breda, bij W. van Bergen en Comp. 1822. In 8vo. 128 Bl. f 1-5-:

De Heer j. bosscha, Doctor in de Letteren en Praeceptor aan de Latijnsche Scholen te 's Gravenhage, vaart dus voort met zijnen begonnen arbeid, en geeft hier de Themata voor de vierde klasse. Vooraf gaan de regels van de Syntaxis; dan worden die regels door voorbeelden opgehelderd, geschikt om uit het Nederduitsch in het Grieksch te worden vertaald. De inhoud van dit stukje betreft de regering der praepositiones, verba met praepositiones zamengesteld, nomina verbalia, over het gebruik der tijden van de modi, over de regering der adverbia, over het gebruik der conjunctiones, en ten slotte algemeene aanmerkingen. De leerling kan in 64 themata zijne krachten beproeven, om het aldaar gestelde naar die regels te vertolken. Drie opstellen, geschikt om in den Ionischen, en een om in den Dorischen tongval te worden overgebragt, besluiten dit werkje. Voor die lonische en Dorische opstellen gaan proeven uit herodotus en archytas en eenige dichtregelen, opdat de leerling zich eerst aan die dialecten moge gewennen. - Wij houden het daarvoor, dat ook deze klasse met vrucht op de Latijnsche Scholen kan gebruikt worden.

Keur van Zedelijke Verhalen; een Handboek voor de Jeugd zoo wel, als voor derzelver Ouders en Onderwijzers. Uit het Hoogduitsch van H.K. Gutmann. Iste Deel. Met Platen. Te Amsterdam, bij Schalekamp en van de Grampel. 1822. In kl. 8vo. 206 Bl. f 1-10-:

Hoezeer wij, bij den reeds zoo grooten voorraad van boekjes en boeken voor kinderen, geene bijzondere noodzake zien, dien telkens met Duitschlands grooten voorraad aan te vullen, maakt echter dit onderhoudend werkje, in ons oog, eenigermate eene uitzondering. Men vindt hier eene verzameling van zeer doelmatige stukjes van onderscheidene en in het vak met regt beroemde schrijvers. Bij deze Hollandsche

{==628==} {>>pagina-aanduiding<<}
uitgave zijn de reeds elders overgenomene in onze taal echter teruggehouden. De vierendertig kleine in dit deeltje gegevene stukjes zijn alle voor kinderen zeer onderhoudend, en bevatten de nuttigste lessen en wenken tot wezenlijke braafheid en deugd. Hij, die met het kind lezen, of over het gelezene spreken wil, krijgt ook telkens aanleiding tot doelmatige inrigting van onderscheidene vragen en naderen aandrang op het kinderlijk gemoed.
Wij durven derhalve het gebruik van dit boekje, waarvan nog één deeltje te wachten is, als een aangenaam leesboek voor de jeugd van zes tot veertien jaren zeer wel aanprijzen. De vertaling is ook doorgaans goed, ofschoon wij hier en daar eenig misverstand vermoeden; b.v. bl. 10, waar eene moeder hare dochter tot werkzaamheid met deze woorden aanspoort: ‘Meisje lief! wanneer gij met een nederhangend hoofd en een verdrietig gelaat zaagt arbeiden, zoudt gij, mijn lieve kind! weldra spoedig bespeuren, welk eene gelukzaligheid de werkzaamheid, en welk een onverdragelijke toestand de werkeloosheid is.’ Dit is of geheel verkeerd vertaald, of althans zeer onduidelijk, indien het namelijk zeggen wil, dat men door ijverig werken zijn verdriet verzetten of verzachten kan. Zoo schijnt ook, bl. 28, bij: ‘welk hem het meeste speet, dewijl hij dan’ iets kwalijk verstaan te zijn of uitgelaten, waardoor het nu geenen zin heeft. In kinderboekjes moet men vooral tegen zoo iets zorgen.

Alwin en Theodoor; of Geschenk van een' Vader aan zijne Kinderen. Door F. Jacobs, Professor te Gotha. Tweede vermeerderde Druk. Met Platen. Te Amsterdam, bij ten Brink en de Vries. 1822. In kl. 8vo. 171 bl. f 1-10-:

Er is geene reden, waarom men dit vertaalde kinderboekje ook niet eene plaats in eene bibliotheek van beschaafde kinderen, van tien tot veertien jaren dunkt ons, gunnen zon. Zij zullen er niets kwaads uit leeren, maar ontvangen menigen goeden indruk, en vooral het laatste gedeelte, dat verhalen en ontmoetingen bevat, zal hen aangenaam onderhouden. Ook het vorig gedeelte is nuttig en bevattelijk; en wij hopen, dat vele kinderen de vaderlijke lessen en wenken, hier door eenen vader aan zijne jeugdige lievelingen gegeven, zullen behartigen. Bij den grooten voorraad van goede, onderhoudende kinderboekjes, kunnen wij juist niet zeggen, dat wij groote noodzake vinden, de vertaalde te vermenigvuldigen; maar onder de vertaalden behoort men echter dan ook dit niet over het hoosd te zien.













{==629==} {>>pagina-aanduiding<<}

Boekbeschouwing.

Leerrede over 1 Tim. I:5, tot gedachtenis van wijlen E.J. Post, Predikant te Arnhem, op den 27 April 1823, uitgesproken door deszelfs Ambtgenoot H.H. Donker Curtius. Te Arnhem, bij P. Nijhoff. 1823. In gr. 8vo. 29 Bl. f :-8-:

Leerrede over Joh. I: 48b., gehouden, ter gelegenheid der plegtige inlijving van een Israëlitisch Huisgezin, door den H. Doop, in de Christelijke Kerk, op den 13 Jan. 1822, door W. Scholten, Predikant te Harderwijk. Te Zutphen, bij H.C.A. Thieme. 1822. In gr. 8vo. 48 Bl. f :-8-:

Leerrede over 2 Chron. V:13, ter plegtstatige inwijding van het nieuwe Orgel in de Kerk van Middelbert, op den 24 Nov. 1822, door G.H. van Senden, Predikant te Middelbert. Te Groningen, bij W. Zuidema. 1823. In gr. 8vo. 46 Bl. f :-8-:

Bevestigingsleerrede over het geloof aan Jezus belofte, den Evangeliedienaar gedaan, voor denzelven een middel van aanmoediging en bemoediging. (Marc. V: 36b.) Te Leeuwarden, bij J.W. Brouwer. 1822. In gr. 8vo. 28 Bl. f :-7-:

Afscheidsrede over Joh. XVII: 11b. uitgesproken te Noorddijk, den 27 October 1822, door Iz. Sannes, thans Predikant te Veendam. Te Groningen, bij W. Zuidema. 1823. In gr. 8vo. 43 Bl. f :-8-:

No. 1. De Eerw. donker curtius was juist bezig met de bearbeiding tot eene gewone leerrede van den hier opgegeven tekst, toen hij het berigt ontving van den

{==630==} {>>pagina-aanduiding<<}
dood van zijnen waardigen oudsten Ambtgenoot; nu was het hem onmogelijk, aan eenig onderwerp, anders dan met de gedachte aan den overledenen, werkzaam te zijn; en daar deze schoone tekst de edelste karaktertrekken van den waardigen man aanwees, zoo behoefde hij naar geen ander onderwerp te zoeken. De leerrede is dan ook allezins gepast, en ademt het gevoel van de hartelijkste hoogachting voor den waardigen overledenen, die de Arnhemsche gemeente meer dan 40 jaren in de beoefening van het Evangelie was voorgegaan en door hetzelve had gediend. Wij kennen den voortreffelijken, duidelijken prediktrant van den bekwamen spreker, en hoe hij afkeerig is van iederen gezochten en noodeloozen opschik. Zijne welsprekendheid kwam hier nu vooral uit het hart, en is de echte. Na de opheldering van den tekst, wordt naar denzelven de voortreffelijke post geschetst, waarbij de spreker zich met het meeste vertrouwen op de kennis van geheel de gemeente beroepen kon. En ongemerkt was nu deze lofrede op post eene lofrede op het Evangelie zelve geworden; dit geeft van zelve aandoenlijke kracht en grooten nadruk aan de toespraak, met welke gesloten wordt, en in welke het voorbeeld van post, zoo als hij was, wordt aangedrongen ter navolging, en ook ter aanmoediging op post, zoo als hij nu is, wordt gewezen. De Eerw. donker curtius deed wèl, dat hij deze hulde aan eenen allerwaardigsten Ambtsbroeder, aan wien hij zelf erkent zeer groote verpligting te hebben, voor de Arnhemsche gemeente nu ook drukken liet, en heeft ook daardoor tevens het geheel Nederlandsch godsdienstig publiek op nieuw dienst bewezen.
No. 2. Het voorberigt wordt voorafgegaan door het opgeven van den wensch, dat deze leerrede dezen of genen Jood moge in handen komen, en nut doen, als de voorname reden der uitgave, en het voorberigt zelve zegt ons iets van de geschiedenis der overkomst dezes Israëlitischen huisgezins tot het Christendom. Dit huisgezin bestond uit man, vrouw, eenen meerderjarigen zoon, en vier nog onmondige kinderen; deze kinderen werden te-
{==631==} {>>pagina-aanduiding<<}
vens met de moeder en meerderjarigen zoon, welke beide belijdenis hadden afgelegd, gedoopt. De man, het hoofd des huisgezins, bleef Jood, en heeft zich, met onderlinge toestemming, van zijn huisgezin gescheiden. Het bevreemdt ons zeer, dat men echter ook de minderjarige kinderen doopte. Maar alle omstandigheden zijn ons niet bekend. Wij voor ons zouden niet alleen gemeend hebben, den Doop van deze laatsten zonder schade te kunnen uitstellen, tot ook zij belijdenis konden afleggen; maar wij zouden gemeend hebben, dat zelfs in dit geval te moeten doen. - Dit doet intusschen niets tot de waarde der leerrede, die wel wat uitvoerig, echter niet ondoelmatig is. Nathanaël wordt in vier bijzonderheden voorgesteld, als een treffend voorbeeld van die geest- en hartgesteldheid, welke den mensch alleen kan geschikt maken, om een opregt vereerder van Christus te zijn. Voorts wordt het Nathanaëls-karakter in deze nu nieuw gedoopten opgemerkt, geroemd, zij opgewekt tot verdere bevlijtiging op dit edel gemoedsbestaan, en soortgelijke opwekking ook bij de gemeente aangedrongen. - De leerrede is, gelijk wij zeiden, goed: dat zij echter eenig Israëliet voor het Christendom zal aanwinnen, mogen wij betwijfelen.
No. 3. Men zal deze sierlijke, echter onopgesmukte leerrede met genoegen lezen, en geheel de inrigting der plegtigheid zoo wel, als de afwisselende zangen, eenvoudig, welgekozen en allezins doelmatig vinden. De gezangen van het koor zijn niet medegedeeld, hetgeen jammer is. Het verklarend gedeelte der leerrede is, de spreker voelde het zelf, wat te uitvoerig. De geschiktheid van het gebruik des Orgels bij den openbaren Godsdienst der Christenen wordt in een tweede stuk gestaafd. Opwekking tot dankbaarheid aan allen, die ter verkrijging van het Orgel hebben medegewerkt, vooral aan God, en tot een waardig, Godverheerlijkend gebruik, bevat het derde stuk. Het voorberigt gewaagt van eene vroeger uitgesprokene leerrede over het openbaar godsdienstig Gezang der Christenen, waarvan wij de uitgave, tevens met de-
{==632==} {>>pagina-aanduiding<<}
ze, zouden verlangd hebben. De Leeraar heeft intusschen zijne taak op eene allezins lofwaardige wijze volbragt.
No. 4. Waar en door wien deze leerrede gehouden zij, is ons niet bekend; maar het blijkt, dezelve is gehouden door eenen waardigen Leeraar, en voor eene gemeente, zoo als er vele zijn, bij welke het leeraarsambt, om meer dan ééne reden, niet gemakkelijk is. De keuze van den tekst moge, in aanmerking der geschiedenis, tot welke hij behoort, vreemd schijnen bij eene bevestiging, de woorden zijn echter zeer gepast; want het geloof aan de belofte van Jezus, op iederen graaggetrouwen Evangeliedienaar toepasselijk, is de beste en onmisbare aanmoediging bij het leeraarsambt, en kan hem bemoedigen en staande houden onder ieder bezwaar. De Leeraar sprak hier bij eigene ondervinding, en wij, wien zoodanige bezwaren mede niet vreemd zijn, stemmen hartelijk met hem in; de man spreekt, met gemoedelijken ernst, zuivere Evangelische waarheid, in eenen beschaafden, voor allen verstaanbaren toon; wij mogen alzoo ook deze leerrede, bij welke menig Leeraar stof tot nadenken en bemoediging vinden zal, gerustelijk aanprijzen.
No. 5, eindelijk, is eene voortreffelijke leerrede over eenen regt gepasten tekst. De zin der bede van Jezus wordt regt goed en vol gevoel daargesteld, en in een tweede stuk die woorden overgenomen en aangewend in algemeeneren zin. Toen wij met de lezing gevorderd waren tot het gewone slot bij zulk eene gelegenheid, datgene, dat de plegtigheid van dit uur meer bijzonder van mij vordert, (zoo had de Leeraar het, naar de bijna eenparige gewoonte, mede opgegeven) meenden wij dit slechts te doorloopen met een vlugtig oog; maar al aanstonds werd onze aandacht op nieuw geboeid; niets was ons onbelangrijk; niets vonden wij, dat naar enkel koele pligtpleging zweemde. Wij meenen dus hier eene afscheidsrede te vinden, zoo als die behoort te zijn; wij gevoelen wezenlijke hoogachting, na de lezing, voor den ons geheel onbekenden man, en voor de gemeente tevens, wel-
{==633==} {>>pagina-aanduiding<<}
ke hij vaarwel zeide; ook aan dezelve doet dit afscheid groote eere.

Wij voegden de aanmelding van alle deze gelegenheidsleerredenen bijeen; verschooning vragende, dat sommige van dezelve wat lang bij ons bleven liggen. Iedere van dezelve gaf ons stof tot dankzegging over den thans onder ons meer en meer toenemenden smaak in eene echt Christelijke, eenvoudige, hartelijke en verstandig gemoedelijke predikwijze.

Leerredenen over Israëls Messias, door V.D.M. Christianus. Te Amsterdam, bij de Wed. G.A. Diederichs en Zoon. 1822. In gr. 8vo. 78 Bl. f :-16-:

V.D.M. (alias Dominé) Christianus behandelt hier jes. LII:13-15, Psalm XXII en joh. VII: 27b. Menig lezer vindt zekerlijk, en bij deze leerredenen, en bij de voorrede, hier en daar nog al eenige bedenking, zoo wel als wij. Menig lezer twijfelt zeker, met ons, of V.D.M. Christianus wel door vele Joden gelezen wordt. Menig lezer twijfelt, met ons, of de man wel vele Joden overtuigen zal; en, bijaldien dit ook al bij sommigen het geval ware, hoopt menig lezer voorzeker, met ons, dat 's mans bekeerlingen van beteren stempel zullen zijn dan de zoodanigen, die ons het smakelijk genot van den gezonden aardappel en het gerust gebruik van de gezegende koepokïnenting willen betwisten.




Hygiene militaire. D.i. Militaire Gezondheidsleer, ten dienste der Landmagt. Door den Ridder J.R.L. von Kirckhoff. Tweede Druk. Te Antwerpen, bij J. Jouan. 1823. In gr. 8vo. Behalve de Voorrede, 249 Bl.

De Geneeskunde bepaalt zich niet alleen, gelijk men

{==634==} {>>pagina-aanduiding<<}
doorgaans schijnt te vooronderstellen, tot de behandeling der Ziekten; maar zij strekt hare zorgen ook tot den staat der Gezondheid uit. Zij geeft de regelen op, door wier opvolging ziekten voorkomen en de gezondheid bewaard kan worden; en het is ook in dit opzigt, dat het gezegde van celsus geldt, dat het beter is, een' vriend of bekenden, dan een' vreemden tot arts te hebben. Hoe belangrijk die Gezondheidsleer in 't algemeen ook zijn moge, zij is het inzonderheid voor den Krijgsman, die aan den nadeeligen invloed van zoo velerlei oorzaken is blootgesteld, welke zijne gezondheid bedreigen.
De kundige en ervaren von kirckhoff, door onderscheidene geneeskundige schriften met lof bekend, heeft ook over dit onderwerp een geschrift vervaardigd, waarvan wij thans de tweede uitgave het geneeskundig publiek aankondigen.
Zijn werk, in negen Afdeelingen gesplitst, handelt achtervolgens over de recrutering, den geneeskundigen dienst, de dampkringslucht, het voedfel, de beweging en rust, de kleeding, de zeden en krijgstucht, de zielsaandoeningen en hartstogten, en de zindelijkheid, ten aanzien van derzelver invloed op de gezondheid der krijgslieden.
Men zal in dit geschrift vele nuttige waarheden aantreffen, onbewimpeld en met kennis van zaken voorgedragen door een' man van ondervinding, uit hoofde van zijnen stand en betrekkingen geregtigd, datgeen, waarvan hij spreekt, te beoordeelen. Echter kwamen Recensent hier en daar gevoelens voor, aan welke hij zijne toestemming meent te moeten weigeren.
In de eerste Afdeeling wordt de recrutering met genoegzaam algemeen verbod van plaatsvervanging aangeprezen. Recensent geeft gaarne toe, dat de plaatsvervanging aan vele bezwaren onderhevig is; doch beweert tevens, dat des Schrijvers voorstel nog oneindig meer en grooter zwarigheden heeft, en dat de meening, dat de klasse der rijken de beste krijgslieden zou opleveren, volstrekt niet algemeen geldende is. Het voorbeeld der Grieken en Ro-
{==635==} {>>pagina-aanduiding<<}
meinen is op onzen Staat van geene toepassing. Ieder, die met beider staatsinrigting slechts eenigermate bekend is, zal gereedelijk erkennen, dat onze Staat geen Grieksch Gemeenebest, veel minder eene Romeinsche Wereldheerschappij, maar een Handelstaat is, wiens welvaart en bloei van den koophandel afhangt, en in welken de stand van den koopman de eerste en voornaamste van allen is. Waarschijnlijk is de Schrijver tot deze meening vervoerd door eene natuurlijke en ligt verschoonlijke vooringenomenheid met zijnen stand; eenen stand, die de billijkste aanspraak heeft op de achting van ieder onbevooroordeeld en weldenkend lid der maatschappij.
In de derde Afdeeling wordt aan de koude zoo wel als aan de warmte eenen verzwakkenden invloed toegeschreven, doch het verschil van beide niet genoegzaam bepaald. Waarschijnlijk draagt de Schrijver geene kennis van de voortreffelijke Prijsverhandeling van den kundigen bauer, welke over dit onderwerp een nieuw licht verspreid heeft. - Ook des Schrijvers verklaring van den donder, door de theorie der verbranding van het waterstofgas, is door latere proefnemingen niet bevestigd.
Wij willen echter door deze aanmerkingen de waarde van dezen arbeid geenszins verkleinen, welke bij deszelfs overige verdiensten ook die bezit, van op de meeste plaatsen door welgekozene voorbeelden uit de Geschiedenis te zijn opgehelderd, zoo dat wij eene gemeenzaamheid ontdekken, niet slechts met eigene litteratuur, (gelijk dit bij onze Fransche en Duitsche naburen, helaas! algemeen plaats heeft) maar die algemeene kennis, welke den Nederlandschen Geleerde kenschetst. Wij bevelen dus dit belangrijk werk allen Geneeskundigen, maar bovenal hun aan, wien de zorg voor de gezondheid onzer Landmagt is toevertrouwd.


{==636==} {>>pagina-aanduiding<<}

Protestantismus en Katholicismus, uit het standpunt der Staatkunde beschouwd, door Dr. H.G. Tzschirner, Hoogleeraar in de Godgeleerdheid en Superintendent te Leipzig. Uit het Hoogduitsch, naar den tweeden verbeterden Druk. Te Deventer, bij A.J. van den Sigtenhorst. 1823. In gr. 8vo. 119 Bl. f 1-:-:

Dit weldoordacht en welgeschreven stukje is een woord op zijn pas, en verdient aller behartiging. Wel is waar, wij leven, Gode zij dank! niet in Frankrijk, noch in zoodanig ander land, waar zulk een woord misschien nu wel reeds behoefte is; wij mogen ons in dit gezegend gewest, en onder de regering van onzen verlichten en beminden Souverein, (wiens altijd geëerbiedigde Stamvader eens als het slagtoffer van Hierarchij en Obscurantismus viel) genoegzaam verzekerd achten tegen de woelingen van godsdienstige en staatkundige Ultra's, en vreezen niet, dat men, bij het vast naderend tijdstip der herziening van onze Staatsregeling, ons zal willen of kunnen terugzetten tot de duisternis der Middeleeuwen. Wij kunnen echter geenszins onverschillige aanschouwers zijn van de pogingen, om Europa daartoe terug te dringen, en mogen ons in allen gevalle gevat houden op een altijd, bij gezegde woelingen, toch mogelijk tijdstip, dat onze Koning, of zijn Nageslacht, al de geestdrift en veerkracht van zijne Volken kon noodig hebben, om den Protestant, of laten wij liever zeggen den Mensch, te handhaven bij zijne dierbaarste regten. Het is waar, de lessen der ondervinding zijn voor de Vorsten duidelijk en dringend genoeg, om te mogen hopen, dat zij den geest der Roomsche Hierarchische staatkunde genoegzaam inzien, om zich vrij te houden van zulk een onteerend en knellend juk; echter is het niet zonder voorbeeld in de Geschiedenis, dat nog versche lessen der ondervinding, ook door Vorsten, al te spoedig en tot hunne schade

{==637==} {>>pagina-aanduiding<<}
vergeten werden; en, dit zij zoo als het zij, het is voorzeker niet ongepast, dat de drogredenen der staatkundige en godsdienstige Ultra's, die zij met zoo veel vertoon van Vorstenliefde en zoo vele vleijerij gewoon zijn te kruiden, de opmerkzaamheid trekken, en op beveiligingsmiddelen doen denken aan een ieder, die de vrijheid van het geweten, als zijn onvervreemdbaar eigendom, op den hoogsten prijs stelt.
Meesterlijk voert tzschirner hier de pen, en rigt zijn overtuigend betoog tegen de bewering, dat in het Protestantismus de kiem zou liggen van den Omwentelingsgeest, of dat het ten minste, al bedreigt het de Staten niet, dezelve niet zoo krachtig als het Katholicismus ondersteunen en bevestigen kan. Eerst toont hij duidelijk aan, wat eene Omwenteling is, en dat de gebeurtenis der Hervorming, in de zestiende Eeuw, geenszins eene staatkundige Omwenteling mag genoemd worden; maar dat alleen de geest des tijds, dien zij vrijwillig huldigden, de Vorsten en Regenten ter afschaffing der Hierarchij bewoog; dat zelfs in de Nederlanden en Frankrijk geenszins de wapenen werden opgevat om de Vorsten te onttroonen, maar eeniglijk om de regten van het geweten te handhaven; en dat het Protestantismus alzoo bij de Magthebbers op aarde niet gevaarlijk kan worden geacht, ten zij zij ook de Apostelen, als veroorzakers eener staatkundige Omwenteling, toen zij de Christenen van de Mozaïsche Wet moesten losrukken, en de Martelaars, die de Heidensche Afgoden niet wilden offeren, als verstoorders der wettige orde wilden beschouwen en brandmerken.
Is het regt van het vrije onderzoek ten aanzien van het Godsdienstige den Staten gevaarlijk, dan is het ook datzelfde regt ten aanzien van ieder ander vak van wetenschap; en men moet een voorstander zijn van de domste willekeur, zoo men om deze reden het Protestantisme uit hoofde van Staatkunde wil tegenwerken. In vroegeren, donkeren tijd was, ja wel, het Katholicismus van belang voor de Staten; maar Europa is niet meer, wat het voor vijf- en zeshonderd jaren was; de wereldlijke magt rust sinds lang niet meer

{==638==} {>>pagina-aanduiding<<}
op de geestelijke, en de dienst, dien het Katholicismus nog aan de Staten doet, doet het eeniglijk als Godsdienst en Christendom, en heeft alzoo bij het Protestantisme niets vooruit.
Magtig werkte in vroeger tijd het Katholicismus door het beginsel van verjaring en door het geloof aan mirakelen in de handen der Priesterschap: maar de wereld is dezer dwangmiddelen van het gezag reeds lang ontwassen. Ook het theocratisch beginsel van het Staatsregt heeft het Katholicisme niet kunnen handhaven, en in Ka tholijke landen heeft men zich even zoo ver van hetzelve verwijderd als in Protestantsche. Geborene Vorsten, als zoodanig erkend en geëerd, zijn geene eigenaars der Volken, in denzelfden zin als de goedbezitter eigenaar van zijne kudde is. Deze ongerijmdheid laat zich ook de Katholijk niet meer opdringen. Ook voelt men het valsche der gevolgtrekking: omdat de Katholijke Kerk eene Monarchij is, daarom moet ook de Staat eene Monarchij zijn; en zoo diep is het Koningdom niet gezonken, dat het zich door het Priesterdom zou moeten oprigten.
Den lofredenaren van het Katholicismus wordt nu een weinig de les gelezen, ten aanzien van de maatregelen, die zij voordragen, tot ondersteuning van de troonen der Vorsten; bij welke les zij voelen kunnen, dat hun raad en plan bekend zijn, en het verderfelijke van dezelve zeer goed wordt ingezien; terwijl wordt aangewezen, dat het even zoo dwaas als verderfelijk is, en alzoo nimmer zal gelukken. Hetgeen de Staten voorheen in het Katholicisme ten steun hadden, verloor sinds lang kracht en beduidenis; de Protestantsche landen zijn veel meer tegen revolutionaire bewegingen verzekerd, en het staatsdoel wordt gelukkiger door den Protestantschen Godsdienst, dan door den Katholijken, bevestigd. Ieder, die voor overtuiging vatbaar is, wordt buiten twijfel bij de lezing van dit boekje daarvan overtuigd; terwijl de geachte Schrijver edelmoediglijk de beschuldiging tegen het Protestantismus niet wil omkeeren, noch Vorsten en Staten tegen het Katholicisme waarschuwen, maar ook dat allezins wil

{==639==} {>>pagina-aanduiding<<}
beveiligd en ineengehouden zien, eeniglijk wenkende op het belang der Staatkunde, om ook de Protestantsche Kerk te handhaven en te beschermen bij het blijvend genot van derzelver wettige vrijheden en regten. Wij keuren zoodanig eene edelmoedige en onpartijdige, bedaarde, Christelijke handelwijze van den Schrijver volkomen goed; ofschoon wij den bij het Voorberigt aangewezen' tegenhanger van dit geschrift: Antiromanus, oder die Kirchengeschichte, mede gaarne in ons Vaderland bekend zagen. De lessen der ondervinding moeten niet verloren zijn; de Geschiedenis spreekt te duidelijk, dan dat wij niet verbaasd zouden staan, dat de tegenpartij van het Protestantismus deze snaar nog durft aanroeren; en ook zoodanige ijdelheidsprekers en verleiders van zinnen moet men den mond stoppen, al zijn zij dan ook juist niet uit de besnijdenis, hoewel de Paulinische vermaning ten dezen voornamelijk laatstgenoemden gelden mag (*), die daarom dan ook, met goed regt, eerst en vooral hun bescheiden deel ontvangen. Dan, het eene doende, late men daarom ook het andere niet na.

Reis van Livorno naar Londen, in het jaar 1818. Naar het Hoogduitsch van C.A. Fischer. In II Deelen. Te Leeuwarden, bij Steenbergen van Goor. In gr. 8vo. Te zamen 432 Bl. f 4-8-:

Dit werkje beantwoordt niet aan den titel. Het is geene reis van fischer, maar door fischer uitgegeven, hetwelk zeer aanmerkelijk verschilt. Dit staat ook wel achteraan in het voorberigt des Vertalers; maar op den titel staat het anders, en dit is niet in den haak. Men ziet ook spoedig genoeg bij de lezing, dat dit boek niet van dien beroemden en bevallig schrijvenden Reiziger

{==640==} {>>pagina-aanduiding<<}
is. Het is een zeer oppervlakkige, vliegende togt door Noordelijk Italië, Zwitserland, Duitschland en de Zuidelijke Nederlanden, waarbij de Schrijver geenszins de merkwaardige veranderingen, welke de jongste gebeurtenissen in den staat der landen hebben te weeg gebragt, (zoo als in Genua, Piemont en Zwitserland, de ineensmelting der vrijheid van het platte land aldaar met de Aristocratie der hoofdsteden, enz.) onderzoekt, maar losjes het veelal bekende nog eens verhaalt. Daarbij komt een zonderling denkbeeld, hetwelk hij van het begin tot aan het einde dezer Reis (doch bij het laatste veel meer dan bij het eerste) gevolgd heeft, om namelijk zijnen lezeren alles mede te deelen, wat hij in de herbergen, aan publieke tafels, op postkoetsen enz. heeft hooren verhalen. Hij is daarbij zoo trouwhartig, dat hij dit alles voor goede munt schijnt op te nemen, en, wanneer het hem vermaakt heeft, en ook als zoodanig, zonder Commentarius, oververtelt. Nu kan echter iets in vele opzigten zeer onderhoudend zijn, hetwelk, uit den zamenhang gerukt, minder voldoet; ook komen ons hier meer dan eens de zonderlingste overgangen, of liever gebrek aan overgang, voor; b.v. Iste D. bl. 124, waar, onder weg van Eglian naar Zurich, over Zweden gesproken werd:
‘De Zweedsche kerkordening is de volkomenste, welke bekend is. Nergens wordt de Evangelische Godsdienst dermate door het Gouvernement voorgestaan, nergens is voor de kerk en hare dienaars beter gezorgd, nergens is de hervormde geestelijkheid onafhankelijker van het wereldlijk bestuur.
Stokvischkoppen, met groenten gekookt, leveren eene voortreffelijke soep tegen de scheurbuik op. De gezoutene stokvischkuit wordt als aas gebruikt. In Zweden worden de jongelingen eerst met hun twintigste, en de meisjes met haar zestiende jaar, volkomen huwbaar.’
Welk een olipodrigo! En kende dan onze Reiziger al die vreemdelingen zoo naauwkeurig, dat hij wist, of hetgeen zij verhaalden waarheid was? En zoo niet....Men

{==641==} {>>pagina-aanduiding<<}
zal antwoorden, dat hij niet voor het Publiek, maar voor bijzondere vrienden geschreven heeft. Doch in dit geval had de Heer fischer, of ook de kundige Nederduitsche Uitgever, de Heer steenbergen van goor, meer het snoeimes moeten gebruiken, vooral bij ons Vaderland, waar de onbekende Schrijver zeer oppervlakkig wordt, en de berigten over Brussel, Gent, Antwerpen enz. door een' vloed van anecdoten, hem door zijne medepassagiers verhaald, worden verzwolgen. Er komen daaronder verscheidene overbekende voor, b.v. de ontmoeting tusschen frans hals en van dijk, en de pots, aan eerstgemelden door zijne leerlingen gespeeld. Voor eenen Duitscher mogen die nieuw zijn; de Hollander kent ze uit de Levens der Schilders en die van beroemde Nederlandsche Mannen en Vrouwen ten overvloede. Ook beschouwt de Schrijver, die het gedurende zijne reis overal uitstekend wèl had, alles van de gunstigste zijde, 't geen zeer wel zou zijn, indien men er slechts op kon staat maken. Zoo wordt (D. II, bl. 99) van Mechelen gezegd: alles is er vol leven en werkzaamheid. Wie Mechelen ooit gezien heeft, weet het tegendeel. In 1818 spreekt de Schrijver te Antwerpen van een mastbosch in de haven. De daar liggende schepen konden althans in 1819 nog dien naam niet dragen: sedert zal het er wel gekomen zijn. De sirocco is geen Noorde-, maar een Zuidewind. (Zie Iste D. bl. 184.) Tusschenbeiden bekomen wij ook vrij flaauwe anecdoten van buonaparte, en wel het een en ander, dat ons apocryph voorkomt, zoo als, dat hij zijne Schoonmoeder (de Moeder van josephine) met den Paus
zou hebben willen doen trouwen, en wat dies meer zij.
Doch, hebben wij het kwade van dit boek gezegd, wij mogen ook het goede niet verzwijgen. Het geeft een gedrongen overzigt van eene menigte plaatsen, van welke alle men toch iets merkwaardigs verneemt. De Reiziger is niet van kunde ontbloot; en zelfs onder de tallooze anecdoten zijn verscheidene zeer aardige, en ook voor de kennis van landen en volken en der jongste Geschiedenis

{==642==} {>>pagina-aanduiding<<}
niet onbelangrijke, b.v. de ellende, in het beleg van Tergau doorgestaan (Iste D. bl. 70), de suikerteelt in Noord-Amerika (bl. 84), de middelen, om de Europesche soldaten in Oostindiën aan dat land te verbinden (bl. 87.) Sommige natuurbeschrijvingen, b.v. van den Rigi-berg in Zwitserland, (bl. 107) zijn schilderachtig; doch deze zijn dun gezaaid, en zelfs de Rhijn-val bij Schaffhausen heeft de eer niet, den Schrijver bijzonder te behagen. Maar overal, waar het op de godsdienstige en burgerlijke vrijheid der Volken aankomt, toont de Schrijver eenen regt goeden, liberalen geest, afkeerig van dweepzucht, vervolging, en de, thans zoo gevaarlijke, heimelijke proselytenmakerij. Vele der aanmerkingen, door hem of zijne berigtgevers gemaakt, verraden oordeel, en een goed doorzigt in den staat van Europa, en de gevaren, welke hetzelve thans ernstig bedreigen, en die zich in 1818 nog slechts in 't verschiet deden zien. Het was nog de tijd, toen men iets goeds van Congressen der groote Monarchen verwachtte, kort vóór dat van Aken. Hoe voortreffelijk en juist is de volgende schildering der (toen nog door decazes gebreidelde) Ultra's of Antiliberalen, die sedert zoo verschrikkelijk is bevestigd geworden! (IIde D. bl. 18.) ‘Zij zijn de ware Jakobijnen van het Royalisme, de ware pestbuilen van eenen Staat. Zij willen aan den Koning eene onbepaalde magt opgedragen hebben; doch met geen ander oogmerk, dan om er, in zijnen naam, zelve een misbruik van te maken. Zij beschouwen den Regent als een' hunner medegenooten, ja slechts als eenen gevolmagtigden hunner partij. Zij-alleen willen de onbepaalde heeren en meesters van den Staat zijn.
L'état, c'est nous! is hunne gewone leus. Het volk is slechts geschapen, om te arbeiden en te betalen.’ Hoe waar is ook het volgende! ‘Wat de Regenten den Volke schuldig zijn, is geene gunst, maar een eeuwig, onomstootelijk Regt. Wie eene billijke wet een genadegeschenk van den Regent noemt, heeft daarvan in het geheel geen begrip. Eene billijke wet is een wederzijdsch verdrag; het is der Regenten eigen voor-
{==643==} {>>pagina-aanduiding<<}
deel, constitutioneel te zijn.’ [O nimium felices, sua si bona nôrint!] ‘Overal vordert men thans billijkheid, zoowel in de gewigtigste als in de geringste betrekkingen van het leven. Dit zijn juist de ideën, welke de lange, bloedige worstelstrijd bij de Volken heeft doen geboren worden. - Het gansche krediet van eenen Staat hangt af van het stelsel, dat de Regering volgt. Hoe billijker en edelmoediger zij handelt, des te grooter en onwankelbaarder krediet heeft het land. Iedere onregtvaardige handelwijs straft, op deze wijze, zichzelve, door het krediet te verminderen.’ Omtrent de geheime pogingen der Paus gezinden, om hunnen aanhang uit te breiden, en hunn' gezworen' haat tegen verstandige Katholijken, die verdraagzaamheid en verlichting in hunne Kerk wenschen in te voeren, wordt ons hier een treffend voorbeeld verhaald van den Geestelijke dereser in het Groothertogdom Baden, wien men, onder het voorwendsel, dat eene lijkrede beleedigende plaatsen voor de Protestanten zou behelzen, onder de Regering van den Protestantschen Groothertog van Baden deed vallen, en naar Konstantz bannen. Doch hij begaf zich naar Zwitserland; maar ook hier lieten zijne vijanden hem geene rust: de Pauselijke Nuntius deed hem als bestuurder van het
Seminarium afzetten; waarop hij, te Breslau beroepen, thans veilig leeft onder de bescherming van Pruissen. - De geheime verbindtenissen der aanhangers van den Roomschen stoel, en de velerlei middelen, die zij bezigen, om het Protestantismus te verdringen, worden niet onvermeld gelaten. Onder meer andere kunstgrepen van den Roomschen stoel zou ook deze behooren, ‘dat het (dezelve) door zijne aanhangers thans eene menigte paapsche geschriften vervaardigen, maar dezelve in een Protestantsch gewaad laat steken. Daarin wordt dan over de onzekerheid, ongenoegzaamheid en troosteloosheid der Evangelische geloofsbelijdenis, met eenen zachten weemoed, geklaagd, en de leer der Katholijken als het eenigste steun- en rustpunt voor verstand en hart aangewezen. - Ook zijn de voorvechters der Moederkerk in de

{==644==} {>>pagina-aanduiding<<}
vaste verbeelding, dat de Hervorming haar vierde jubeljaar niet vieren, maar dat alsdan alles reeds ééne, dat is Roomschkatholijke, kudde zijn zal. - Mevrouw G*** schreef: er zijn nu nog slechts 100,000 scudi's noodig, om de aanzienlijkste Professoren en meest beminde Schrijvers te winnen, en geheel Duitschland verklaart zich van zelve voor Rome! Zoo maakt men dan in den eigenlijken zin op proselijten jagt.’ (Iste D. bl. 175, 176.) Dergelijke redeneringen en bijzonderheden kunnen eene menigte gebreken bedekken, en honderde flaauwe anecdoten vergoeden.
Deelen wij, ten slotte, onzen lezeren nog den reisweg onzes Schrijvers mede. Hij komt over zee van Napels te Livorno, vertoeft aldaar eenigen tijd, beschouwt het heiligenbeeld Madonna di Montenero, gaat scheep naar Genua, vertrekt van daar door den pas der Bocchetta (over de Apennijnen) naar Turin, over den Mont-Cenis en Chambery naar Geneve, deelt over die stad eenige huishoudelijke berigten mede, (gelijk over meer plaatsen; hier klaagde hij zeer over de duurte) vertrekt over Lausanne naar Bern, laat, op zijn vertrek van daar, de klassieke Zwitsersche oorden (den Grindelwald, Lauterbrunn, den Staubbach enz.) regts liggen, om zich naar Lucern te spoeden, brengt twee aangename dagen door op en langs het Vier Woudsteden-meer te Stantz, Gerson, Altdorf, Schwytz en den Rigi, neemt over Zurich, Schaffhausen en Bazel den weg uit Zwitserland, trekt in éénen dag van Freiburg in Breisgau naar Baden, vervolgens naar het overschoone, maar peperdure Karlsruhe, waar woning en vuur voor een huisgezin uit den middelstand tweeduizend guldens zouden kosten, naar het bevallig gelegene Heidelberg, (om de Hoogescholen bekommert onze Schrijver zich, zoo hier als elders, weinig) het thans doodsche Manheim, Darmstadt, waar de Groothertog de Opera bestuurt, het welvarende en prachtige Frankfort, en naar
Wisbaden, waar laffe badgasten ons doodelijk vervelen, meer dan den Schrijver. Deze zakt vervolgens den Rhijn af, langs Mentz, Koblentz, Bonn en

{==645==} {>>pagina-aanduiding<<}
Keulen, verlaat van daar den stroom, en gaat over Aken en Spa de Nederlanden in naar Luik, Leuven, Brussel en Antwerpen, hetwelk, volgens hem, aan de Oosterschelde, dat is, aan den oostelijken oever van dezen stroom(!) ligt. Een uitstapje naar Gent gedaan hebbende, gaat de Schrijver scheep, bezoekt Vlissingen, (waarbij wij menige bijzonderheid van het Engelsche bombardement in 1809 vernemen, waarbij de haren te berge rijzen) en steekt in een' Engelschen tolkotter over naar het eiland Wight, van waar hij op Portsmouth en vervolgens op Londen gaat. Het schijnt niet, dat hij hier zijn plan, om de tafelgesprekken in de logementen op te teekenen, heeft voortgezet.




Gedichten van Mr. Abraham Boxman. Te Rotterdam, bij J. Immerzeel, Jun. 1823. In gr. 8vo. VIII, 199 Bl. f 3-12-:

(Vervoig en siot van bl. 625 des vorigen jaars.)

Wij gaan over tot den heer boxman, voor wien onze inleiding reeds tot aanbeveling moet strekken. Hij toch voert niet slechts het kenmerk eener geletterde opvoeding voor zijnen naam, maar ook de vertalingen uit Grieksch en Latijn getuigen daarvan, en heeft men ons wèl berigt, dan leeft hij meest voor zichzelven en de Muzen..... wat zeggen wij? voor alwat in het vaderland smaak en behagen in het goede en schoone vindt.
Maar, aleer wij tot eene nadere beschouwing zijner verzen overgaan, moeten wij een oogenblik bij eene bijzonderheid stilstaan, in de voorrede vermeld, met verwijzing op eene opzettelijke verhandeling, in het Mengelwerk onzer Letteroefeningen geplaatst, ter verdediging des rijms van ei en ij. Wij kunnen ons, namelijk, met het besluit dier redenering wel vereenigen. Men behoort de banden voor den dichter niet te naauw aan te binden; eene menigte van rijmklanken, door den voorgang onzer edelste zangers gewettigd, prijzen zich niet meer of beter aan, dan de bedoelde; niet de figuur der letters, maar de wijze van derzelver uitspraak beslist te dezen, en men dient zich dus hier vooral naar den tongval van een zeker gedeelte der bevolking, het meest aanzienlijke, het meest beschaafde, te schikken. Maar, dat de klank

{==646==} {>>pagina-aanduiding<<}
van ij of ei niet zou verschillen, dat te dezen opzigte onderscheid te maken eene soort van verbastering, althans van onbeschaafdheid zou aanduiden, zegt gewis noch siegenbeek, noch de waarheid, wier tolk hij poogde te zijn. Wat het onderscheid zelve betreft, het geheele noordelijkste gedeelte onzer voormalige gewesten toont dit zoo duidelijk, dat wij den heer boxman zouden kunnen uitdagen, om ons in eenig opschrift, brief of boek, door eenen, even veel óf hoogbeschaafden óf volstrekt ongeletterden, Vries geschreven, eene enkele fout tegen dit onderscheid aan te wijzen. Ja, de laatste geraakt in de war, waar hij het tegendeel vindt.

‘Omringd van Gruno's graan en Vrieslands vette weiden,’ 
Verstaat m'u, dichter! niet, als gij tot vroeger teiden 
Den geest terugge lijdt. 
Neen, zorg steeds zulk een' klank te mijden: 
tusschen beiden, 
Het IJ en 't ei, is de afstand al te wijd. 

En is dit nu een gevolg van onbeschaafdheid? Wij huiveren inderdaad deze vraag omtrent het geboorteland der venema's, vitringa's en campers, der heringa's, brugmansen en borgers, der van harens en spandaws te doen. Of komt hier ligt beter de spreuk te pas: Vriesland houdt, als 't oude Sparta, taal en vrijheid even fier? Immers af- en verschaving is niet, wat wij bedoelen; en zoo lang in het schrijven de onderscheiding wordt in acht genomen, moeten wij het een voordeel rekenen, zulks ook al sprekende te doen. Wie, die wederom op dit punt het fijne gehoor en de juiste uitspraak mist, beklaagt zich niet, o van oo en e van ee, waar zij op geene vokaal stuiten, niet te kunnen onderscheiden? Wie ziet het met genoegen aan, dat zoo vele nuttige en aangename nuances al gaandeweg uit onze taal verloren raken? En wie zou daartoe dus nog meer willen medewerken? Neen, men dulde het in poëzij; maar men zoeke het toch vooral niet, noch beschouwe het anders, dan als eene vrijheid. En zoo min de Hollander zijnen tongval verandert, omdat men ergens bloesem op boezem, armen op kermen heeft doen rijmen, doe het ook de Vries, of wie hier met hem in hetzelfde voorregt deelt. Waarlijk, een rijzend man en reizende maan, zoo als elders menigmaal gevonden wordt, zou hier alles onverstaanbaar maken.

{==647==} {>>pagina-aanduiding<<}

Behalve de Toewijding aan mijne Ouders, die de zeer bescheidene voorrede nog voorafgaat, en 's jeugdigen mans hart niet minder eer aandoet, volgt De Invloed der Vrouwen, een schoon stuk, tevens eene gepaste inleiding voor een' bundel verzen en eene verklaring van de titelplaat, zoo als uit deze regels zal kunnen blijken:

Ziet! grootsch, maar ijzingvol, staat Pallas in het wapen, 
 
Wie is 't, die in dit beeld, met zooveel schriks omstuwd, 
De zachte maagd herkent, die kunst aan wijsheid huwt 
...................? 
En toch, 't is de eigen maagd! - nadat met rozenvingren 
De Gratie om haar' helm d' olijfkrans heen mogt slingren, 
Haar ijzingwekkend schild met bloemfeston ombond, 
En Venus tooverriem om 't schubbig harnas wond. 
 
De mensch, uit stof en geest, uit ziel en zin vereend, 
Valt slechts de wijsheid bij, die 't schoon zijn tooi ontleent: 
De godheid, die hem schiep uit de ongelijke deelen, 
Deed wat zijn geest behoeft door schoon zijn zinnen streelen. 

De gedachte van het wulpsche schoon, bl. 9, deed op ons, na de bevallige schets, eene ongevallige werking. En wat deed rafaël dan welligt? die immers ook zoo vroom niet was, als men hem wel zou willen maken; of er moest vroomheid zonder deugd bestaan.
Cleomenes en Télesilla, een Grieksch verhaal, vol kracht en waarheid. Wij stieten op eene hardigheid (van welke hier en daar nog een voorbeeld wordt aangetroffen) in de woorden: ‘Vóór dat zij haar' bliksem schicht schiet.’ - De achtbare helmveêr trilt vreeslijk en fier, valt zeker ook niet gemakkelijk uit te spreken. En zou: Ligt vliegen ze u anders nog aan, niet beneden de deftigheid zijn?
Spanje... bij het woeden der Gele Koorts. Uitnemend bevallig, schilderachtig en leerrijk. Men raadt van zelve het beloop, dat in vaderlandsliefde eindigt.

O Land, zoo rijk aan eigen zegen, 
Reeds zóó Europa's hoofdjuweel! 

Is dit zóó, te meer om het voorafgaande zelfde woord, hier niet wat ongelukkig geplaatst? Ware En, vóór den regel,

{==648==} {>>pagina-aanduiding<<}
niet genoeg, daar de bedoelde zin al in reeds ligt opgesloten? - Kan men de aardkorst spichtig noemen, en wat is dit? dun, of bergachtig? - Is smukken, voor versieren, in goeden zin, gangbaar?
De Stoomboot, fraai!
De Kroon, niet bijzonder.
De Nederlandsche Nijverheid, een uitmuntend dichtstuk. Het verbod, in de eerste regels, om geen' oorlogsroem te bezingen, zal velen wat hard klinken. Op bl. 55 gevoelden wij wederom eene kleine stuiting, en meenden, dat we, na eene vroegere litterale verandering, beter dus zouden lezen:

En zoo, als eens uit de oosterbaren 
Cythere steeg omhoog met natbedropen haren, 
Zoo steeg ook Neêrland uit de zee. 
 
Ja, schoon gelijk de Mingodesse, 
Met d'arenkrans in 't golvend haar, 
Heft Neêrland moedig 't hoofd, schoon 't Noord zijn scharen presse 
En beukend op haar' ringmuur vaar'. 
En de oceaan, van drift aan 't blaken, 
Tracht woest de jonge bruid te schaken, 
Al juichende ten dans geleid, 
Haar ziende in volle schoonheid prijken; 
Maar, wat hij woelen moog'...triomf! zijn kracht moet wijken 
Voor Belgenkracht en Nijverheid. 

Naderhand zagen wij wel, dat dit schijnbare verwarring kon geven ten aanzien van het vervolg, waar het beeld van moeder volgehouden en inderdaad zóó heerlijk uitgewerkt wordt, dat een kleine dwang in het vorige, misschien door den Dichter zelven niet voorbij gezien, daarom ligt te vergeven is. Doch is het noodig, zoo vast bij één beeld te blijven? is dit eene deugd? in den lierzang vooral, waar het gevoel, en niet het koude vernuft, behoort te werken? Men denke over deze vraag eens na.

Den doodslaap der Natuur hebt ge uit den troon geheven, 
Waar op hij 't al' te trotsen scheen. 

Dit schijnt ons niet gelukkig uitgedrukt: daarenboven, een ontkennend denkbeeld tot een werkend te maken, heeft meer malen zijne zwarigheid, maar hier vooral, meenen wij.

{==649==} {>>pagina-aanduiding<<}

De Zelfstraf van Edipus, zeer vrij naar seneca. Die vrijheid heeft ons niets gehinderd. Men kan zich bezwaarlijk meer gespierde verzen, meer kracht en waardigheid van uitdrukking voorstellen. De voornaamste afwijking bestaat wel in deze drie regels, welke bij seneca niet gevonden worden:

‘Dwaas! bidt gij nog de Goôn? - Niets werd u ooit gegeven 
Waarom gij vurig badt; zoek hulp slechts bij u zelv', 
En stoor 't festijn der Goôn niet boven 't stargewelf!’ 

En wie zal ontkennen, dat deze aanvulling in den geest van 't geheel is? De aanmerking, die wij bijna zouden wagen, treft het oorspronkelijke meer nog dan den navolger: of het laatste deel niet al te ijsselijk, te afzigtig voor schoone kunst is? Ach, waarom bezitten wij niet meer Romeinsche treurspelen... uit den gouden tijd! Immers, wie vondel's dun gezaaid gestarnte, of bilderdijk's nog schoonere navolging kent, buigt gewillig eene knie voor seneca.
De Reis. De Kus. Deugd en Vreugd (een trippelvers.) Alle zeer lieve, keurige en deugdädemende stukjes.
De Starrenreize, of onze Bestemming na dit Leven. Dit is eene uitmuntend fraaije, dichterlijke bespiegeling. Bij maneschijn op het kerkhof vertoevende, verkondigt hem wel de eerste gestadigen duur; maar de onbestendigheid van den mensch, door het laatste aangeduid, treedt daardoor slechts te meer in het licht. Vervolgens heft echter de eigen sterrenhemel hem wederom uit de sombere nagedachten op, die hem in doolpaden rondvoerden, waar geene uitkomst is, om het denkbeeld bij hem te verlevendigen, dat wij, klimmende van sterre tot sterre, en meer en meer gezuiverd en verheven, zullen naderen tot God, om - dit behaagde ons het minst, als ziende er eene mystische vernietiging in, - geheel in Hem te versmelten. Doch, zijn wij niet te ernstig omtrent eenen droom, die, bij alle bedenkelijke vrijheid van profeteren, toch wel bezwaarlijk met de Bijbelleer is overeen te brengen? Hooren wij, daarentegen, den Dichter zelven de ware bron en grond zijner gedachten opgeven:

Zoo dacht ik - en van graf en schedels hef ik de oogen 
Al twijflend naar 't azuur der starrenrijke bogen, 
Waar 't hart des stervelings door ligtvergeesbren waan 
Den Hemelvader zoekt; ik roep dien Vader aan; 

{==650==} {>>pagina-aanduiding<<}

Ik smeek om troost voor 't hart bij 't gulzig grafverslinden, 
Om licht voor 't sloovend brein, dat rondwoelt in den blinden, 
Om 't kleinste vaste punt, waaraan de draad zich kleeft, 
De spinweb-draad der hoop, die thans door 't luchtruim zweeft, 
En, spel van wind en togt, nu hier, dan daar gedreven, 
Ons nooit tot de uitkomst leidt hoe we eenmaal zullen leven. 

De Heiden van Drenthe. Eene bespiegeling van anderen aard. Oorspronkelijk, en schoon bewerkt. Wij ontleenden er boven eenen regel uit.
Het Slagveld van Waterloo. Geen der minste kransjes om Neêrlands heldenschedels, voor welke hij echter een ander gedenkteeken, nevens dat voor Pruissens kinderen, op de plaats zelve wenscht.
Jan van Herkel (Arkel) Il; Volksromance. Ook dit stuk doet 's mans vloeijende dichtpen en dichtader eer aan.
De Wangkuiltjes van Fillis. Hoogstbevallig.
Het Huisselijk Geluk. Juweelig! Anacreontisch! Wat zullen wij er van zeggen? Kom en zie!

Wat doet u zoo zweven, 
Zoo ijlen ter vlugt 
Langs weiden en dreven, 
Door wolken en lucht: 
Hoe, bijtjes! uw korven, 
En, vogels! uw nest 
Zoo rustloos ontzworven 
Naar Oost en naar West? 
 
‘O dichter! wij droomen, 
In 't rustloos gezwerf, 
De boei ons ontnomen, 
En vrijheid ons erf! 
Toch trekt ons die kluister 
Van trouw en van min 
In 't avondlijk duister 
Ons stulpjen weêr in!’ enz. 

Mijn Vrouwtje. En: Mijn Vriend; een paar geestige stukjes, uit ons Mengelwerk, gelijk sommige andere, reeds bekend.
De twee Broeders (Amor en Hymen). Wij hopen, dat de laatste zijne zaak tegen zoo beminnelijken Advocaat eens zegepralend verdedigen zal. Het zoo even aangevoerde behoort

{==651==} {>>pagina-aanduiding<<}
misschien reeds tot de bewijsstukken. En wij waarschuwen hem, de wangkuiltjes van Fillis maar niet roekeloos te naderen! Die zoogenaamde vijandschap tusschen broeders is dikwijls niet veel te vertrouwen. Ligt dat de een hem aan den ander overleverde.
Het Afscheidslied. De IJsgang. De laatste, zeker met eigene oogen waargenomen, is zoo natuurlijk als krachtig geteekend.
De Schepping der Vrouw. (Hesiodus gevolgd.) Inderdaad voortreffelijk gevolgd. Maar, Dichter! Dichter! vrees de zoete wraak en wroeging, als gij eens erkennen zult, dat Merkuur, een dubbele schalk, Jupijn zelven bedrogen heeft, het inwendige der vrouw nog veel schoonet dan het uitwendige doende zijn, schoon de snoepzieke Godenvader dit nooit bemerken kon.
Ook De Ooijevaars zijn, als een allerliefst, zacht en godsdienstig stukje, reeds gunstig bekend.
De Dood van Priamus. Virgilius meesterlijk vertaald.
Rhodope, of het Schoentje. Regt bevallig.
Maar, waartoe alles genoemd? waartoe meer gezegd, of den Zanger op looden schoenen nagegaan? Nog slechts een woord van de twee laatste stukken, die, helaas! een zoo treurig als aandoenlijk slot vormen.
Bij de Echtverbindtenis mijner eenige Zuster met h.e. verschoor, op den 17 October 1821. Dus heet het eene, vol waarachtig en ongekunsteld gevoel, van smart, aan de eene zijde, over het scheiden, van vreugd, aan de andere, om hare vreugd, van...zeker wel eenigzins vergroote, maar toch niet gansch gehuichelde spijt tegen den roover, en van hartelijke opneming in liefde en bloedverwantschap van den verwonnene op zijne beurt, den beminden broeder. En terstond hierop volgt:
Na het Afsterven mijner eenige Zuster, in den ouderdom van een en twintig jaren overleden, op den 21 Augustus 1822. Welk eene verwisseling! Ja, gaarne gelooven wij, dat er tijd moest voorbijgaan, eer hij deze stof zóó bezingen kon. Maar toch ook zeggen wij met hem:

Wat poog ik klagt en smart 
Te knellen in het hart; 
Den traan terug te dringen, 
Die telkens 't oog ontschiet? 
O, wat ge wilt bedwingen, 
Bedwing de smarte niet! 
 
't Verligt d'ondraagbren last, 
Als 't oog in tranen plast, 
De klagten woorden vinden; 
Als 't diepgevoelde lied 
Aan de assche der beminden 
Een tranenofter biedt! 


{==652==} {>>pagina-aanduiding<<}

En meer hebt gij gegeven, boxman! Eene eerzuil hebt gij haar opgerigt, die de ziel van uwe ziel was, die zulk een' broeder zóó wist te doen beminnen. Meer hebt gij gedaan, dan den eigen' ondraagbaren last verligt. Als balsemdroppelen moesten die tranen, die woorden in het gewonde hart der ouderen en des echtgenoots vallen. - Ja, gaarne gelooven wij, dat gij in deze stemming het een en ander zoudt teruggehouden hebben, wat nu reeds bij de verzameling was gevoegd. Doch wij verheugen ons over uw onvermogen in dezen. Er is niets bij, dat u tot oneer strekt, dat gij u behoeft te schamen, of te beklagen.
Ga voort, edele Zanger! op het ingeslagen spoor. Doe, met nierstrasz en andere jeugdige Dichters, den Nederlandschen Parnas al schooner en schooner bloeijen. En ach! wies er haast geen onkruid meer, noch wasemde eenige vergiftige bloem op dien voor ons heiligen berg!




De Bogchels mijner Luimen, of Overleveringen uit het geheimzinnige Kabinet. Behelzende Romantische Tafereelen, Episodieke Volksvertelsels en Periodieke Schetsen. Door Anton Cramer. IIde Deel. Met Platen. Te Amsterdam, bij J.C. van Kesteren. 1822. In gr. 8vo. 316 Bl. f 2-18-:

Dit tweede is ook het laatste deel, hetwelk het publiek, zoo wel als ons, niet ongevallig kan wezen. Ten aanzien der waarde of onwaarde houden wij dit deel aan het eerste vrij gelijk, en mogen dus ten dezen naar hetgeen wij vroeger gezegd hebben verwijzen. Wij zijn vrienden van scherts en satyre in eenen goeden zin, al is de scherts dan ook eeniglijk om te onderhouden en te vermaken; maar de scherts moet ongedwongen zijn, en vooral zijn wij vijanden van personaliteiten. Door personaliteiten verstaan wij inzonderheid de zoogenaamde chronique scandaleuse, die ons heimelijk, terwijl zich de verteller buiten schoots weet te houden, op dezen en genen, door persoonlijke aanduiding, of enkele ligt te gissen en even ligt te ontduiken naamletteren, als met den vinger wijst. Wie de scherts zonder dusdanige personaliteiten niet kan volhouden, moest er zich liever van spenen. - Het lust ons niet, het boekdeel nog eens na te gaan, om te zien, of alle de bogchels wel verhaald hebben; maar dit zij zoo het wil, het werk is geëindigd, en de Recensenten kregen minder op de lappen van 's mans Bogchelvernuft, dan wij, naar het eerste deel, hadden verwacht. Indien de Schrijver ons, bl. 216 en volgg., onder het opschrift: Geeuw niet, lezer! Het zijn mijne letteroefende Avonturen tot heden 1822, zijn eigen levensberigt geeft, dan gaf hij al vrij wat van zijne letterprodukten aan het Publiek, en gissen wij, dat hij zijne letteroefende loopbaan nog niet zal hebben geëindigd.


{==1==} {>>pagina-aanduiding<<}

Mengelwerk.

Gedachten omtrent de doodstraf.

God heeft de Hel uit liefde geschapen, zegt ergens de beroemde schiller; en, hoe zonderling deze uitdrukking aan velen, hoe geheel ongerijmd zij ook aan sommigen moge voorkomen, elk, die de zaak uit een Christelijk-wijsgeerig oogpunt beschouwt, zal in deze uitdrukking alleen het gevoelen vinden opgesloten: dat de laatste schakel, ook van de zwaarste der Goddelijke straffen, zich vasthecht aan de verbetering van den gevallen' zondaar.
God heeft de Hel uit liefde geschapen. Deze wijze van zeggen beteekent alzoo, in een' gezonden zin, niets anders, dan dat het grootstmogelijk ongeluk, den onboetvaardigen zondaar door een regtvaardig Opperwezen bereid, door deszelfs even oneindige als onbevatbare liefde, als laatst en eenig overblijvend middel wordt aangewend, ter eindelijke redding en eeuwige behoudenis van den ongelukkigen.
Dit gevoelen is meer dan emmaal te berde gebragt, en uitvoeriger ontwikkeld, dan ons bestek gedoogt; en niet minder is hetzelve, door bevoegden en onbevoegden, aangevallen en verdedigd. Wij rekenen het, voor ons tegenwoordig doel, geheel overbodig, en onszelven ongehouden, den staat des geschils, in dezen, breeder te ontwikkelen, en hetzelve te beslisfen. Elk, omtrent zijn bijzonder gevoelen, de grootte vrijheid latende, zal wel niemand ons het onze pogen e ontnemen; en wij omhelzen alzoo, naar onze overtuiging, dat gevoelen, hetwelk, door de meeste Chriselijke wijsgeeren aangenomen, in de vreesselijkste betooning der geduchtste Goddelijke straffe niets anders opmerkt, dan het meestvermogende middel ter teregtbrengingen verbetering van rampzalige zondaren.

{==2==} {>>pagina-aanduiding<<}

Zij, die zich in gemoede verpligt vinden met ons van gevoelen te verschillen, zullen, wij houden er ons volkomen van overtuigd, het door ons beweerde toch wel voor 't minst als eene zeer wenschelijke zaak willen beschouwen, die door elk edel, menschlievend, Christelijk hart zoo gaarne omhelsd wordt; en iets meerder kunnen wij van onze gemoedelijke tegenstanders wel met geen goed regt vorderen. Doch is het wenschelijke der zaak eenmaal door het hart toegestemd, dan kan men gemakkelijk betoogen, dat alle deugden en volkomenheden van het Hoogste Wezen, welke zich in drie woorden: god is liefde, vereenigen, met het door ons beweerde gevoelen in een schoon en belangwekkend verband staan.
En nu - is het eene wenschelijke zaak, dat, bij de Goddelijke straffen, de laatste schakel verbetering zijn zal, en kan het omhelzen van dit gevoelen de volmaaktheden van Hem, dien wij, door het Evangelie, als Vader in Christus erkennen, in het heerlijkst en meest beminnenswaardig licht plaatsen, wie gevoelt dan niet, met geheel zijn hart, het gepaste, ja pligtmatige, om daar, waar de burgerlijke wet de veiligheid der maatschappij door straffen tegen de overtreders verpligt is te handhaven, de verbetering van den misdediger als voornaam hoofddoel aan te nemen, en daartoe alles aan te wenden?
God heeft geen lust in den dood des zondaars; maar dadrin, dat hij zich bekeere en leve; dit laat het Hoogste Wezen ons op het plegtigst van zichzelven verzekeren. Elders luidt het: Godwil niet, dat één eenige verloren ga, maar dat zij allen tot bekeering komen. En, niettegenstaande dit alles, vermeten zich menschen en Christenen, hunne medemenschen en mede-Christenen wettelijk ter dood te doemen, en azoo den gevallen' zondaar den terugkeer op het goede pad schier geheel onmogelijk te maken! Wij zeggen: schier geheel, omdat men ons, hier of elders, op een' enkelen bekeerden moordenaar zou kunnen wijzen. Dan, in verre de meeste gevallen, helaas! zijn de uitzigten, voor den menschenvriend en Christen, omtrent zoodanige ongelukkigen, met dikke neve-
{==3==} {>>pagina-aanduiding<<}
len omtogen, zoo niet geheel met nacht bedekt. Het zwaard der wet is gevallen, maar ook voor immer de weg ter bekeering en boete voor den ongelukkig gevallenen gesloten; gesloten door menschen, die, nevens den gestraften misdadiger, in andere opzigten, welligt even strafschuldig zijn voor het gerigt van Hem, die zonder aanzien des persoons oordeelt!
In het Oosten, alwaar, in den kindschen staat des menschdoms, in de tijden van onwetendheid en barbaarschheid, de bloedwraak gedurig de afgrijselijkste tooneelen herhaalde, was het van eenen wetgever als Mozes, een man, door Gods geest verlicht, en met bijzondere openbaringen verwaardigd, te verwachten, dat hij den bloedwreker het moordend zwaard ontnemen, en daarvoor het straffend zwaard der wet aan eerwaardige, kundige en onpartijdige Regters in handen geven zoude. In zijnen tijd en voor zijne natie was de wet, die door hem, in naam van Jehovah, aan Israël werd gegeven, ter wering van het bestaande kwaad, niet slechts nuttig en doelmatig, maar zij mag, onder de genoemde omstandigheden, zelfs menschlievend genoemd worden. Het bestaande kwaad werd er geheel door voorgekomen; de zeden werden er door verzacht, der barbaarschheid perk gezet, de veiligheid der zamenleving verzekerd, de onschuld krachidadig beschermd; terwijl eindelijk de bestaande vooroordeelen, op de meest onschadelijke wijze, werden te gemoet gekomen. Maar, behoudens dit alles, blijven wij het verbindend gezag eener wet, die de doodstraf op het misdrijf zet, voor Christenen, ontkennen. Zij voegt niet aan onze tijden; zij is strijdig met Christelijke zeden; zij staat beneden onze, Christelijke verlichting en beschaving, en in weêrspraak met de verklaarde leer des Evangelies, door onzen Goddelijken Verlosser op aarde verkondigd.
Blijdschap is er in den hemel over één' zondaar, die zich bekeert, meer dan over negen-en-negentig regtvaardigen, die de bekeering niet behoeven. Aan de zedelijke herstelling en verbetering van den zondaar werkt Hij, aan wien wij door den Vader zijn overgegeven, door allerlei

{==4==} {>>pagina-aanduiding<<}
middelen: ook de grootste zondaar, ook de meest in het kwade verharde booswicht is het voorwerp zijner teederste belangstelling: waar de verloren zoon, met berouw over zijne verkeerdheden, tot den vader en, in dien vader, tot het goede pad terugkeert, daar vindt hij opene armen en een hart vol vergevende liefde. En nu zullen wij, afgewekenen, onzen medeäfgewekenen den terugkeer afsluiten en zijn bloed doen stroomen, waar wij tranen van boete en berouw uit zijne oogen hadden behooren te lokken! Dit behoorde onder Christenen zoo niet te zijn.
Een moordenaar is een misdadiger; het is zoo! maar heeft hij, behalve dezen afschrikkenden titel, niet nog een' anderen, die hem aan elk edel, menschlievend, Christelijk hart aanbeveelt? Behoorde hij niet eerst en vooral den naam van een' ongelukkigen te dragen, en dit juist des te eerder, naar mate zijne misdaad grooter en afschuwelijker zij? Wie den geest van het Christendom niet in het binnenste heeft, zal hier wel den ongelukkigen voorbij- en alleen den misdadiger zien; de Christenwijsgeer zal zich daarvoor wachten.
De ervaring bewijst, en voorbeelden bevestigen het, dat ontzettende straffen het kwaad niet stuiten: ervaring en voorbeelden overtuigen veeleer, dat matiging in gestrengheid het aantal van misdadigers, daar, waar zulks plaats vond, verminderde. Hoe streelend is deze opmerking voor den menschenvriend; hoe welkom voor het Christelijk hart! Mogt men maar meer en overal deze waarheden erkennen, en in daden van erkentenis aan den dag leggen!
Ginds zien wij een' misdadiger ter strafplaats geleid. De strengheid der wet sprak het doodvonnis uit, en het zwaard der menschelijke geregtigheid doet het bloed van den schuldigen stroomen. Welligt bevredigt dat bloed eene vertoornde Godheid? Maar wie zijt gij, die den Vader in Christus tot een' Heidenschen Afgod verlaagt? - Welligt wordt er het geleden ongeluk door vergoed? Maar is dan de ongelukkige, die onder de handen van

{==5==} {>>pagina-aanduiding<<}
den gestraften nederzonk, nu weder in het leven teruggeroepen? - Welligt werkt het ontzettend voorbeeld gunstig? Maar aan den voet van het schavot pleegt een booswicht zijn misdrijf, in den waan, dat het zwaard der wet hem wel nooit bereiken zal. - Welligt, echter, vaart er in het hart van dien booswicht bangen schrik? Maar schrikt hij ook voor de misdaad? En, indien hij er al voor beeft, de ongelukkige, die daar zoo even als offer zijner misdaad nederviel, verschijnt onboetvaardig, onverbeterd, onvoorbereid voor zijnen eenigen, eeuwigen en heiligen Regter. Vreesselijke gedachte! Hij zou boetvaardig, verbeterd, voorbereid hebben kunnen sterven, indien het doodelijk zwaard der wet hem slechts vergund had te leven, en menschenliefde den ongelukkigen tot God en Christus had geleid.
Dáár zien wij een tooneel, den mensch en Christen meerder waardig. Men beschouwt den ongelukkigen misdadiger, juist omdat hij zoo diep is gevallen, met innig, hartelijk, Christelijk medelijden. Hij heeft zich tegen de maatschappij vergrepen, en daardoor zijne vrijheid verbeurd; maar men verzwaart dit gemis niet door onmeêdoogende strafbepalingen: reeds het derven der vrijheid is in zichzelve eene zware tuchtiging; en deze tuchtiging ten beste te keeren, is het weldadig doel van den verlichten wetgever. In zijnen kerker wordt de ongelukkige als mensch behandeld, en aan orde, tucht en arbeidzaamheid gewend; daar ontsteekt de hartelijkste welwillendheid voor hem het licht der kennis, en poogt men zijn verstand te beschaven, zijnen geest met kundigheden te verrijken, en bovenal zijn hart, door den weldadigen invloed van den Godsdienst, voor de deugd te openen. In plaats van hem den weg naar een bloedig schavot te doen bewandelen, wijst men den ongelukkigen op zijne roeping en bestemming als mensch, als redelijk en onsterfelijk wezen; en, kan hij de veroorzaakte onheilen al niet herstellen, het bedreven kwaad niet uitwisschen, de gestichte rampen nooit vergoede, hij kan, onder eene doelmatige leiding, zijn volgend leven, voorzeker geheel onschadelijk, zoo al

{==6==} {>>pagina-aanduiding<<}
niet nog eenigzins nuttig, der maatschappije toewijden, en, voor zichzelven, den kwaden weg verlaten hebbende, op het pad der deugd zijne schreden rigten, en de hartelijkheid van zijn berouw, door eene opregte bekeering, voor God en menschen betoonen.
En al ware dit alles, bij een' enkelen verstokten booswicht, zonder eenige uitwerking: wat nood? Hij vindt eenmaal in den Hemel zijn' Regter; wij mogen, ook hem, niet oordeelen. Maar het groot getal van hen, die, langs den weg van Christelijke menschenliefde, te regt kunnen, ja zullen gebragt worden, zal het hart van den menschenvriend verheugen, en hem aansporen, om in goeddoen niet te vertragen.
Weldadig is het regt, den Vorsten in Christenlanden geschonken, om daar, waar de wet de doodstraf uitsprak, het woord genade te doen hooren. Koningen! Vorsten der Aarde! zoo dikwijls gij dat woord uitspreekt, juichen Gods Engelen; want dan betoont gij u waardig, den titel van vertegenwoordigers der Godheid te dragen. De Godheid spreidt het meest haar vermogen in weldoen ten toon, en elk blijk van hare magt is tevens een kenmerk van de hoogste genade. Tracht naar haar te gelijken, in gunstbetooning omtrent ongelukkige misdadigers, Grooten der Aarde! en gij zult zielen behouden van het verderf. Wat het verjaard vooroordeel moge doemen, volgt gij de inspraak van uw hart, de stem der menschenliefde, de hoofdles van het Evangelie. Elk onderteekend doodvonnis is een doorn op uw pad, elke vrijspraak eene roos des beteren levens; met het eerste is voor den rampzaligen alles verloren, met het laatste kan alles behouden worden. Bij zulk eene ontzettende kansrekening kan de keuze niet lang weifelen; en, zoo ze wankelen mogt, bedenkt dan, dat uw vorstenzetel gegrond is op de voetbank van dien troon, dien wij, door Jezus Christus, als een troon der genade hebben leeren kennen.
Dan, waartoe alle deze bespiegelingen; de ontwikkeling van alle deze aangelegene waarheden? Wij antwoorden: om er de welligt sluimerende aandacht van velen op te

{==7==} {>>pagina-aanduiding<<}
vestigen, - om anderen, die er belang in stellen, te doen zien, dat er aan ongelukkige misdadigers nog met een warm, Christelijk hart gedacht wordt, - om elk op te wekken, aan dit zoo aangelegen onderwerp ernstig de hand te slaan, en, mogt het zijn, eene gewenschte vereeniging van alle weldenkenden in dezen te bevorderen; opdat, door dit een en ander, ons dierbaar vaderland, gelijk in zoo menig ander goed, edel en loffelijk werk, een voorbeeld voor andere natiën zij, en - hetwelk alles in waarde te boven gaat - opdat de Albarmhartige met welgevallen op ons nederzie!





Berigten omtrent de minerale wateren van Ems.

Door E.J. Thomassen A Thuessink.

Sedert weinige jaren is men in ons vaderland begonnen meer algemeen gebruik te maken van die geneesmiddelen, welke de natuur, in haren schoot geheel verarbeid, zoo overvloedig aanbiedt; ik bedoel de bronnen en minerale wateren. In Duitschland, Frankrijk, Italië, Zwitserland, en over het algemeen in die landen, waarin zich hooge bergen bevinden, worden minerale wateren gevonden, en men heeft te allen tijde reeds als geneesmiddel van dezelve gebruik gemaakt. Thans heeft men dezelve ook tot verzamelplaatsen van uitspanning en verlustiging verkozen; zoodat men aldaar, even als bij ons naar landhuizen en buitenplaatsen, zich derwaarts eenige weken des zomers begeeft, om van zijne gewone bezigheden uit te rusten.
Bij ons is, vooral na den algemeenen vrede, ook de lust tot reizen meer opgewekt, en daardoor heeft men ook natuurlijk die plaatsen van uitspanning, en tevens van bevordering der gezondheid en ter genezing van langdurige ziekten, meer leeren kennen. Ook schijnt daaraan veel te hebben toegebragt de inrigting van het zeebad te

{==8==} {>>pagina-aanduiding<<}
Norderncy in ons naburig Oostvriesland, de daarop gevolgde daarstelling der zeebaden te Scheveningen en bij den Haag, en eindelijk ook de onlangs zoo uitnemend wel ingerigte zwavelbaden te Bentheim, welke laatste ook allerdrokst, en zoo ik verneme met een gezegend gevolg, door onze Nederlanders bezocht worden.
Ik zie intusschen niet zonder leedwezen, dat men, zonder behoorlijk onderscheid, allerhande soort van zieken naar de zeebaden of naar de baden van Bentheim verzendt, dezelve als panaceën voor alle mogelijke langdurige en hardnekkige ziekten en kwalen beschouwt, en dat zelfs anders kundige geneesheeren niet schijnen te begrijpen, dat het onmogelijk is, dat hetzelfde water, hetwelk uitslag, verstoppingen, jicht enz. geneest, niet het tegengestelde, dat is eene nadeelige uitwerking, in andere ziekten van eenen geheel anderen aard moet voortbrengen.
De natuur, zoo rijk niet alleen in het voortbrengen van planten en dieren tot verkwikking en voeding der menschen, maar ook in het schenken van planten, kruiden en delfstoffen tot wering of herstelling van verschillende ziekten, is niet minder weldadig in het beschikken van eene menigte soorten van heilzame bronnen en wateren, welke zoo zeer in aard en vermogens van elkander verschillen, dat zij geschikt zijn om de meest verschillende ziekten te genezen.
De tegenwoordige vorderingen in de natuur- en scheikunde, vooral de latere ontdekkingen omtrent de luchtsoorten en het galvanismus, hebben gemaakt, dat men overal deze bronnen, waar zij gevonden worden, naauwkeurig onderzocht, en dat men, door de vlijt en braafheid van kundige mannen, door menigvuldige proeven ontdekt heeft, welke de bijzondere ziekten zijn, waarin deze wateren al of niet zijn aangewezen. De geneesheeren, die de zieken aan deze bronnen verzorgen, hoort men thans niet meer, als wel voorheen, hunne baden als algemeene geneesmiddelen uitventen, maar derzelver juiste en bepaalde krachten in het genezen van sommige ziekten

{==9==} {>>pagina-aanduiding<<}
aanwijzen. Niet zelden heb ik de bronärtsen hooren klagen, dat men hun ongeschikte lijders toezond, om zich van hen voor eenigen tijd te ontdoen; terwijl zij dezelve afwezen, en naar voor hen geschiktere baden zonden.
Men kent thans reeds zoo vele bronnen, die door alle landen verspreid zijn, dat het eene bijzondere studie vordert, die alle te leeren kennen. Vele daarvan zijn zoo afgelegen, dat wij Nederlanders die bezwaarlijk zouden kunnen bereizen; dan, dit is ook minder noodig, daar wij ons aan alle kanten omringd vinden van verschillende heilzame bronnen, die alles vereenigen, wat men ter genezing van vele langdurige en hardnekkige ziekten zoude kunnen vorderen. Wij hebben bij en in ons land de zeebaden van Norderney en Scheveningen - kort bij ons het Bentheimer bad - in Westfalen Nendorf, Meinberg, Driburg, Pyrmont - voorts bij of in onze zuidelijke provinciën Aken, Chaudfontaine, Spa enz.; maar bijzonder rijk aan bronnen zijn de Rijn-provinciën: van Kleef tot boven aan den Rijn toe heeft men overal heilzame bronnen, welke zoo wel door de inwoners als door vreemdelingen menigvuldig gebezigd worden.
Er is echter mogelijk geen land, hetwelk rijker aan deze uitnemende voortbrengselen der natuur is, dan het kleine Hertogdom Nassau. In dit schoone en waarlijk romaneske land, hetwelk uit hooge bergen, door de Lahn doorsneden, bestaat, die een' grooten voorraad van allerhande steenen en metalen bevatten, vindt men overal de heerlijkste en in krachten zeer verschillende koude, laauwe, heete, zoute, koolzure, zwavelachtige en ijzerhoudende bronnen. Alle deze (ten minste de voornaamste) zijn door de vaderlijke zorg des Vorsten uitmuntend en met groote kosten ingerigt, bruikbaar gemaakt, van al het noodige voorzien, en bij dezelve beroemde en geschikte geneesheeren aangesteld. Alle deze bronnen liggen op eenen afstand van weinige uren van elkander, zoodat zij des noods op éénen dag kunnen bereisd worden. Elke bron in het beroemde gebergte van den Taunus is mineraal, en bezit meer of min geneeskundige krachten. De

{==10==} {>>pagina-aanduiding<<}
voornaamste zijn Ems, Geilnau, Selters en Fachingen, aan de Lahn gelegen, en voorts, naar den kant van Frankfort, Schwalbach, Schlangenbad en Wiesbaden.
Ik heb dezen zomer alle deze bronnen bezocht en leeren kennen; en, daar ik een' geruimen tijd te Ems zelve voor mijne gezondheid de wateren gebruikt heb, zal men het niet ongepast keuren, dat ik hiervan iets zegge; daar dit bad, minder dan het verdiende bekend, de oplettendheid mijner Landgenooten dubbel waardig is.
Dit bad is sedert onheugelijke tijden, zelfs bij de Romeinen reeds, bekend geweest (*), maar heeft sedert eenige jaren eerst deszelfs grootsten roem verkregen, nadat de voortreffelijke g.m. thilenius, die aan dit bad langen tijd de geneeskunde heeft uitgeoefend, deszelfs uitmuntende krachten door vele genezingen van langdurige ziekten bewezen heeft. Nu heeft hetzelve langzamerhand zulk eenen roem verkregen, dat, door het jaarlijks vermeerderen van dezen toeloop, men met moeite de menigvuldige badgasten kan plaatsen. In de maanden Junij en Julij, toen ik dit bad bezocht heb, waren er meer dan 500 werkelijke zieken, die het water gebruikten; en sedert heb ik vernomen, dat het getal nog aanmerkelijk is toegenomen.
Het bad Ems ligt aan den regter over van het riviertje de Lahn, 't welk bij Coblenz in den Rijn valt. Het is van deze stad een paar groote uren verwijderd, en even

{==11==} {>>pagina-aanduiding<<}
zoo ver aan de andere zijde van Nassau. Het is tegen het zuiden gelegen in een smal en diep dal, tusschen hooge en steile rotsbergen, die echter alle door wijnstokken, vruchtboomen en koorn bezet zijn. Aan de noordzijde van de Lahn zijn de bergen met bosschen bedekt, die meestal met wandelingen doorsneden zijn. Zij bestaan meestal uit leisteenen (thonschiefer), en bevatten vele delfstoffen, vooral ijzer, lood, zilver en koper, waarvan de mijnen ook in den omtrek van Ems gevonden worden. Alleen schijnt op de plaats, waar het bad Ems gebouwd is, de oorsprong te zijn der warme bronnen, welke zich zelfs tot in het bed der rivier uitstrekken. Deze baden, die oudtijds open waren, zijn thans alle bedekt. Boven dezelve zijn twee paleizen gebouwd, welke reeds meer dan honderd jaren oud zijn, waarvan het eene aan het vorstelijke huis van Oranje-Nassau, en het andere, daarnaast gelegen, aan het Hessische huis behoorde. Beide zijn sedert 1806 vereenigd, en behooren uitsluitend aan het Hertogdom Nassau. Van dien tijd af is Ems door de gemaakte verbeteringen en inrigtingen eerst begonnen te bloeijen. In deze gebouwen ontspringen de heete bronnen, welke hier behoorlijk ingevat, door bijzondere pijpen geleid, en tot drinkbronnen en baden gevormd en geschikt zijn. Ofschoon alle de bronnen ook tot drinken zoo wel als tot baden geschikt zijn, bezigt men echter alleen tot drinken twee bronnen. De eerste, die onder de kolonnade van het oorspronkelijke Nassausche Curhaus gevonden wordt, is de zoogenaamde Kesselbron, die zich in een marmeren bekken ontlast, en zulk eene groote hoeveelheid waters opgeeft, dat zij niet alleen voor het dagelijksch gebruik der badgasten voldoende is, maar dat nog het grootste gedeelte daarvan naar de baden wordt afgeleid. Dit water heeft eene
temperatuur van 39 graden Reaum., of 120 Fahrenh. De tweede drinkbron, het Kränchen genoemd, omdat het met eene kleine kraan voorzien is, en waaruit ook de kruiken, die verzonden worden, getapt worden, is in het daarnaast gelegen Darmstädter

{==12==} {>>pagina-aanduiding<<}
huis. Deze is minder warm, en heeft eene temperatuur van 31 gr. Reaum., of 102 gr. Fahrenh.
Behalve deze, zijn er nog vele bronnen, die men meest tot baden bezigt. Men vindt dezelve alle naauwkeurig aangeteekend en beschreven in eene afteekening van den platten grond dezer baden, die men in het Curhaus bekomen kan. Genoeg zij het, hier alleen aan te merken, dat zij zoo rijk aan water zijn, dat sommige alleen 2000 cubiekvoeten waters in 24 uren opleveren; - dat voorts derzelver graad van warmte zoo zeer verschillend is, dat zij meest van 30 tot 44 gr. warmte bezitten, terwijl sommige maar 17 tot 19 gr. Reaum. hebben. Deze verscheidenheid van temperatuur maakt, dat men, naar het voorschrift der geneesheeren, op alle tijden baden van verschillende graden van warmte kan toedienen. Sedert korte jaren heeft men de inrigting der baden zeer verbeterd, het water uit verscheidene bronnen in groote bakken verzameld, en naar verkiezing in de baden door buizen geleid.
Men heeft hier in den vleugel van het Nassausche huis negentien baden - hiernaast de zoogenaamde rotsbaden (felsenbäder), ook negentien in getal - zeven zoogenaamde nieuwe baden - acht baden van het Kränchen - zes baden in het middelste gebouw, waaronder het zoogenaamd Bubenbad - dertien baden in het gebouw bij de Lahn, waarin een marmeren bad voor vorstelijke personen - zes baden in het Rondeel - ook zijn op de middelste verdieping baden voor menschen, die niet naar beneden kunnen komen - en overal zijn ook inrigtingen voor de spuitbaden of douches. De baden zijn van hardsteen, veelal uit de rots gehouwen, hebben eene bekwame diepte, en zijn van twee kranen, om heet en koud water in te laten, voorzien. In sommige baden komt het water uit de wel zelve voort. Elk bad is van het naburige door een muurtje gescheiden, en van de noodidige plaats tot uit- en aankleeden voorzien. Het spreekt van zelf, dat hier de behoorlijke bezorging door den badmeester en de oppassing door de badvrouwen niet ontbreekt.

{==13==} {>>pagina-aanduiding<<}

Behalve de bovengenoemde, heeft men nog het bad, voor armen bestemd, van 27 gr. Voorts de baden in het logement, het Steinernhaus genaamd, naast het Curhaus gelegen, die door de bewoners kunnen gebruikt worden. In dit huis zijn vijf baden, welke echter nog verbeterd zullen worden.
Wat nu de eigenschappen van het Emser - water betreft, het is, uit alle de bronnen voortkomende, volmaakt helder, zoodat men op den grond der baden de kleine voorwerpen volmaakt kan onderkennen. Het bezit eene aangename warmte, die, verre van te veel te prikkelen, de huid op eene aangename wijze aandoet. De warmtestof is zoo innig verbonden met het water, dat het zijne warmte veel langer dan door kunst gewarmd water behoudt. Het heeft een' vluggen, eenigzins loogzoutigen reuk, die niet onaangenaam is. Ik heb geen hepatische lucht bij het drinken, zoo als sommigen denken, daaraan kunnen bemerken; dit heeft de Heer vogler ook waargenomen. Het vlug beginsel, hetwelk aan dit water eenen niet onaangenamen zuur- en zoutachtigen smaak geeft, is het koolzure gaz (of zoogenaamde vaste lucht), hetwelk daarmede zoo vast verbonden is, dat het, niet alleen aan de lucht blootgesteld, maar ook in digt geslotene kruiken bewaard, deszelfs kracht zeer lang behoudt. Dit gaz is in de grootste hoeveelheid in het water van het Kränchen voorhanden, minder in dat van de Kesselbron.
Het is niet zeer rijk aan vaste deelen. Tot nog toe heeft men geene juiste ontleding van dit water. Cartheuser heeft wel opgegeven de hoeveelheid zout, die er in gevonden wordt; dan hij maakt geen gewag van de andere bestanddeelen: hij vond daarin, in twee ponden water, van 37 tot 48 grein loogzout in de verschillende bronnen (*). H.c. thilenius zegt in het algemeen, dat het veel natron of mineraal loogzout, eenige kalkaarde en zeer weinig ijzer bevat (†). Vog-
{==14==} {>>pagina-aanduiding<<}
ler (*) vond, dat honderd deelen water slechts een half deel vaste stof bevatteden, waarvan het voornaamste was natron, veel minder kalkaarde, en nog minder bitteraarde, de beide laatste tot de eerste als 1 tot 7; ook eene zeer geringe hoeveelheid ijzer, eene onbeduidende hoeveelheid zoutzuur en zwavelzuur, welke, verbonden met het natrum, de kalk- en bitteraarde, glauberzout, bitterzout en zwavelzure kalkaarde daarstellen. De specifique zwaarte van de Kesselbron tot die van het Krānchen is = 430:443. Het water uit het Kränchen wordt meest verzonden; dan nu bezigt men daartoe ook de Kesselbron. Men verzendt ongeveer 80,000 kruiken daarvan jaarlijks. In Amsterdam is het altijd versch te bekomen.
Mijn zeer geachte vriend, de Heer M.D. en Apotheker s. stratingh ez., heeft, op mijn verzoek, dit water chemisch onderzocht, en mij het volgend verslag daarvan opgegeven:
‘Om de aanwezigheid van de soda te bepalen, werden de volgende reagentia gebruikt. Het rood lakmoespapier werd vóór de koking (om het kolenzuur) naauwelijks blaauw, na de koking geheel blaauw (om de aanwezige soda.) Met de zoutzure kwiköplossing na de koking een wit nederploffel van de carbonas sodae. Met zwavelzure koperöplossing vóór de koking zeegroen, na de koking meer blaauw en overvloedig. Met zwavelzuur verzadigd en uitgedampt, gaf het merkbare kristallen van zwavelzure soda.
De kalkaarde bleek alleen uit het zuringzuur, hetwelk eene witte wolk gaf, geen nederplofsel. De magnesia was naauwelijks merkbaar door de ammonia of zuivere potasch.
Het ijzer was in het geheel niet merkbaar door galnoten-aftreksel, en slechts zeer flaauwe bewijzen waren er van merkbaar door de Prussias potassae.
Kolenzuur bevatte het in eene matige hoeveelheid, blijkbaar uit de opbruising met zamengedrongen zwavelzuur,

{==15==} {>>pagina-aanduiding<<}
uit het wit nederplofsel met kalkwater, en uit hetzelfde verschijnsel met de zeepöplossing, en roode kleuring van het blaauw lakmoespapier.
Het zoutzuur bleek uit het overvloedig nederplofsel met salpeterzuur zilver en azijnzuur lood.
Het zwavelzuur was merkbaar uit de witte wolk met het zoutzure bariet.
Gezwavelde waterstoflucht was daarin niet merkbaar door lood- of zilveröplossing.
Specifique zwaarte 4005. - Resultaat.
Deze proeven komen nagenoeg met de proeven van vogler overeen.
Het spreekt van zelf, dat hier de soda, kalk-, bitteraarde en ijzer met het zwavelzuur en zoutzuur tot middelzouten vereenigd, en mogelijk ook gedeeltelijk met kolenzuur tot dien staat gebragt, of wel dat voornoemde middelzouten in het van koolzure lucht verzadigde water als opgelost zijn.’
Wat nu het gebruik van dit water betreft, men bezigt hetzelve óf inwendig als drinkbron, óf uitwendig als bad, óf, eindelijk, als douche of spuitbad.
Men gebruikt inwendig meestal de beide bronnen, de Kesselbron en het Kränchen, waarmede ook overeenkomt het Kränchen in het Steinernhaus, hetwelk mede zeer rijk

{==16==} {>>pagina-aanduiding<<}
aan koolzure lucht is, en eenen aangenaam zuurachtigen smaak heeft. Het eerste is veel warmer, hebbende de warmte van 39o Reaum. De Kesselbron wordt het meeste gebruikt; het Kränchen, hetwelk 23o warmte heeft, veel minder. Men begint gemeenlijk met twee of drie glazen, die 6 of 8 lood water bevatten, en klimt langzaam op, soms tot 7 of 8 en meer glazen. Het wordt onmiddellijk uit de bron gedronken, óf zuiver, óf met koe-, geitenof ezelinnenmelk gemengd. Gewoonlijk wordt het 's morgens nuchteren gedronken tegen 6 of 7 ure; men drinkt alle tien of vijftien minuten een glas, en neemt tusschenbeiden eene matige beweging in de allee aan de Lahn of in de tuinen, of bij ongunstig weder onder de kolonnades, waar het echter door de menigte menschen dikwijls te warm is.
Het water bezwaart, op deze wijze genomen, niet; dan, wanneer men daarvan te veel op eens neemt, of te schielijk daarmede opklimt, bezwaart het wel eens, zoo als ik dit zelf ondervond, als ik boven de vier glazen wilde drinken. Sommigen drinken veel grootere glazen, tot negen of tien toe, zonder daarvan eenig ongemak te bespeuren. In plaats van thee, drinkt men gemeenlijk, ten 5 of 6 ure na den middag, een of twee glazen van het Kränchen.
Met betrekking tot de zigtbare uitwerking van dit water - het is niet ongewoon, dat het in het eerst min of meer den eetlust vermindert, en, in plaats van de buiksontlasting te bevorderen, dezelve verstopt. In dit geval is het meestal nuttig, in het eerste glas een drachma tartarus tartarisatus of sal glauberi op te lossen, hetwelk opening genoeg verwekt. Het Emser-water werkt meestal op de urine en op de uitwaseming, die hierdoor vermeerderd en aangezet worden.
Bij sommigen, vooral die aan congestiën naar het hoofd en naar de borst onderhevig zijn, bepaalt zich het gebruik alleen bij het drinken van het water, hetwelk de circulatie niet schijnt aan te zetten, en veelal het getal

{==17==} {>>pagina-aanduiding<<}
der polsslagen aanmerkelijk vermindert, hetgeen ik zelf ondervonden heb.
Bij verre de meeste lijders moet echter het inwendig gebruik door het uitwendig, door baden, ondersteund worden. Gewoonlijk neemt men het bad na het drinken, somtijds ook nuchteren, bij enkelen ook 's avonds; doch niet, of ten minste zeer zelden, meer dan eens daags van een' warmtegraad van 24, zelden tot 26o Reaum. Eerst blijft men eenige minuten, zelden langer dan een half uur in het bad. Men gevoelt daarin eene aangename en verkwikkelijke warmte, ontspanning, en neiging tot wateren. Na het bad moet men zich wèl afdroogen, een half uur, luchtig gedekt, te bed liggen, niet slapen, en daarna eene kleine beweging maken.
Het is niet mogelijk te bepalen, hoe lang men met drinken en baden moet aanhouden; het spreekt van zelve, dat dit van individuéle omstandigheden, vooral van de natuur en de hardnekkigheid der ziekte, van het gestel des lijders, en de uitwerking op de ziekte moet afhangen, en dat men dit geheelenal aan het oordeel van den bronärts moet overlaten. In ligtere gevallen zijn drie of vier weken, waarin men 20 of 21 baden neemt, genoegzaam - in andere 5 of 6 weken. Niet zelden is het noodig, in het volgende jaar, ter grondige herstelling, de cuur eens weder te herhalen.
Behalve tot drinken en baden, wordt het Emser-water ook gebruikt tot inspuiting en klisteren, wanneer de ontlasting ontbreekt, of verstoppingen daartoe aanwijzing geven.
Het is vooral van nut in den vorm van douches of spuitbaden, wanneer het water op het aangedane deel onmiddellijk door eene spuit wordt aangebragt, en hierdoor eene trillende beweging in het deel wordt voortgebragt.
Men moet niet te vroeg aanstonds, wanneer men geene verbetering gevoelt, denken, dat het water geene uitwerking zal doen, of nadeelige werkingen zal voortbrengen. Men moet hetzelve altijd als een geneesmiddel be-
{==18==} {>>pagina-aanduiding<<}
schouwen, hetwelk, door inwerking op de ziekte, soms eenig ongemak, lusteloosheid, vermoeidheid, hoofdpijn, krimpingen, aandoeningen der zenuwen veroorzaakt; welke toevallen altijd bij eene verandering en omstemming van het gestel moeten plaats hebben, en ons veeleer toonen, dat de natuur werkzaam is, en bezig is door crisen en scheidingen de ziekte te genezen, en het behoorlijk evenwigt in het ligchaam te herstellen. Wanneer dit plaats heeft, moet men, volgens den raad der geneesheeren, soms het drinken en baden verminderen, of tusschenbeiden daarmede ophouden, ja niet zelden dan de cuur hervatten, en eenen langeren tijd daartoe besteden. Intusschen moet men ook opmerken, dat men gewoonlijk eerst naderhand en te huis gekomen zijnde daarvan de heilzame vruchten ondervindt, en na zes of acht weken eerst beterschap bespeurt. Dan, hiervan in het vervolg nader.

(Het vervolg en slot hierna.)




Het leven en de wandelingen van meester Maarten Vroeg.

XII.

Uit zijn Leven; verzinsel en waarheid.

Ik heb nu al zoo veel letters op het papier gezet, dat ik, zoo mij voorkomt, een schrijvers uitzigt moet hebben; en, schoon mijne kostelijke hersenvruchten waarschijnlijk wel nooit uit mijn' lessenaar zullen komen, mij dunkt, ik ben reeds een beroemd man. In mijne verbeelding zie ik den tijd, dat een of ander boekverkooper, die op het springen staat, mijne nagelatene papieren, netjes gedrukt, als een noodschot in de wereld zendt; en dan zoude het toch jammer wezen, zoo de nieuwsgierige lezer niet, voor of achter de voortbrengselen mijner pen, of, zoo als menig ander zeggen zou, van mijnen geest, een kort of lang levensberigt te lezen vond. Men weet zoo gaarne, hoe vele voeten lengte de maker van het

{==19==} {>>pagina-aanduiding<<}
boek had; of hij blozend en bol, dan wel bleek en ingevallen was van aangezigt; een' haviksneus droeg, of een' wipneus; of hij zich omkeerde, onder 't snuiten van denzelven; hoe hij liep, en hoe hij stilstond; hoe hij sprak, en hoe hij zijn' mond gesloten hield; voorts, of hij gewoonlijk een' bruinen rok droeg, of een' blaauwen; of hij zijn' stok in de regterhand hield, of in de linker, enz. Vooral weet men gaarne, vanwaar hij kwam; of hij van deftigen of van ondeftigen huize was, en of zijn grootvader zijn baarsje met zilveren vork naar den mond bragt, of zich vergastte op een' panharing, in groene lampölie gewenteld, en duim en vinger nalikte.
Ik heb, onder 't scheren, van Domine W., die te H. de jongens het Latijn insloeg, vernomen, dat dit alles in het leven van een beroemd man vermeld dient te worden. Ook herinner ik mij, dat zeker geleerd Professor, wien ik als scheerjongen meermalen onder 't mes had, nooit anders wilde ingezeept worden, dan van de regterzijde beginnende, zeker omdat het dus in zijne levensgeschiedenis stond. Laat ik dan de mijne beginnen met te verhalen, dat ik nooit mijne huisdeur intreed, zonder driemalen hard te hoesten, en in elken vijzel of mortier den stamper eens frisch te roeren. Ik vond dan mijne vrouw ook altijd mijne vrouw, en zag nooit, wat mijne buren telkens beweren gezien te hebben, zelfs niet, dat mijne eigene jongens mijne perenboomen leeg eten.
Nu zal misschien de ongeduldige lezer vragen, waar ik ter wereld kwam. Mijne doopceel heb ik te Amsterdam geligt; maar of ik er geboren ben, blijft mij nog altijd twijfelachtig. Ook hoop ik, dat mijne volgende levensbeschrijvers dit duister punt duister zullen laten. Mijn vader was een schaarslijper, hetwelk ik op zekeren zondag namiddag, tot mijne spijt, gewaar werd. Het was in den nazomer; wij waren, na onzen braven Dominé over het vijfde gebod gehoord te hebben, met kerkeraad en gemeente, benevens het groot en klein vee, rondom den put te G. vergaderd, en zagen, met boeren-
{==20==} {>>pagina-aanduiding<<}
onverschilligheid, de emmers dalen en rijzen, om het dorstig vee te drenken. Reeds sedert verscheidene jaren was ik daar bij den schoolmeester in den kost geweest, die, in zijn groot ligchaam wat meer rekenen, dan gewoonlijk, wat Fransch en geographie gepakt hebbende, van kleermakers en kappers jongens kreeg, wier ouders, voor klein geld, wilden kunnen zeggen: Mijn zoon is op de Fransche school. Wij hadden het daar goed, en leerden ten minste eene andere taal, dan ons Hollandsch; schoon ik niet gaarne zoude verzekeren, dat het Fransch was, wat wij leerden. Doch sedert eenigen tijd begon de meester wat later op te staan; de school was vroeg uit, en 's namiddags was hij verbazend slaperig. Hij had dan ook dikwijls vergeten, de pennen te vermaken, of onze schriften na te zien, en de kleinen spelden aan zijne knie: d.a. ba, l.a. le, alsof het zoo hoorde. Ook had ik opgemerkt, dat hij 's morgens zeer beefde, en, als hij dan een bon op onze schriften ging trekken, kwamen er krullen voor den dag, waar geen letters in te vinden waren. Daarbij kon ik mij niet weêrhouden van op zijn' neus te kijken, die hoe langer hoe rooder werd, en, wat het wonderlijkst was, naarmate meesters neus in roodheid en puisterigheid toenam, nam het getal der leerlingen af, zoodat de eene
jongen voor, de andere na werd weggehaald, en er, behalve mij, nog slechts twee over waren, toen er eene chais voorbij den put kwam, terwijl wij daar stonden. Dit verschijnsel bragt leven in de boerenwereld. Eenigen waren wel in tweestrijd, of zij ook bij den put zouden blijven; maar de groote hoop volgde het rijtuig naar de herberg, begeerig te zien, wat daarvan worden zou, en ik trok meê, niet vermoedende, wat lot mij te wachten stond. Er trad een lang, schraal man af, met een zwart aangezigt, die, toen zijn paard verzorgd was, regt naar het schoolmeesters-huis ging, daar eene geruime poos bleef, en toen er wederom uitkwam, dragende een kistje, hetwelk ik voor het mijne herkende. Ik werd nu door den meester geroepen; zonder veel omslags nam de lange man mij bij

{==21==} {>>pagina-aanduiding<<}
de hand, zette mij naast zich in de chais, en eer ik regt wist, hoe of wat, had het digt geboomte de plaats, waar ik zoo vele jaren sleet, voor altijd aan mijn oog onttrokken.
Als ik mij nu dat oogenblik herinner, loopen mij de oogen vol tranen; maar toen werd ik door zeer verschillende aandoeningen geslingerd. Ik had er schik in, zoo in eene chais te zitten, wat mij nog nooit gebeurd was, en ik zag op de boeren, die ons ontmoetten, met een oog vol van een trotsch medelijden neêr. Doch dit gelukkig gevoel werd telkens, als ik naar mijne linkerzijde zag, en den zwarten man ontwaarde, met zijn gezigt zoo strak als een trommelvel, zeer getemperd. Dan werd ik zoo klein als een wezel, en drong mij in den hoek, alsof ik mij wilde wegdringen. Hij sprak geen enkel woord, dan nu en dan met den voerman; doch somwijlen zag hij mij aan met een oog zoo vol zorg en liefde, dat het mijn hart verwarmde; dan kwam er leven in zijn lederen aangezigt, en zijne goedwillige trekken maakten mij de tong los.
Na ruim twee uren rijdens en kruijens door het mulle zand, kwamen wij in eene stad, waarvan ik niets te zeggen weet, dan dat ik, door eene oude poort, een schrikkelijk groot water zag, en een ontzaggelijk gebrul van wind en golven hoorde. Hoe ontstelde ik, toen ik met mijn' geleider (het was onderwijl duister geworden) die poort uit, en op het brullend water af moest! Hier was een gejoel en geschreeuw, dat den vreesselijken wind bijna tot zwijgen bragt. De lange man nam mij op, en zette mij in eene schuit, waarin ik naauwelijks op mijne voeten kon blijven staan. Ik dacht, dat het met mij gedaan was, vooral toen het vaartuig pijlsnel van wal stak, de wijde zee in. Weldra kwamen wij bij een schip, waartegen ik als tegen een berg opzag; en 't was, alsof mijn angst verminderde, en ik mij ligter gevoelde. Wat is des menschen ziel eene rare machine (*)! denk ik nu, dit schrij-
{==22==} {>>pagina-aanduiding<<}
vende. Een grooter blok houts maakt hem gerust, als hij op een kleiner in angst zit. Nog weet ik, hoe hartelijk ik toen verlangde: was ik maar op dat groote schip! Wie verbeeldt zich dus mijne vreugd, toen ik er op kwam, en alles zich aan mijn oog zoo groot, ruim, hecht en sterk vertoonde? Het was toch maar een gewoon beurtschip; en, in vervolg van tijd langs den Buitenkant wandelende, heb ik meermalen gedacht: Hoe waagt zich de mensch op zulk eene peulschil! Een oorlogsschip of Oostindievaarder, dat is nog wat anders (*).
Na eene korte vaart, gedurende welke de lange man mij, die doodelijk ziek en benaauwd was, zoo trouw bijstond, dat ik hem lief kreeg, kwamen wij te Amsterdam aan. Hij vatte mij nu terstond bij de hand, en, mijn koffertje in de andere, leidde of liever trok hij mij langs grachten en straten; zoodat ik, die bijna nooit meer dan twee huizen naast elkander had zien staan, en nooit grooter drukte dan aan den put te G., door de menigte van voorwerpen en het gedrang bijna duizelig en aamechtig werd. Eindelijk kwamen wij in een naauw steegje, en hier in een klein huisje, waar het eerste, wat mijne oogen trof, een schaarslijpers-kruiwagen was, met een verschrikkelijk groot wiel, zoo als ik er nog nooit zag. Spoedig merkte ik, dat wij hier t' huis waren. Mijn hart werd beklemd. Aan de frissche lucht der hei-
{==23==} {>>pagina-aanduiding<<}
develden en de schaduw der bosschen gewoon, was het, alsof ik onder den grond zat, zonder zon of lucht. Maar ik was nog in den leeftijd, dat honger en slaap den mensch regeren. Ik at 's middags smakelijk van een' schotel aardappelen, die ik zelf had helpen schillen, en ik sliep, op mijn' stroozak, een gat in den dag.
Toen ik ontwaakte, zag ik mijn' geleider eenige messen slijpen en schoonmaken. Hij wenschte mij, half glimlagchend, een' goeden morgen, wees mij eene kom water om mij te wasschen, en daarna eene goede boterham. Naauwelijks was die binnen, of hij zag mij ernstig aan. ‘Jongen!’ zeide hij, ‘gij hebt mij nu genoeg gekost; draai dat wiel eens!’ Het was alsof met deze woorden de overtuiging in mijne ziel kwam, dat de man mijn vader was; ik gehoorzaamde, en drie jaren draaide ik het wiel langs Amstels straten en den omtrek.




Viertal brieven, over de tentoonstelling, te Amsterdam, der kunstwerken van nog in leven zijnde nederlandsche meesters, van den jare 1822.




Aan den Heer Redacteur der Vaderlandsche Letteroefeningen.
Mijn Heer!

Bijgaande Brieven ontving ik van een' mijner Vrienden, tijdens de Tentoonstelling van Kunstwerken door levende Meesters, te Amslerdam, in dit jaar. Zij zijn in geenen deele geschreven, om aan het Publiek medegedeeld te worden; echter kwamen zij mij zoo belangrijk voor, dat ik den Schrijver daarna, met vele moeite, heb bewogen, mij de uitgave, door middel van uw Maandwerk, toe te staan. Ik twijfel geenszins, of gij zult mij hierdoor erkennen als een' der dienstvaardigste Lezérs van het Letterwerk, door U bijeengezameld.

Rotterdam, Nov. 1822. ....





{==24==} {>>pagina-aanduiding<<}

I.

Amsterdam, den 30 Sept. 1822.

Gij vraagt mij mijn gevoelen over de onlangs alhier plaats gehad hebbende Tentoonstelling. Nog vol van genoegelijke aandoeningen, bij de beschouwing opgewekt, voldoe ik daaraan gaarne, te meer, daar ik door dit middel u eenige mijner aanmerkingen over den toestand der kunst kan mededeelen, en de genoegelijke herinnering der beschouwde stukken mijzelven niet anders dan aangenaam zijn kan. De stof is te uitgebreid voor éénen brief. Gij kent mijne onpartijdigheid; en zoo mijn oordeel, gelijk ik zelf, meer dan iemand, vooronderstel, niet juist zij, wijt het aan verkeerd inzien of gebrek aan kennis, en geenszins aan eenige andere bedoeling, waarvan ik mij volkomen vrij ken.
Het Lokaal, hetzelfde dat in den jare 1820 voor de toenmalige Tentoonstelling diende, en nu gebezigd wordt voor de loffelijke Akademie van Beeldende Kunsten, is ten uiterste geschikt; en men kan zien, dat, bij den herbouw, aan het nuttig gebruik daarvan voor de Tentoonstellingen naar eisch gedacht is.
De zorg, moeite en onpartijdigheid der Kommissie schijnen mij toe, allen lof te verdienen. Men heeft mij gezegd, dat er vele ingekomene stukken, als niet volkomen voldoende, achterwege zijn gelaten, en dat men deswege eenigzins strenger heeft meenen te moeten handelen, dan wel bij vorige gelegenheden. Wij keuren zulks niet af; maar zijn van meening, dat, gelijk in alle dingen, zoo ook hier, een verstandige en vaste grondslag moet doorstralen. De beginselen, waarnaar men de aanneming of verwerping der stukken kan regelen, zijn deze: Eene ruime aanneming moet ten gevolge hebben, dat de niet verdienstelijke vervaardigers zichzelven, in den eigenlijken of gemeenen zin van het woord, ten toon stellen. Bij eene min ruime of meer bekrompene aanneming stelt, als 't ware, de Kommissie zich verantwoordelijk, dat alle stukken eenige wezenlijke kunstwaarde hebben. Bij de overweging van dit laatste, waarnaar ook de Kommissie

{==25==} {>>pagina-aanduiding<<}
haar gedrag schijnt te hebben ingerigt, zou misschien nog al het een of ander hebben kunnen gemist worden.
Deze loffelijke kieschheid der Kommissie is oorzaak geweest, dat, in uitgebreidheid, deze Tentoonstelling de vorige niet overtrof, maar, wat meer zegt, in wezenlijke soliditeit gewonnen heeft; vooral wanneer men nagaat, welke Meesters of door den dood weggerukt zijn sinds den tijd der vorige Tentoonstelling, of zich aan de inzending hunner stukken op deze hebben onttrokken.
Onder de eersten behooren de Heeren a. de lelie en j. hulswit, beide sieraden dezer stad, als mensch en kunstenaar even beminnelijk. Elk warm voorstander der schoone kunsten bejammert hun verlies; en inderdaad, zulke mannen zijn zeldzaam: hunne gedachtenis moet ons dierbaar zijn, en hun voorbeeld anderen aansporen tot vereeniging van kunst en deugd.
Onder de anderen, dat is hen, die zich (het zij dan ook uit welke oorzaak, die wij liefst met willen doorgronden) hebben ontrokken, tellen wij eenen versteegh en van strij te Dordrecht, moritz en dawaille alhier, wonder en knoll te Utrecht, alsmede m.j. van bree, paelinck, cels, ommeganck en anderen in de zuidelijke provinciën; ook knip, wiens woonplaats, door gedurige verandering, schier onbekend is. Zulke lieden, meest Leden van het Koninklijk Instituut, of der Koninklijke Akademie van Beeldende Kunsten, openbare handhavers en beoefenaars der schilderkunst, wier verdiensten bij het algemeen in goeden dunk zijn, moesten, mijns oordeels, hunne verpligting jegens het Publiek gevoelen, om, als 't ware, in dezen tempel der kunst, in Neêrlands hoofdstad, hunne gaven, of bijdragen, als offeranden te brengen aan het Vaderland. Hoe belangrijk ook, zou deze Tentoonstelling veel gewonnen hebben, wanneer hunne voortreffelijke werken de wanden der zoo wel ingerigte en rijke zalen hadden mogen versieren.
Gij weet ik houde niet veel van afdeelingen in de kunst, of hare soorten. Dikwijls is de vraag bij mijzelven voorgekomen: wat is toch wel het onderscheid tusschen een historisch stuk en een zoo gezegd tableau de genre? Laatst zag ik afgebeeld vier deftige mannen, die met elkander spraken. Ik hield dit voor eene afbeelding van vier vrienden of bloed-
{==26==} {>>pagina-aanduiding<<}
verwanten. De eigenaar berigtte mij, dat het was de afbeelding van de eerste bijeenkomst der afgevaardigden wegens Holland, onder willem I. Het stuk bleef en was hetzelfde, of het een Regenten- of Staatsstuk ware. De kennis van den aanschouwer kan het toch niet veranderen. Ik vraag dan in de eerste plaats, hoe het is. Wat het zij, verschilt mij minder. Minder, zeg ik; geenszins geheel niet. Immers het edele en grootsche blijft altijd, bij gelijke behandeling, boven het onedele en lage verheven.
Om echter in alles eenige orde te houden, is het noodig, dat men verdeelingen in acht neemt; en het is daarom, dat wij van het groote of historiéle vak het eerst zullen spreken, zonder ons aan grenslijnen te zeer te bepalen.
Onze zuidelijke Broeders zijn, en het is niet onnatuurlijk, ons hierin vooruit. Hunne oude Schilderschool, hun Godsdienst, hunne nabijheid aan Frankrijk, wier eerste Schilder, de wijdvermaarde david, als banneling in hun midden woont, ja hunne geheele stemming, alles werkt mede, om hen in dit vak boven ons te doen uitblinken. Niet dat wij hierdoor zouden te kennen geven, dat onze Schilders, zich op hetzelfde vak toeleggende, minder zouden uitblinken; neen, het tegendeel is waar; getuige bovenal het meesterstuk van pieneman: maar zij hebben toch uit de werken van navez, van bree en ricquier kunnen zien, dat deze, in behandeling, keuze en uitdrukking, onze Schilders overtreffen. Boven allen, welke deze Tentoonstelling luister hebben bijgezet, munt zeker uit de Heer navez van Brussel. Men moge zijne stukken misschien min eigenaardig onder de historiéle rangschikken; zeker is het, det zij den toon en de houding van dit vak zoo meesterlijk als in zich besluiten, dat het niet dan van den Schilder zelven afhangt, om in dit vak, met de geringste wending, de voortreffelijkste proeven aan den dag te leggen. Wij mogten zijne kunstvoortbrengselen voor de eerste maal op deze onze Tentoonstelling ontmoeten. Navez heeft zich in een zoo behagelijk licht voorgedaan, dat het mij schier ondragelijk is, aan merkingen te maken op de vier van hem voorgestelde schilderijen; en ik weet niet, wat ik meest prijzen moet, zijne breede en siksche penseelsbehandeling, of zijne natuurlijke voorstelling, of zijne meesterlijke navolging. Alles doet in hem den man zien, die zijne kunst volkomen meester is, en

{==27==} {>>pagina-aanduiding<<}
wel verdient de hoogste aanmoediging te ontvangen, waartoe ik hem de goede gezindheid van allen, wien de bloei en de welvaart der schoone kunsten ter harte gaan, in ruime mate toewensche. Zijne stukken behoorden ongetwijfeld tot de besten der Tentoonstelling, en hebben niet weinig toegebragt, om den luister derzelve te verhoogen. Zijne schildering, grootsch, natuurlijk en edel, grenst aan den hoogsten stijl van eenen van dijk, of der besten van de Italiaansche Meesters. Het zij men zijne Hagar en Ismaël, de Italiaansche Waarzegster, den Florentijnschen Mandolinespeler, of de weldadige Vrouw van Frascati verkieze, altijd zal men moeten bewonderen die getrouwe overbrenging van het menschbeeld, alsof het tegen ons spreekt, met ons verkeert, en wij in eene en dezelfde handeling met hetzelve deelen. Ik vergeet nooit de verrukking, waarmede ik deze meesterstukken heb aanschouwd, en vooral het meisje bij de waarzegster, als ter schilderij uitziende. Deze navez, zoo men mij gezegd heeft een leerling van david, doet, naar hetgeen ik van dezen Meester gezien heb, voor hem niet onder, Het zoude ons grieven, wanneer het gerucht zich bevestigde, dat hij zich op nieuw naar Italië zoude begeven. Wij rekenen het van belang voor ons, en ook voor hem, dat hij alhier blijve. Onze Hollandsche Schilders missen, over het geheel, het grootsche, breede, volle en sprekende, dat in deze stukken doorstraalt; maar ook hij kan van hen nog leeren: vermijding van dat koude, dat als tegen de lucht af stoot; meerdere beoefening der tusschen- en verbindende tinten en overgangen; met één woord, die waarheid met harmonie, welke de natuur, in duizenderlei kleuren, luchten en gronden, zoo duidelijk, zoo overal aan den dag legt, en hetwelk onze Schilders, te allen tijde, boven allen,
even heerlijk hebben gevat, als uitnemend uitgedrukt, naar het groote voorbeeld van de Natuur, schatkamer der Kunst.
Misschien was niet weinig aan navez te wijten, dat de Heer p. van bree, wiens werk bij vorige gelegenheid zulk een' ontzettenden ophef verwekte, nu, in vergelijking daarvan, dezelfde lofspraak niet volkomen wegdroeg. Hiervan, echter, zondere men uit zijnen bontekoe, die tot een treffend bewijs diende, tot welk eene hoogte de verdienstelijke van bree het zoude kunnen brengen, wanneer hij in alle zijne schilderijen die kracht, die uitdrukking der hartstogten, dat treffende eener breede penseelsbehandeling bragt,

{==28==} {>>pagina-aanduiding<<}
welke in dit stuk zoo welgekozen en vol kunst van vinding doorstralen. Ook zijne overige stukken, en bijzonder dat, waar aan lodewijk XIV het afbeeldsel van den Admiraal de ruyter wordt geschonken, waren uitnemend van teekening en bevallig van voorstelling. Deze bevalligheid der kunst mogten anderen wel ten voorbeelde nemen; bijzonder een ricquier, die, hoe verdienstelijk ook in vele opzigten, in dezen voor zijnen Landgenoot moet onderdoen. Wij prijzen het in beide en in andere zuidelijke Schilders, dat zij vaderlandsche tafereelen uitkozen. Jammer, dat, bij de laatste uitschrijving der prijsvraag van de vierde Klasse, deze en andere eerste vernuften niet hun penseel beproefd hebben, om de komst van huig de groot bij daetselaer af te beelden. Wegens vaderlandschen ijver verdient ricquier lof, wiens penseel breeder en krachtiger is dan dat van van bree; echter wint van bree het van dezen in smaak en keurigheid. Bij ricquier heerscht zekere bontkleurigheid en eentoonigheid, zoodat b.v. alle hoofden schier zijn van ééne grootte. Daarenboven is er iets in zijne penseelsbehandeling, dat men gewoon is in het gemeen strooperig te noemen. Met dat alles, vinding, uitdrukking, plaatsing van standen, kleedij en vele andere verdienstelijke vereischten, inzonderheid al wat studie betreft, maakt hem met regt tot een' der eerste Schilders in de zuidelijke gewesten; ja, wij zouden hem, over het geheel, boven den hooggeroemden odevaere gerust durven stellen. Hoe verdienstelijk het stuk, alhier van dezen geleverd, als eene proeve van goede en oordeelkundige behandeling, ook moge geweest zijn, uit andere voortbrengselen van zijn penseel is ons wel eens toegeschenen, dat hij boven zijne kunstbroeders niet zoo zeer uitmunt, als door velen elders wel eens
geloofd is.
De cauwer, van Gent, en doijer, van Zwol, gaven ons een punt ter onderlinge vergelijking, daar beiden tot een onderwerp hadden gekozen den vaderlandschen held beyling, van zijne vrouw en kind afscheid nemende, of wel in zijne standvastigheid op de proef gesteld. Bij de vraag, welke der beide stukken de voorkeur zoude verdienen, helt ons oordeel over ten voordeele van het stuk van doijer. De peinzende houding van beyling, het vaste in zijn gelaat, het wiegje en verder bijwerk laten iets groots van dezen jeugdigen Schilder hopen; de vrouw en de grootte

{==29==} {>>pagina-aanduiding<<}
van het kind waren min gelukkig. Het stuk van de cauwer was te theatraal, de positie der vrouw onnatuurlijk; hetzelve had echter ook wezenlijke verdiensten, welke wij niet willen miskennen; vooral was de penseelsbehandeling loffelijk. Goede proeven van bekwaamheid vonden wij mede van davidson te Leyden, wiens maria stuart en johanna gray inderdaad boven vorige voortbrengsels van zijn penseel goedkeuring verdienden. Ook b.l. barbiers te Haarlem, in zijne ontmoeting van maria reygersbergen bij huig de groot, na deszelfs ontkoming, had veel goeds. Wij zouden nog van het stuk van moll, de Zaligmaker in Gethsemane, gewagen, zoo wij niet liever ons over dezen Meester bij eene volgende en betere gelegenheid uitlieten. In de verlossing van petrus uit de gevangenis, door kruseman, was, bij al het goede der teekening en den zigtbaar voortreffelijken aanleg van dezen kunstenaar, iets onbehagelijks, dat door dezen Schilder ligt voor het vervolg zal te vermijden zijn.
Het zal van ons niet gevergd worden, om van anderen, die wij anders gaarne zouden vermelden, te spreken. Het historieschilderen is eene aangename, doch waarlijk hoogstmoeijelijke taak. Het vereischt eene veelomvattende kennis. De geringste overtreding wordt van belang. Het is eene gevaarlijke klip voor jonge kunstenaars; en echter, de hoogste prijs, de hoogste eer is voor hen in de beoefening van dit vak te behalen. Dit mismoedige hen niet, maar spore hen aan, om met alle kracht en inspanning, met den meesten ijver en vlijt te zien, te vergelijken, te leeren, te lezen, te studeren, te werken, en bij dit alles de raadgevingen van andere meer kundigen in het vak der Geschiedenis te hooren en naar eisch te volgen, uit het nationale en edele van eenen pieneman, uit het betooverende van eenen navez, uit het bevallige van eenen van bree, met één woord, uit al het gedeeltelijk of geheel schoone en verdienstelijke van zulke onderscheidene vernuften en kunstenaars, zich, met al het nederige, onmisbaar voor een goed kunstenaar, een hoog ideaal te vormen, dat te volgen, en alle vermogens ter volvoering te laten medewerken; opdat eenmaal de meest schitterende verdiensten van Zuidelijke en Noordelijke Meesters zich als in één punt van voortreffelijkheid en volkomenheid vereenigen, en alzoo de kunstroem van ons land, nu reeds sinds lange boven vreemden de kroon in andere vakken wegdragende, ook in

{==30==} {>>pagina-aanduiding<<}
het historiéle, door de te dezen opzigte vooral gelukkige vereeniging van de beide deelen des Rijks, op den duur uitblinke, en der onsterselijkheid gewijd zij!
Indien deze eerste brief u niet ongevallig is, verwacht dan in volgende de uitvloeisels mijner nadere beschouwing.




II.

Amsterdam, den 4 Oct. 1822.

Waarlijk, gij hecht te veel prijs aan mijnen vorigen, en dit zoude mij welhaast weêrhouden in de verdere mededeeling van mijn oordeel over de stukken der Tentoonstelling. Immers ik geef het als mijne bijzondere meening, en niet als het oordeel van anderen, veel min van allen.
Daar ik weet, hoe hoogen prijs gij op de kunst stelt, zoo zoude mij hoogst aangenaam zijn, dat gij ook anderen raadpleegdet. Eigen kunstgevoel, met vergelijking, zal toch op den duur wel den grondslag en maatstaf van alle goede oordeelvelling uitmaken. En echter is alle vergelijking, gelijk gij zelf dikwerf beweerd hebt, gevaarlijk. Ieder mensch, iedere zaak, ieder kunstenaar heeft iets eigenaardigs, dat eigenlijk op zichzelve moet beoordeeld worden. Indien de vergelijking, gelijk het zijn moest, ons alleen tot opheldering of duidelijkheid strekte, zoo zoude zij niet, gelijk menigwerf geschiedt, als tot verkleining en vernedering gebezigd worden, en eene verkeerde werking erlangen op een juist oordeel, dat nooit voor of tegen ingenomen zijn moet. Maar waar is de man, die niet zijne eigene wijze van zien en beoordeelen met zich brengt? En daarom is het, dat ik niet begeere, dat gij te veel, veel min een overwigtig belang stelt in hetgeen ik u met losse en vriendschappelijke pen mededeel.
Het portretschilderen is eene der gelukkigste uitvindingen van den menschelijken geest. Vrienden en bloedverwanten als 't ware bij ons in aanschouwing, en, in spijt van dood en verwijdering, als levend en tegenwoordig te houden; aangevnurd te worden door dien zelfden blik, gestreeld te worden door dien zelfden lach, die ons zoo zeer bij en met hen bekoorden, - welk eene hoogst gelukkige kunst, die zulke wonderen, zulke aangename streelingen, zulke troostrijke gewaarwordingen voor het hart voortbrengt! Door deze gelukkige kunst verblijdt zich, nog lang na hun verscheiden, menig kind in de aanschouwing der ouderlijke beeldtenissen,

{==31==} {>>pagina-aanduiding<<}
die hen tot deugd en zedelijkheid, ook na den dood, schijnen te vermanen; hierdoor... Maar wat dwaal ik af, en vergeet schier, dat ik hier niet de lofspraak op het portretschilderen, maar iets van de Portretschilders zelve moest vermelden!
Welke verdiensten wij ook aan den voortreffelijken en nooit volprezenen pieneman en den geachten van der kooi in dit vak, wegens kracht en eene breede behandeling van het penseel, toekennen, in bevalligheid en smaak handhaaft zich, met ongekrenkten, ja verhoogden roem, de waarlijk zeer verdienstelijke hodges. Zijne portretten, te voren nog iets behoudende van dat al te dunne en oppervlakkige, hetwelk hem wel eens ten nadeele gerekend is, erlangen meer en meer kracht en volheid, welke, bij natuurlijke bevalligheid en altijd wijze keuze, hem zoo zeer aanbevelen. Het is ons niet mogelijk, van de overige Portretschilders naar eisch te gewagen. De namen derzelve zult gij in den Catalogus kunnen vinden. Veel ook is mijn geheugen hieromtrent ontgaan, daar ik nimmer met het oogmerk, u zulke uitvoerige brieven te schrijven, onze Tentoonstelling gezien heb. Den Catalogus doorloopende, melde ik u derhalve alleen, dat beynink zijner beeldtenisse eene treffende overeenkomst gaf; dat bianchi in verdienstelijkheid toeneemt; dat, in meer dan één opzigt, de boer zijnen Leermeester van der kooi, gelijk de braekelaer zijnen Meester van bree, eere aandoet; dat de jouge hansen, kruseman, de lelie en portman blijken geven, de gelukkige namen, die zij dragen, waardiglijk te zullen handhaven; en dat eindelijk netscher meer gelijkend dan vriendelijk uwen Lievelingsdichter heeft voorgesteld, in de afbeelding van wiens kind, zoo wij ons niet bedriegen, hij niet min gelukkig was; waarom ook hij aanmoediging verdient.
Na het historie- en portretschilderen komt natuurlijk in aanmerking het tableau de genre. Het doet mij leed, hiervoor geen' goeden Hollandschen naam te weten. Gij moogt hierover bij gelegenheid uwen vriend weiland wel eens raadplegen. Intusschen, wat doet de naam, als men de zaak maar goed magtig is? En ik verzeker u, dat de Tentoonstelling ons geleerd heeft, dat dit vak dan toch maar het nationale en geliefkoosde van ons Hollanders is.
Om uit velen de voornaamsten te noemen, brengen wij u in de eerste plaats bij moll, noël, van der kooi en

{==32==} {>>pagina-aanduiding<<}
francois. Hoezeer wij wel gewenscht hadden, dat moll, die het sterfbed van willem I als eene uitnemende proef van zijne bekwaamheid voorheen getoond had, iets in dien trant, iets grootscher, iets edeler geleverd had, dan zijn binnenhuis met een teekenend jongeling; zoo moeten wij, der waarheid hulde doende, erkennen, dat, wat men ook aanmerkte op het oneigenaardige van een modern beeldje in eene antieke kamer, op het venster, als te groot ter sluiting in de opening, enz., dit kunststukje, inzonderheid wat de détails en de ouderwetsche kast betreft, zoo uitnemend, zoo meesterlijk was, dat men schier niet beter en natuurlijker iets kon verlangen. Mogt deze Schilder door eene welgemeende en hartelijke lofspraak opgewekt worden tot de noodige opbeuring, ijver en blijgeestigheid, om, met ontwikkeling van de groote kracht en verdiensten, die hem inderdaad eigen zijn, in alle nederigheid, naar den onmisbaren eerprijs te dingen, die hem, als een onzer Schilders van den voortreffelijksten aanleg, in het vervolg en op den duur, alsdan, niet kan ontgaan!
Vergelijkt men de twee schilderijen van moll bij het belangrijkste van noël, zoo verschillen zij nog al wat in aard en houding. Het stille en eenvoudige van den eersten wordt vervangen door eene levendigheid en woeling, ja als 't ware verwarring, bij den laatsten, die door geestigheid, goede teekening, en rijkdom van voorwerpen, in zijn kluchtig voorval op eene Groenmarkt bij eene Kerk, regtmatig velen in genoegelijke en opgetogene aanschouwing staande hield. Waarlijk, de Heer noël is een man van groote verdiensten. Genie en naauwkeurigheid, met juistheid van omtrek en de gelukkigste penseelsbehandeling, geven hem, als 't ware, zijnen eigen' roem in handen. Hij kan worden, wat hij wil. Hij valle slechts niet in het kleine of minutieuze eener Fransche behandeling! Hij toetse alles aan den goeden smaak, en schildere eens de Westermarkt, niet in eene nis, met eene van elders gehaalde Groenmarkt, maar gelijk zij werkelijk is, b.v. met de gewone Jaar- of Broodmarkt; en dit gezigt, zeker een der schilderachtigste uit onze geheele stad, zal niet minder bevallen. Dit besefte te regt de Heer van veen, leerling van den Heer westenberg, die ons bij eene voorstelling der Westermarkt, zoo als zij werkelijk is, uitnemend voldeed.

{==33==} {>>pagina-aanduiding<<}

Wat men ook op de fruitvrouw van van der kooi mogt aanmerken, (en inderdaad boven gegronde aanmerking was dezelve niet verheven) eene getrouwe afbeelding der kleederstoffen en andere voorwerpen der natuur kan men aan dien Meester, wiens breede behandeling altijd roem verdient, niet ontzeggen. Bevallige losheid en meer natuurlijk naakt zou de algemeene lofspraak, door hem zoo wèl verdiend, naar ons oordeel, nog verhoogen.
De overgang van van der kooi op francois is een heele sprong! De beide schilderijtjes van dezen laatsten Meester waren zeker wat klein en Fransch, maar toch inderdaad bijzonder geestig en naauwkeurig; en zoo wel in de moeder met hare dochter bij den Geneesheer, als bij den schoenmaker, bezig de maat te nemen, was zoo veel naïfs, dat wij naar meer voortbrengselen van dezen Meester op volgende Tentoonstellingen hartelijk verlangen.
De Schilders, die in dit vak proeven hunner bekwaamheden hebben gegeven, zijn te menigvuldig, om, hoezeer zij het ook zouden verdienen, bepaald bij velen stil te staan. B. l. barbiers, de braekelaer, van cuylenburgh, fontenay, geernaert, van geelen, hari, jonxis, meulemans, de meijer, portman, de ruyter, de lelie, van slangenburg, speeckaert, Mevr. de la tour en anderen deden hun best, om, door verscheidenheid van voorwerpen, het blootleggen van ieders kunstvermogen en manier, en door afwisseling, waarvoor dit vak zoo vatbaar is, te behagen, der keuze van de liefhebbers ruimer stof gevende, en alzoo medewerkende tot een meer behagelijk en voldoend geheel.
Ja, wat men ook van andere Scholen en Landen zeggen moge, verscheidenheid, afwisseling, vrije keuze naar ieders smaak zal der onze, hopen wij, altijd bijblijven. Immers, het zoude hoogst te bejammeren zijn, dat wij, door het grootsche en meer kiesche van anderen over te nemen, en, even als zij, gezette oefenscholen te vormen, waar deze of gene Meester aan 't hoofd staat, die vrije en ruime ontwikkeling van Geniën zouden missen, welke de ware, de edelste, de beste spoorslag is, om onze School altijd, en altijd met nieuwe belangstelling, te handhaven. Toen wij, op deze Tentoonstelling, niet alleen historiestukken en portretten, maar ook binnenhuizen met beelden, buitenhuizen, stadsgezigten, kerken, zeegezigten, dood wild, bloem- en fruitstukken, en zoo

{==34==} {>>pagina-aanduiding<<}
vele andere voorwerpen van het stille en werkzame leven, beschouwden, en daarbij dien vollen rijkdom en verscheidenheid in het landschap, eener afzonderlijke expositie waardig, bewonderden, zoo gevoelden wij, dat wij regt te huis en in Neêrlands hoofdstad ons bevonden. Zoo moet het zijn; zoo moet het blijven. Alle naäperij, alle manier, alle slaafsche overneming van vreemden of eigen moet uit onzen kunsttuin uitgeroeid blijven; en, zoo hier of daar, gelijk maar al te zeer het geval is, iets van dat vreemde gewas kiemen wilde, wortel of scheut kreeg, het moet gewied en uitgeworpen, opdat ons nationaal karakter niet aan het vreemde of slaafsche zich gewenne en verlore ga. Zoo verheffe, zoo veredele zich onze School, vrij en onafhankelijk, met fierheid en met kracht; en wij doen dat, wat onze beste Meesters, onze Voorvaders, gedaan hebben tot ons voorbeeld en voordeel.
Mijn toon is thans te hoog gestemd, en, ik erken het, ik ben, bij de gedachte aan onze nooit overtroffene Voorvaders, wat te warm en te levendig geworden, om, met de vereischte bedaardheid, den voor mij liggenden Catalogus weder in te zien. Ik breek dus liever af, met de belofte van het vervolg, indien gij mij, even opregt als ik u mijn oordeel melde, ook uwe aanmerkingen op mijn geschrijf wilt mededeelen; terwijl ik mij noeme, enz.

Iets over de balletten op den Amsterdamschen schouwburg.

Het was en is mij altijd eene genoegelijke uitspanning, na volbragten arbeid, onzen Stadsschouwburg te bezoeken, en daar de belangrijke voortbrengsels, zoo van vroegere en latere Dichters als anderen, ten tooneele te zien voeren. Hoe menigwerf verrukten wij weleer onze bingley en wattier; hoe verrukken mij thans nog onze snoek en grevelink! Neen, ik behoef de Redevoering van eenen burman niet, om mij van het nut der Komedie te overtuigen; integendeel, ik beschouw haar, mits behoorlijk ingerigt, als geschikt, om een heilzaam vermaak op te leveren, en de zucht voor het goede en schoone op eene aangename wijze te bevorderen.
Met alzoo het Schouwtooneel onder mijne bescherming te nemen, wil ik evenwel niet geacht worden ook de Balletten te verdedigen, waarmede men, en soms uren achtereen, het Amsterdamsche Publiek bezig houdt: dit is er zoo verre van

{==35==} {>>pagina-aanduiding<<}
af, dat ik mij, de enkele malen, dat ik ze zag, verwonderde, hoe het Bestuur, verpligt om zedelijkheid en zedelijke wetten te handhaven, dezelve duldde; nog meer, hoe eerbare mannen en vrouwen, allermeest hoe vaders en moeders, en dat wel omringd door hunne zonen en dochteren, dezelve konden bijwonen; en ik achtte het eindelijk mijzelven en mijner echtgenoote verpligt, ze niet meer te gaan zien, en oordeelde, mijne kinderen, vooral mijne zonen, tegen dezelve ernstig te moeten waarschuwen.
Door dit laatste meen ik aan mijnen vaderlijken pligt beantwoord te hebben. Wie toch gelooft niet, dat de kleeding, waarin onze danseressen ten tooneele verschijnen, en de verschillende standen, die zij daar aannemen, juist geschikt zijn, om in de borst onzer jongelingen een vuur te ontsteken, dat, eenmaal opgevlamd, niet weder zoo ligt zal te blusschen zijn? Die twijfelt, hij begeve zich slechts, na een geëindigd Ballet, in hunnen kring, beluistere sommiger gesprekken, en make daaruit op, welke schoone vruchten het oplevert! En bleef het nog maar bij gesprekken; maar ach! menig jongeling, door hetgene hij zag in onweêrstaanbare drift ontvoukt, gaat van uit den Schouwburg naar het huis der schande, of, zoo hij het zoo erg niet maakt, kweekt eene onreinheid in zijn binnenste, die, vroeger of later, zijn' geheelen val veroorzaakt, en hem in eene ellende stort, waaraan mogelijk zelfs de toekomst geen einde zal vermogen te maken! Men beschuldige mij toch niet, dat ik overdrijve: ikzelf was een- en andermaal in de gelegenheid, den jongeling te ontmoeten, die zijne eerste neiging tot verboden wellust aan het zien van zulk eene dartele tooneelvertooning toeschreef. Ja, in het oogenblik, dat zoodanig een, ongelukkig en diep vernederd, voor mij stond, dacht ik menigwerf: ‘waarom het zielegif zoo aangenaam toebereid, waarom het zoo openlijk verkocht, terwijl men voor dat des ligchaams waarschuwt en deszelfs verkrijging moeijelijk maakt?’ - in dat oogenblik wenschte ik den Bestuurder van onzen Schouwburg, wenschte ik menigen vader, menige moeder bij mij, opdat ik het hun zeggen mogt: ‘ziet, wat deze door onze Balletten geworden is!’
Meermalen bekroop mij de lust, de vraag in het midden te brengen: ‘waartoe toch dit tooneelvermaak gegeven wordt?’ Indien mij iemand zeide: ‘om den ouden wellusteling te streelen; om de ontrouw in het huwelijk te bevorderen; om de driften des jongelings te prikkelen; om de verbeelding der

{==36==} {>>pagina-aanduiding<<}
kinderen eene schadelijke rigting te geven!’ ik zou zulk een' in het aangezigt wederspreken: doch wat zou ik hem antwoorden, zoo hij mij vroeg: ‘of dan, indien men zulk een misdadig oogmerk gehad had, het bereiken daarvan door hetzelve niet uitnemend zou begunstigd zijn?’ Indien een ander mij het bederven van den goeden smaak, het verwoesten van het nut van een vooraf gezien tooneelstuk als doel aangaf, hij zou almede bij mij groote tegenspraak ontmoeten: doch wat ook zou ik hem te gemoet voeren, wanneer hij beweerde, dat het voor het minst daartoe grootelijks geschikt is? Indien, eindelijk, de voorstander der Balletten mij kortweg verklaarde, dat men met dezelve alleen het vermaak beoogt, ik zou meenen in deze verzekering te moeten berusten: maar, zoo hij er de vraag bijvoegde: ‘of zij het ook inderdaad niet geven?’ ik zou weten, wat te antwoorden, en niet aarzelen, hem toe te roepen: ‘ja, dit doen zij; maar ten koste van veler onschuld en rust!’
Ik wil evenwel niet onbillijk zijn, en de bewijzen, die men ten voordeele van het Ballet bijbrengt, laten gelden, wat zij gelden kunnen; hoewel zij bijna geene wederlegging verdienen, wanneer men reeds op goede gronden gelooven mag, dat het der zedelijkheid tot schade is.
Men wijst mij op andere landen, waar genoegzaam elke groote stad, zeker elke hoofdstad, hare Balletten heeft, en zegt, ‘dat, willen wij de berisping des vreemdelings niet beloopen, zij op onzen Amsterdamschen Schouwburg niet wel kunnen gemist worden.’ Maar gevoelt men dan niet, dat, zoo vreemde steden de voorbeelden moeten zijn, waarnaar wij ons in onze vermaken moeten gedragen, wij binnen kort onze farobanken, stieren- en hanengevechten, onze boxpartijen, en wat niet al, hebben zullen; gevoelt men niet, dat de meeste onze dansers en danseressen van naam niet tot onze natie behooren, en alzoo geene bewijzen kunnen zijn, wat zij in de danskunst vermag; gevoelt men niet, dat juist die zucht tot navolging van uitheemsche zeden ons in het oog des vreemdelings zoo belagchelijk maakt, reeds zoo menige verkeerdheid bij ons ingevoerd, en tevens zoo veel onheils berokkend heeft? Moet ons zijn lof zoo dierbaar zijn, dat wij daarom veler heil in de waagschaal stellen? Schimpt hij dan, omdat wij ook Balletten hebben, in zijne reisverhalen, minder op onze stijfheid en plompheid? o! Gun hem voor het minst, bij al de leugens, die hij van ons uit-
{==37==} {>>pagina-aanduiding<<}
vent, deze ons vereerende waarheid te voegen: ‘de Nederlanders, uit eerbied voor de deugd, dulden op hunne schouwtooneelen de Balletten niet!’
Meer schijn heeft de aanmerking, ‘dat zich onze Schouwburg zonder het Ballet moeijelijk zou kunnen staande houden, althans niet zou kunnen wedijveren met onze Fransche en Hoogduitsche Komediën.’ Te ontkennen valt het wel niet, dat deze vrij drok bezocht worden, door den een' uit onkunde van het schoone onzer taal, door een' ander' uit hunkering naar het vreemde, door een' derden uitmodezucht, door de meesten zonder voor de helft te verstaan hetgene zij hooren: maar loochenen kan men aan den anderen kant niet, dat velen ze bijwonen, omdat de zaag op ons tooneel te zeer veronachtzaamd wordt, of ook juist uit afkeer van die lang uitgerekte Balletten, die aldaar tot walgens toe herhaald worden. Laat ons evenwel edelmoedig zijn, en toegeven, dat het gemis van het Ballet den loop naar onzen Schouwburg, en bijgevolg zijne inkomsten, verminderen zou. Wat schade? Zal niet het verlies dier opbrengst rijkelijk worden opgewogen door het wegvallen van uitgaven, die, zegt men, door de al te groote traktementen van het Corps de Ballet, de pracht van kleeding en tooneeltoestel, enz. tot eene zoo aanzienlijke hoogte zijn opgeklommen? Wat voordeel geeft het, dat alle plaatsen welbezet zijn, zoo een hek alleen, dat uit den grond moet komen, gelijk in het vorige wintersaizoen het geval was, ik weet niet op hoeveel gelds te staan komt; wat voordeel, zoo men aan al de invallen en dwaze grillen van den Balletmeester, met name in de even kinderachtige als zoutelooze zoogenaamde Arlequinades, terstond gehoor geeft? Ook geloof ik voor mij nog niet, hoe vast men het ook verzekere, dat het ons tooneel, door het opheffen der Balletten, weldra aan toeschouwers ontbreken zou, te wèl verzekerd, dat velen, met gezond verstand en goeden smaak te rade gaande, het juist daarom te meer zouden bezoeken, vooral zoo onze Dichters en Prozaïsten de hand leenden, om door hunne heerlijke voortbrengselen de zeer vele uitheemsche
beuzelingen te verdringen. Neen, zoo zeer is ons Publiek nog niet verbasterd, dat het niet, even als onze Voorvaders, door een goed vaderlandsch of ander Treurspel, of eenig nuttig Tooneelstuk, zou worden aangetrokken, en dat het de verstrooijende kracht van het Ballet zou verlangen, om de goe-
{==38==} {>>pagina-aanduiding<<}
de gevoelens van vaderlandsliefde en deugd, door het een of ander opgewekt, weder te verdrijven.
Ik weet het, ‘de groote menigte verlangt, na het zien van eene ernstigere tooneelvertooning, ook iets tot meer eigenlijk gezegde vervrolijking; het wil eens hooren schertsen; het wil lagchen; in één woord, het wil een vrolijk nastukje: en juist nastukjes ontbreken ons.’ Ofschoon ik voor mijnen geest aan een degelijk voorstuk genoeg heb, ik zal het daarom in anderen niet berispen, dat zij nog iets meer verlangen; en, erkennende, dat aan deze begeerte op eene nuttige wijze kan voldaan worden, zie ik het zelfs, als voorstander van welaangebragte boert, niet ongaarne, wanneer hoogmoed, gierigheid, in 't kort de ondeugd, op het tooneel geestig doorgehaald en van hare belagchelijke zijde vertoond wordt. Zoodanig was ook de smaak onzer Vaderen: vandaar zoo vele vertaalde en onvertaalde Klucht- en Blijspelen, die nog konden gegeven worden, met uitzondering alleen van dezulke, waarin gemeene of dubbelzinnige uitdrukkingen beschaafdheid of goede zeden zouden kunnen kwetsen. Bovendien kon men immers nog andere Nastukjes doen vervaardigen, altijd zorgende, dat zij eenige nuttige leering, vooral niets schadelijks behelsden. Ook is het mij ingevallen, of men niet nu en dan, na een grooter voorstuk, in plaats van een nietig zoogenaamd Divertissement, een boertig, doch altijd nuttig Vers kon doen opzeggen, hoedanige bereids onze luimige Dichters geleverd hebben en verder konden leveren. Zelfs kon men den vriend van zang genoegen geven, door, ten slotte en bij afwisseling, kortere of langere stukjes met zang te geven; mits in het oog gehouden werd, dat zij niet zoo ledig, ijdel, ja laf kinderachtig waren, als de meeste hedendaagsche Fransche Vaudevilles, en vooral dat zij niet, als deze, ongeoorloofde lusten prikkelden.
Mogelijk zal men mij, al verder, tegenwerpen: ‘dat, zoo al de Balletten voor sommigen schadelijk zijn, zeer velen ze bijwonen zonder nadeel voor hunne zedelijkheid,’ Overtuigd, dat er menschen zijn, op wier koeler gestel of kracht van geest de grootste verzoekingen afstuiten, kan ik dit even weinig loochenen, als men mij deze drie dingen zal tegenspreken: dat niet allen, die deze tooneelvermaken onschuldig zeggen bij te wonen, inderdaad onschuldig zijn; dat de reinen van harte ze, als volstrekt onnut, zeer wel

{==39==} {>>pagina-aanduiding<<}
kunnen missen; en, eindelijk, dat men ze hun niet mag verschaffen, zoo lang het te vermoeden staat, dat sommiger heil er mede gemoeid is. Wilde mij iemand dit laatste niet toestemmen, ik zou hem vragen, of ik dan wèl zou handelen, wanneer ik, gasten genoodigd hebbende, ter gunste van sommigen, die zich met algemeen-nuttige geregten hadden kunnen vergenoegen, de tafel voor de helft met spijzen bezette, wier schadelijkheid voor anderen ik kende, en waarvan ik vooraf wist, dat deze zich moeijelijk zouden kunnen onthouden? Zag hij zich genoodzaakt mij te veroordeelen, dan veroordeelde hij het immers te gelijk, ten gevalle van dezen en dien gelegenheid tot een vermaak te geven, dat voor menigeen verderfelijk is, en aan welks bijwoning men voorzien kan, dat de verzinnelijkte mensch zich ongaarne zal onttrekken, vooral nadat hij door betaling daartoe het regt verkregen heeft.
Meent men mij evenwel nog te moeten vragen: ‘of ik dan zulk een verklaard vijand van het dansen ben?’ ik meen hierop een volstrekt ontkennend antwoord te kunnen geven. Waarom toch zou ik eene kunst verachten, die der goede houding en gezondheid tot voordeel kan zijn? Neen, ik weigerde het mijnen kinderen nimmer, in de kleine kringen hunner speelgenooten aan den zedigen Engelschen contredans of dergelijke deel te nemen. Wel achtte ik mij verpligt, hun die te ontraden, waarbij onze jongelieden arm in arm, oog in oog, op den klank der muzijk, gedurig in het rond draaijen; en, wanneer ik ze zag, en den dansmeester gedurig hoorde zeggen: ‘ziet elkander aan!’ gevoelde ik lust, even als Vader de perponcher weleer, den knaap en het meisje toe te roepen: ‘in 's Hemels naam, lieve kinderen, ziet elkander vooral niet aan!’ - Dat er voor het overige tusschen een Ballet en eene huisdanspartij groot onderscheid is, dat men voor de laatste zijn kan, zouder voor het eerste te wezen, zal wel geen nader betoog behoeven.
Ik oordeel met het geschrevene te kunnen volstaan. Verre evenwel van mij, dat ik het genoegzaam zou achten, om het Ballet, dat in gewoonte en zinnelijkheid zoo magtigen steun heeft, van onzen Schouwburg te verdrijven: neen, ik verwacht veeleer tegenstand; hoewel ik niet begrijp, hoe mij die zou kunnen geboden worden op gronden, die wijsheid en deugd goedkeuren. Genoeg, zoo ik voor het minst den Bestuurder van onzen Schouwburg een' wenk gegeven

{==40==} {>>pagina-aanduiding<<}
heb, om de Balletten van lieverlede in te korten, derzelver aantal van tijd tot tijd te verminderen, en voor eene, zoo veel dit zijn kan, eerbare kleeding van derzelver uitvoerderessen te zorgen; genoeg, zoo ik de Dienaren van den Godsdienst, zonder onderscheid, opmerkzaam gemaakt heb op de gevaren, die vele hunner Gemeenteleden bedreigen, en hen heb opgewekt, om hunne pogingen te vereenigen ter verbanning eener uitspanning, waarvan zij het schadelijke reeds lang moeten hebben ingezien; genoeg, zoo ik ouders heb aangespoord, om hunnen kinderen tooneelvertooningen te ontzeggen, althans te ontraden, die aanleiding zouden kunnen geven, om de levensrust, zoo van zichzelven, als van hunne lievelingen, onherstelbaar te bederven; genoeg, zoo ik dezen en genen nadenkenden of ook onbedachtzamen jongeling niet geheel vruchteloos heb aangemaand tot het vlieden van een vermaak, dat bereids voor sommige hunner tijdgenooten de noodlottigste gevolgen had; genoeg, ja genoeg, zoo mijne stem niet geheelenal de stem eens roependen in eene woestijn geweest is!
B.

Fragment van een gesprek tusschen een' vrederegter en een' onteerden vader.

De mensch, in welken rang het lot hem heeft geplaatst, behoort regtvaardig te zijn jegens zijnen minderen. De verleider van een meisje, al heeft zij geenen anderen bruidschat dan hare deugd, is verpligt haar te huwen.
De Vader. Een schelm, een monster, onder het mom van een eerlijk man, heeft mijne woning onteerd. U vraag ik regt, mijnheer!
De Regter. Bedaar, mijn vriend! Ga zitten. - Verstaat gij rede?
De Vader. Rede? Vraagt ge dit eenen vader, wiens dochter men op eene eerlooze wijze heeft verleid?
De Regter. Nog eens, vriend! bedaard. U zal regt geschieden. Wat voert u hier?
De Vader. De verleiding mijner éénige dochter, mijnheer rocdale! En het doet mij goed aan het vaderhart, van u te hooren, dat gij het uw' pligt acht, slechte daden te straffen.
De Regter. Voorzeker!...Wie zijt gij?

{==41==} {>>pagina-aanduiding<<}

De Vader. Een ambachtsman uit dit kanton.
De Regter. Wie is de beleediger?
De Vader. Hij woont in dit kanton.
De Regter. Hij moet uwe dochter huwen.
De Vader. Hij weigert zulks.
De Regter. Op wat grond?
De Vader. Dat hij met eene andere huwen gaat.
De Regter. Wel nu! ik zal hem weten te vinden. Binnen vierentwintig uren zal hij uit een' anderen toon zingen. Zijn naam? Zeker uit uwe klasse?
De Vader. Neen, mijnheer! Zoo gij hem den weg daartoe niet sluit, is hij in de gelegenheid om een groot fortuin te maken.
De Regter. Wat zegt gij!... Een jongman van fatsoen alzoo?
De Vader. Ik heb die vraag reeds beantwoord.
De Regter. Ik verstond u zeker niet...
De Vader. Ik dacht, dat het genoeg ware, u zijne handelwijze te vermelden. Ik noem geen mensch een' jongman van fatsoen, wiens gedrag onfatsoenlijk - wat zeg ik? allerschandelijkst is.
De Regter. Hoor eens, buurman! Indien de jongman rijk is, (en ik ken jonge losbollen, die al heel rijk zijn) dan betale hij eene ronde som, en daarmede is de zaak afgedaan.
De Vader. Eene ronde som!... Bij God! beschimp mij niet, mijnheer rocdale!... Durft gij eenen vader geld aanbieden voor den eerroof zijner dochter?
De Regter. Het regt, mijn vriend, is... het regt. Als regter maak ik geen onderscheid tusschen personen en personen... Verleiding is eene hatelijke misdaad, en alwat in mijn vermogen staat...
De Vader. De beleediger is in uwe magt.
De Regter. Nu, nu, maak u niet driftig, mijn vriend!... Ik zal zien... Welaan, geef mij den naam en den van op van den verleider. Ik zal zien, wat ik voor u kan doen. Wat naam zal ik schrijven?
De Vader. Francis rocdale.
De Regter. Hoe!... wat!...
De Vader. Francis rocdale, zeg ik u! Het regt is het regt, mijnheer rocdale! Ik ben uw buurman, en een eerlijk man. Verleiding is eene hatelijke misdaad, en...
De Regter. Ik meen, dat uw naam is...

{==42==} {>>pagina-aanduiding<<}

De Vader. Ik heb nooit voor mijn' naam gebloosd, dan sedert uw zoon mij deed blozen voor den uwen.
De Regter. Dat is een ongelukkig voorval, mijn vriend! en... wij moeten de zaak te zamen vinden.
De Vader. Vinden, mijnheer? En dat zegt een regter tot een' onteerden vader?... Zoo gij en ik, mijnheer, deze zaak te zamen vonden, hoe zouden wij het dáár (op zijne borst slaande) vinden? Met één woord: zal uw zoon mijne dochter trouwen?
De Regter. Mijn zoon de dochter huwen van een' ambachtsman!...
De Vader. Hij heeft de dochter van een' ambachtsman onteerd.
De Regter. (Opstaande.) Niet verder op dien toon, vriend! als het u gelieft, of ik laat u achteraf brengen.
De Vader. Achteraf brengen!... Geef acht, mijnheer rocdale! hoe ik mijnen pligt ken, dewijl gij den uwen vergeet. Gij verzocht mij straks, te gaan zitten. Ik kende mijnen pligt te wèl, om zulks te doen in de tegenwoordigheid van eenen vrederegter. Maar ik verlies allen eerbied, wanneer mijn meerdere zich, in regtschapenheid, zoo verre beneden mijns gelijken verlaagt. En, naardien de regter zijnen zetel verlaten heeft, zet ik mij op denzelven neder. Hij zal toch niet vergeefs daar staan, vertrouw ik! En, bij God! ik ga niet van dezen stóel, noch uit dit huis, voordat ik regt bekomen heb!
De Regter. Hoe, onbeschaamde vlegel!... De kerel is in staat om mijn' klerk te roepen, en hem mijn vonnis te dicteren... Ellendeling! sta op, zeg ik, of...
De Vader. Ik verlaat den stoel niet. Wilt gij zitten, neem een' anderen. Dit is de zetel van het regt.

Twee karakteristieke trekken van keizer Alexander van Rusland.

Toen de Keizer, zeer onlangs, met verscheidene Generaals zich op de boulevard bij de Admiraliteit bevond, ontmoette hem een dronken Zeeöfficier, die van de eene naar de andere zijde zwaaide. ‘Wat doet gij hier?’ vroeg hem de Keizer, met een' ernstigen, verwijtenden blik. Met veel tegenwoordigheids van geest, en veelligt door het onverwacht gezigt

{==43==} {>>pagina-aanduiding<<}
van den Vorst eenigzins ontnuchterd, antwoordde hij: ‘Uwe Majesteit - ik - laveer!’ Dit antwoord dwong den Keizer een' glimlach af; zijn toorn week voor de meestverschoonende goedheid, en hij beval den schuldigen, in stede van hem te doen arresteren, zich spoedig weg te pakken.
De nog zeer jonge Dichter alexander sferjeyewitsch puschkin besteedde, vóór twee jaren, zijn ontluikend schoon talent, om, in een gedicht, den Grave A., een staatsman van naam, de grootste beleedigingen toe te voegen, en hem niet alleen den lauwerkrans van herodatus of den dood van kotzebue toe te wenschen, maar ook den Keizer zelven aan te randen. Hij maakte ook van deze zaak geen geheim, en gaf gereedelijk aan elk, die zulks verlangde, een afschrift van dit zoo wel, als van een dichtstuk op de Vrijheid. Zoo verzocht hem dan ook de Generaal, Graaf M., om eene kopij, en - werd zijn aanklager bij den Keizer. Deze las het stuk met oplettendheid; en, zich van de omstandigheden en den ouderdom des Dichters onderrigt hebbende, sprak hij: ‘Het zou jammer zijn, dat ik dit ontkiemend vernuft verstikte, en puschkin, gelijk hij verdiende, naar Siberië zond. Integendeel wil ik, dat zijn talent zich meer en meer tot eer en nut des vaderlands ontwikkele. De Dichters beminnen eene eeuwige lente, bebloemde oevers, murmelende beken, grazende kudden, zingende vogels; dit alles vindt men slechts in volkomenheid in de zuidelijke gewesten van mijn rijk. Men zende alzoo dien puschkin naar Bessarabië, en geve hem eenen post bij de kanselarij des Generaal - Luitenants nissow - dit zij zijne straf!’ Zulks geschiedde; en zoo leeft puschkin sedert 1820 in Bessarabië met zijne Muze, die, uit dat oord, thans voor verscheidene Russische dagbladen te Petersburg werkzaam is.




Aan mijnen vader, op zijn' verjaardag.


Als de winter mild zijn vlokken 
Op de kale velden strooit, 
Waar geen loof meer valt te plokken, 

{==44==} {>>pagina-aanduiding<<}

Dat zijn dunne, grijze lokken 
Met een lieflijk kransje tooit; 
Als de bronnen en de beken, 
Eertijds vloeijend bergkristal, 
Nu gestremd in loop en val, 
Voor zijne almagt zijn bezweken, 
En, zich dekkend voor de vorst 
Met eene ijzerharde korst, 
Waar geen togtje door kan breken, 
Dieper duiken onder de aard, 
En voor 't hol en loeijend huilen 
Van het noorden zich verschuilen, 
Voor zijn strenge roê vervaard; 
Als de hemel, dik van dampen, 
Laag op 't aardrijk nederhangt, 
Met den zonstraal schijnt te kampen, 
Die, hoe meer de nevel prangt, 
Naar een' doortogt te eer verlangt, 
Maar terugstuit op de misten, 
Die des Daggods stralend oog, 
Hoe het gloeije van omhoog, 
Iedere oopning stout betwisten, 
En verijdlen wat hij poog': 
Dan verkleumen mensch en dieren, 
Beven, bibbrend, van de koû; 
Dan is heel Natuur in rouw; 
Nergens ziet men vooglen zwieren 
Door het bladerlooze bosch; 
Nergens breekt de wildzang los; 
Nergens is er vreugd te rapen; 
Gloed en vuur zijn uitgebluscht; 
Heel de schepping ligt te slapen, 
En in doffe, doodsche rust. 
 
Wee, wie dan in armoê zuchten, 
Wie het lot geen kluisje liet, 
Dat de barre winterluchten 
Buitensluit en weêrstand biedt! 
Diep ellendig dan de luije, 
Die, te loom van lijf en ziel, 
Onbedacht op gure buijen, 
Bij den zachten gloed van 't zuîen, 

{==45==} {>>pagina-aanduiding<<}

In den tragen sluimer viel; 
Die, zijn' stand en pligt vergeten, 
En des Scheppers hoog gebod, 
Lente en zaaitijd heeft gesleten 
In een werkeloos genot; 
Wien zijn oogst wat magere aren 
Van den schralen akker bood, 
Van wier klein getal, bij 't gâren, 
Niets voor 's winters overschoot; 
Die, van koude half bevroren, 
En uit huis en hof verjaagd, 
Door den honger uitgeknaagd, 
Bij dat lijden nog de sporen 
Van een streng geweten duldt, 
Dat hem telkens eigen schuld, 
Eigen traagheid houdt te voren, 
En, in 't prangen van den nood, 
Wenschen doet om graf en dood! 
 
Maar dan zalig hij, die 't koren 
Vrolijk optastte in zijn schuur, 
In de lente nooit een uur 
Van zijn' arbeid zag verloren, 
Steeds gezweet heeft en gezwoegd, 
En zijn' akker diep doorploegd, 
En het zaad wierp in de voren, 
Die 't vermeêrden honderdvoud, 
En 't veranderden in goud; 
Die zijn schaapjes heeft geschoren, 
En, als 't najaar huivring wekt, 
Met de warme vacht zich dekt; 
Die geen hout vergat te kweeken, 
Dat hem koele schaduw bood 
Tegen 't vinnig zonnesteken, 
Maar nu, voor de bijl bezweken, 
En van loof en schors ontbloot, 
Als de haardvlam 't in hare armen 
Grijpt, en 't voor haar streeling zwicht, 
Weêr zijn' meester mag verwarmen, 
En zoo dubblen dienst verrigt; 
Die, hoe ook de zomer gloeide, 
Vlijt noch moeite heeft gespaard, 

{==46==} {>>pagina-aanduiding<<}

Maar zijn wingers wijslijk snoeide, 
En hun sap, die zorg wel waard, 
In zijn' kelder heeft vergaard. - 
Laat dan vrij het noorden stormen; 
Barst' de dolle rukvlaag los; 
Laat zijn géesel 't woud misvormen; 
Schende en roov' hij bloei en blos; 
't Forsch en snuivend ademhalen 
Van den wreeden Wintervorst 
Blaaz' den stroom, die door de dalen 
Vliet, tot enkel ijs en korst; 
Maal' de rijm getakte boomen 
Op het dunne vensterglas; 
Verder kan de koû niet komen: 
Afgesneden is de pas. 
Sla de hagel 't al te pletter, 
Wat nog overbleef op 't veld; 
Schoon hij op de ramen kletter', 
Binnen wordt het niet geteld. 
Buiten zij de winter Koning; 
De ijzel schittere om zijn kroon: 
Binnen, in de luwe woning, 
Zit de zomer op den troon. 
Bieden de akkers, hard bevroren, 
Grasscheut, halm noch vruchten meêr: 
Binnen giet, uit vollen horen, 
De Overvloed zijn schatten neêr. 
Wie ook 't snerpen vreez' der roede 
Van een' winter, lang en straf; 
Noeste vlijt bespot zijn woede, 
Keert zijn felste slagen af. 
Zij slechts mag dien kampstrijd wagen, 
En blijft altijd ongekrenkt, 
En doorworstelt ramp en plagen, 
Tot, bij 't vrolijk lentedagen, 
Haar op nieuw weêr de arbeid wenkt. - 
 
O! herkent ge, dierbre Grijze! 
In die trekken niet uw beeld? 
Streeft gij niet op de eigen wijze 
't Leefperk door, u toebedeeld? 
Vlokken zie 'k uw kruin versieren, 

{==47==} {>>pagina-aanduiding<<}

Als de sneeuw het rustend veld; 
Daar ge, met dit hoogtijd-vieren, 
Meer dan dertien Lustren telt. 
Trager kruipt u 't bloed door de âren..... 
Maar, o Hemel! 't zu Uw wil, 
Dat het lang nog om moog' varen! 
't Sta zoo spoedig nog niet stil! - 
Heeft uw zorg, in lentejaren, 
't Veld, u toevertrouwd, beploegd, 
En den zomer door gezwoegd; 
De oogsttijd gaf u vrucht te gâren, 
Die uw' winter u verzacht, 
Schatten u heeft aangebragt, 
Die door mot noch roest bederven, 
Noch met hunn' bezitter sterven, 
Die geen dief steelt, in den nacht; 
Schatten, uit geen diepe kloven, 
Nooit van 't zonnelicht bestraald, 
Door een' slavenarm gehaald, 
Maar, op 't vroom gebed, van boven, 
Uit den hemel neêrgedaald; 
Schatten, die geen oog verblinden 
Door een' uiterlijken glans, 
Die niet zwenken met de kans, 
Maar aan hun bezit verbinden 
D' onverwelkbren gloriekrans. 
't Is de rust van 't kalm Geweten, 
Dat, bevredigd met het lot, 
En opregt verzoend met God, 
Vrij van wroegings felle beten, 
Steeds zichzelven zalig voelt, 
En geen minder heil bedoelt. 
't Is de Hoop op 't ander leven, 
Hoop, die nooit de wereld gaf, 
Die, onschokbaar, zelfs aan 't graf, 
Met geen aardsch genot kan sneven, 
Maar, bij 't knikkend knieënbeven, 
Blijft een onbezweken staf. 
't Is een Liefde, nooit te malen, 
Die, schoon 't baldrend onweêr loeit, 
In en om zich 't al ontgloeit 
En verwarmt met eigen stralen, 
Als de koesterende zon, 
Aller licht en leven bron; 
Die, wat duiken moge of dalen, 
En of tong en taal veroudt, 
Immer opblaakt, nooit verkoudt. - 
Laat de stramme grijsheid klagen, 
Die gedroomd heeft in de jeugd, 
Wie geen krommende arbeid heugt, 
Die de schoonste zomerdagen 

{==48==} {>>pagina-aanduiding<<}

Heeft verbeuzeld en verspild, 
Doch des winters last nu tilt, 
En, bij gure bui en vlagen, 
Van de koude beeft en rilt: 
U voegt juichen om Gods zegen! 
U lacht, in uw' wintertijd, 
Nog de lentebloesem tegen, 
Nog de vrucht van zomervlijt. 
Zou den landman ooit verdrieten 
De avond van een' schoonen dag?.... 
O! dat, onder blij genieten, 
Lang uw avond duren mag! 
Zie ons 't bidden; zie ons knielen 
Om dien zegen van omhoog; 
Zie de diepbewogen zielen 
't Smeeken uit het vochtig oog! 
Zie ons viertal lieve kleenen, 
Meê in 't weeke hart geroerd, 
Beurtlings hupplen om u henen, 
Beurtlings aan u vastgesnoerd! 
Zie hen de armpjes om u strenglen! 
Hoor hun toontjes zamenmenglen 
Met de klanken van mijn lied! 
Hoor! zij bidden 't met mij mede, 
En de Godheid smaadt de bede 
Van 't onschuldig kindje niet. 
 
A.N.v.P. 
Febr. 1822. 


Licht, vrije pen, en vrije tong.


Ja! Licht! voor vorst en volk; maar geen verkleurde stralen, 
Van Frankrijks Ultraas, noch van Frankrijks Liberalen! 
Ja, vrije Pen; maar schrijvend bij dát Licht, 
En tot gehoorzaamheid aan Neêrlands Wet verpligt. 
Ja, vrije Tong; maar in bescheiden mond, 
Niet sijflend als een slang, niet blaffend als een hond. 


Het menschelijk leven.

Eindrijmen.


Helaas! wat is de mensch? wat is het menschlijk leven? 
Eene ijdle waterbel, die we in de lucht zien zweven; 
Die voor het starend oog met Iris-kleuren prijkt, 
Maar, op haar hoogste vlugt, voor luttel winds bezwijkt! 
 
Zou dit de beeldtnis zijn van 't menschelijke leven? 
Ach! zou de mensch dan slechts vernieling tegen - zweven? 
Hij, die, als heer der aard', met zoo veel luister prijkt; 
Schoon soms zijn broos gestel voor weinig leeds bezwijkt? 
 
Neen! 't is des menschen geest, de ziel van 't menschlijk leven, 
Die steeds zijn' aanleg voelt, om hooger op te zweven. 
Gelukkig hij, die reeds met hemelglansen prijkt, 
Wanneer voor d'aêm des doods zijn stoflijk deel bezwijkt 
 
R. 






{==49==} {>>pagina-aanduiding<<}

Mengelwerk.

Redevoering, over de volksverlichting.

Door S.E. Wieling, Leeraar der Doopsgezinde Gemeente te Zaandam (oostzijde.) (*)

Zekere onvolkomenheid kenmerkt alle menschelijke zaken. Dat het beter kan en moet worden op aarde, dit beseft en wenscht ieder. Niemand, ondertusschen, begint ligtelijk met zichzelven. De wereld rondom zich wil men eerst hervormen. Smartelijke ondervinding van veel gebrekkigs onder de menschen doet steeds menigeen naar verandering haken en op verbetering hopen. Vandaar in elke eeuw die gedurige onrust en al dat gewoel onder de stervelingen. Stilstaan, in gedurige rust blijven kan en moet het menschdom niet. Dat rusteloos pogen is oefening der krachten - is een streven naar iets beters. Zoo werkt er steeds zekere tijdgeest, die bijzonder uitkomt en zeer veel vermag.
Tot eene vergadering van leden der Maatschappij Tot Nut van 't Algemeen zullende spreken, liet ik mijne gedachten gaan over de allezins belangrijke verschijnselen van onzen leeftijd, en vond zeer veel, dat onze opmerking verdient: velerwegen morrend ongenoegen, hoop op verbetering, verlangen naar verandering, hevige worsteling

{==50==} {>>pagina-aanduiding<<}
tusschen strijdige begrippen en krachten, sterken ijver voor nieuwigheden, gehechtheid aan oude vormen, zucht tot twijfelen, losheid in beginselen, lust tot onderzoek, onpartijdige waarheidsliefde, de volksverlichting voorgestaan en vuriglijk behartigd, hier en daar misschien overdreven, elders tegengesproken en tegengewerkt, deels wel met eene goede meening, deels ook met onverstand en bitterheid.
Zoo was dan mijne keuze bepaald. Over verlichting, over volksverlichting wilde ik spreken. Het onderwerp is niet nieuw of vreemd. Maar het op nieuw beschouwen van het reeds bekende kan welligt ook eenige nuttigheid hebben. Mogt mijn pogen dit doel niet geheel naar wensch bereiken, ik streef er althans naar, en verzoek uwe aandacht om verschooning wegens het gebrekkige, dat in mijne voordragt zijn zal.

De Maatschappij, van welke wij leden zijn, tot Nut van 't Algemeen willende werken, trekt zich bijzonder de talrijke menigte der onkundigen en armen in de geringere standen aan, welke veelal te zeer verwaarloosd worden. Aan tijd, middelen en gelegenheid ontbreekt het dezen meestal, om, buiten het dagelijksch bedrijf, iets van belang te leeren. In eene domme werktuigelijkheid slepen dan dezulken hun bijkans dierlijk leven voort, en blijven op een' zeer lagen trap van menschelijkheid staan; terwijl, bij den gedurigen arbeid, de gedachten voornamelijk op spijs en drank en ruste spelen. Domme onverschilligheid, woeste ruwheid, vadzige traagheid, zucht tot onmatigheid en zwelgerij worden dan ligtelijk de medgezellinnen der armoede en onwetendheid.
Het was eene zeer moeijelijke taak, de volksmenigte uit dien treurigen toestand op te beuren. Een edel menschenvriend (*) zag de behoefte, en waagde het, in nederig vertrouwen, handen aan het werk te slaan; en zijn

{==51==} {>>pagina-aanduiding<<}
pogen vond goedkeuring en ondersteuning en medewerking, veel meer, dan hij zelf had durven verwachten. Door het verspreiden van nutte kundigheden moest het verstand verlicht en het harte veredeld worden. Een doelmatiger schoolonderwijs was derhalve vooral noodig, en ook voor geschikte leesboeken in den volkstoon moest men zorgen.
In deze behoefte is werkelijk reeds voorzien. Er zijn bekwame onderwijzers der jeugd gevormd, en de scholen thans velerwege tamelijk wel ingerigt. Ook de kinderen uit geringere standen hebben gelegenheid, om als redelijke menschen te leeren denken, gevoelen en handelen. Daar openbaart zich dan ook werkelijk hier en daar reeds veel meer goede aanleg, dan bij ongunstige omstandigheden scheen te vermoeden. Leeslust neemt meer en meer toe. Op verscheidene plaatsen zijn boekerijen ten algemeenen gebruike aangelegd, en dezelve blijven niet onbezocht.
Het lijdt geenen twijfel, of de volksverlichting is sinds eenige jaren toegenomen. Het aankomend geslacht, ook in de geringere standen, erlangt thans vele kundigheden, welke in vroeger tijdperk of zeldzaam waren of geheel ontbraken. Maar de uitwerkselen van deze verlichting - zijn dezelve gunstig of ongunstig voor de volkszeden? Het verbeterd schoolonderwijs is naauwelijks in werking, of er beginnen reeds velerlei klagten gehoord te worden. Doch zoude dit oordeel niet te voorbarig zijn? Is het verloop van tijd wel lang genoeg, om zoo stellig af te keuren? Licht en warmte zijn beide noodig in de huishouding der natuur; licht alleen is niet genoegzaam, om wasdom en rijpheid te bevorderen: het licht nogtans gaat voor, en de warmte volgt. Zoo is het elken morgen - zoo ook ieder jaar, in de lente, terwijl de zon, steeds hooger rijzende, meer en meer koesterende warmte met haar weldadig licht verspreidt.
Het niet terstond blijken der bedoelde heilzame uitwerkselen van volksverlichting kan alzoo ook geenszins als bezwaar en bewijs tegen dezelve aangevoerd worden. Verbetering komt gewoonlijk langzaam. Bijaldien echter

{==52==} {>>pagina-aanduiding<<}
de ondervinding stellig het nadeel van al dat leeren en lezen mogt bewijzen, zouden al onze redeneringen over het nut daarvan moeten ophouden. Daar zijn er, die in de verlichting een vervaarlijk monster meenen te zien, en hierom of in stilte waarschuwen en tegenwerken, of openlijk en luide zich daartegen laten hooren. Ligtzinnigheid en ongodsdienstigheid, waanwijsheid en zucht tot schitteren, afwijking van eenvoudige braafheid en eerlijke werkzaamheid, omkeering der zoo noodige orde, en verwarring der standen in de burgerlijke maatschappij, volksbewegingen, oproerigheden, omwentelingen - dit alles en meer onheil nog zoude, naar sommiger meening, het gevolg van volksverlichting zijn.
Indien het inderdaad zoo gelegen ware, moesten wij wel zeer voor verlichting vreezen. Wie konde dan nog dezelve willen bevorderen? En zoude in dit geval onze Maatschappij niet te onregt haren naam van het Algemeene Nut ontleenen? Ja, dan deden wij beter, geen licht te helpen verspreiden. Wij moesten liever pogen uit te dooven en te verduisteren. - Maar, wat zeg ik? Kan duisternis ooit wenschelijk zijn? In de ligchamelijke wereld is het licht zoo aangenaam en volstrekt noodig. Zonder hetzelve en zonder een welgesteld oog is en kan de mensch zoo weinig. En zoude dan het licht voor den geest ooit schadelijk kunnen zijn? Is verlichting des verstands niet veeleer dringende behoefte te achten? En is dezelve dit werkelijk voor eenige menschen, waarom dan ook niet voor het volk in het algemeen? waarom ook niet voor de geringere standen? Licht en lucht zijn gemeenschappelijke goederen, waarop ieder regt heeft; zoude dan licht voor den geest, zoude kennis, zoude wijsheid het eigendom van eenige weinigen zijn, gelijk goud en zilver, gelijk huizen en akkers in het bezit van weinigen zijn, welke men gewoonlijk daarom rijk noemt?
Zij, die voor, en zij, die tegen de volksverlichting meenen te moeten ijveren, doen het beide met goede oogmerken. Dit althans behooren wij te onderstellen, zoo lange niet het tegendeel blijkt. Dezelfde zaak wordt

{==53==} {>>pagina-aanduiding<<}
verschillend beoordeeld, naar mate van het oogpunt, waaruit men ziet. Doel en gevolgen en omstandigheden behooren wij echter geenszins onder elkander te verwarren; en dit gebeurt ons evenwel zoo ligt. Daar zijn vele dingen, welke wij niet op eens en niet in het geheel kunnen overzien. Met eene stukswijze beschouwing bij gedeelten moeten wij ons dan vergenoegen. Maar nu hecht ons oog hier of daar op iets, dat behaagt of mishaagt; zoo geraken wij ongevoelig in zekere stemming, die ons doet overhellen om goed te keuren of te verwerpen. Onze verbeelding weet in dit geval behendiglijk te verkleinen of te vergrooten, al naar mate men iets wenscht of niet wenscht. Vandaar dikwijls zoo veel verschil in begrip tusschen menschen, die even zeer de waarheid lief hebben. Het nut of nadeel van verlichting beoordeelen wij ook meestal naar de ondervinding, welke wij in onzen meer of minder beperkten kring hadden. Zijn wij gewoonlijk omringd door eenigzins beschaafde lieden, en komen wij meest in aanraking met verstandigen en weldenkenden, zoo zullen wij geneigd zijn, om volksverlichting van de gunstigste zijde te beschouwen. Maar zijn wij in zoodanige betrekkingen, dat wij gedurig misbruik van verstand - de velerlei kunstgrepen en listige streken der veinzerije en der overdrevene versijning tot ons verdriet en tot onze schade opmerken, ook bij zulken onder de geringere standen, welke verlicht meenen te zijn, opmerken, dan is het geenszins te verwonderen, dat er mistrouwen ontstaat tegen verlichting, welke met zoodanige omstandigheden vergezeld gaat. De onkunde, de eenvoudige opregtheid, de ongekunstelde degelijkheid van den ouden tijd komt dan vergroot aan de verbeelding voor, en schijnt zeer verre wenschelijk te zijn boven het licht, waarop zoo velen thans roemen, wier gedrag nogtans niet loffelijk is.
Ook ieders persoonlijke geaardheid zal steeds veel invloed hebben op zijn oordeel over volksverlichting. Die een hart vol liefde bezit, en het heil zijner medemenschen vuriglijk verlangt, zal ook wenschen, dat die kun-
{==54==} {>>pagina-aanduiding<<}
digheden algemeen mogen worden, welke strekken tot nut en veraangenaming des menschelijken levens op aarde. Hij wil derhalve ook verlichting bevorderen, in de vaste overtuiging, dat heldere begrippen van pligt en bestemming, dat kennis en smaak een' weldadigen invloed op zedelijkheid en geluk hebben. - Een ander, door fijnen wereldzin en bekrompene eigenliefde gedreven, zal tegen volksverlichting zijn, zoodra hij meent, dat daarbij zijn voordeel of gemak zoude kunnen lijden.
Met de toenemende volksverlichting kunnen ook zekere omstandigheden gepaard gaan, welke bewijzen tegen dezelve schijnen, en het evenwel niet zijn. Zoo is er, in weerwil van uitgebreider kundigheden, een diep bederf in de onderscheidene standen der maatschappij, en men ziet het kwaad nog geenszins verminderen. Integendeel, de verkeerdheden zouden, gelijk men wil, steeds toenemen met de verlichting, en dus derzelver schadelijkheid doen blijken. - Maar de dagelijksche ondervinding leert ons genoeg, dat er juist zoo veel schranderheid en kunde niet noodig is, om te willen schitteren, en naar eene gevaarlijke grootheid des levens te streven, waarbij de deugd ligtelijk bezwijkt voor ongewone verzoekingen. Of heerscht dan in zoodanige landen, waar de volksverlichting nog zeer ten achtere is, geene weelde, geene zeer verfijnde en verderfelijke weelde? Woelen daar de partijschappen en onlusten minder? Neen, de uitbarstingen van tweedragt, opstand en burgerkrijg zijn vooral verschrikkelijk onder een dom en bijgeloovig volk, wanneer het ruwe gemeen, aan alle bedwang onttrokken, in blinde woede voortholt en gruwel op gruwel pleegt. De geschiedenis onzer dagen levert ons hiervan ontzettende voorbeelden op. Niet de verlichting, maar gebrek aan het noodige licht is oorzaak van veel kwaad. Aan den drang der omstandigheden moet men in dezen ook eene zeer sterke kracht toeschrijven. De staatkundige gebeurtenissen, de veelvuldige omwentelingen, de burgerlijke verdeeldheden, de gedurige krijgstooneelen, en dergelijke dingen meer, kunnen voor en na de menschen uit hunnen kring ruk-
{==55==} {>>pagina-aanduiding<<}
ken, dezen en genen spoedig verrijken of verarmen, en in het algemeen op de zedelijkheid des volks een' zeer nadeeligen invloed hebben. In dit geval bevinden zich werkelijk thans meer of min de rijken van Europa, en weelde en verfijning en losheid in beginselen zijn, zelfs onder den druk der tijden, met de veldwinnende verlichting toegenomen. - Maar zoo nu evenwel
volksverlichting eens het beste of éénige middel ware, om het kwaad eenigermate te stuiten, het gevaar ten deele af te wenden, en alzoo grooter onheil te voorkomen? Of zoo misschien vele verkeerdheden, die wij zien en afkeuren, daaraan moeten toegeschreven worden, dat de verlichting nog niet algemeen en niet volkomen genoeg is; of ook, dat men soms voor licht houdt, wat geen licht is? Dan immers zouden alle tegenwerpingen vervallen, en wij behooren de verlichting niet af te keuren, maar mede te werken, opdat het volk waarlijk meer en meer verlicht worde.

Om over de waarde van volksverlichting te oordeelen, behooren wij vooraf te bedenken, wat de mensch eigenlijk is, en welke bestemming hij heeft te bereiken. Is dit vergankelijk leven op aarde het éénige doel? Of moeten wij aan een hooger werken en genieten denken? Hebben alle menschen zekeren aanleg voor ontwikkeling uit de hand van hunnen Schepper ontvangen, en moeten zij alle door zedelijkheid gelukkig worden? Of is de groote menigte enkel dáár tot nut en ten behoeve van weinige rijken en aanzienlijken, om hun een gemakkelijk leven op aarde te bezorgen, en hunne grillige lusten te dienen? Zoo kan een Turksch Pacha denken en handelen ten opzigte van zijne onderhoorigen. Uit dergelijk oogpunt beschouwt ook de hebzuchtige en ongevoelige Planter zijnen slaaf, niet als mensch, niet als broeder, niet als kind van denzelfden God en Vader, maar als een eigendom, als een stuk vee, dat alleen dient om hem voordeel en gemak aan te brengen. Alwie nu zoo of zoo omtrent op zijne dienstboden, op zijne werklieden, en in

{==56==} {>>pagina-aanduiding<<}
het algemeen op de menschen van geringeren stand nederziet, die moet wel tegen volksverlichting ingenomen zijn, terwijl hij zijne grootheid op de vernedering van anderen wil bouwen. Maar onverschilligheid, baatzucht of hoogmoed bederft het oordeel, en wij moeten naar een' anderen maatstaf zoeken, wanneer wij van nut of nadeel der verlichting zullen spreken.
Alle menschen hebben, als zoodanig, eene gelijke bestemming, om naar zedelijke volkomenheid te streven. In toenemende volmaking is het ware geluk te vinden. Geboorte en rang in de maatschappij maken hier geene uitzondering. Onderscheidene standen zijn echter nuttig, en hebben elkander noodig. Zoo wordt het algemeene welzijn bevorderd. Wanneer ieder dit duidelijk mogt inzien, en dan in zijnen kring met lust werken en zijne pligten getrouw vervullen, terwijl hij van de nuttigheid van zijnen stand overtuigd is, en de genoegens, daaraan verbonden, met dankbaarheid opmerkt, waarlijk dan is er geene reden, om te vreezen, dat deze verlichting het volksgeluk zal storen. Integendeel, het algemeene belang vordert meer licht. Diepe onkunde is oorzaak van velerlei dwaling en verkeerdheid. De werklieden doen zoo veel tot gemak en genoegen van hunne natuurgenooten in de hoogere kringen; deze moeten wederkeerig aan hen eenige nuttige kundigheden gaarne gunnen, opdat dienstbare, handwerksman en daglooner hunnen stand, hunne betrekking in de maatschappij, hunne menschelijke bestemming en de daaruit voortvloeijende verpligtingen wel leeren kennen en behartigen. Zedeloosheid moet door eene heilzame verlichting geweerd worden.
Dwaas zoude het zijn, aan het algemeen datgene te willen mededeelen, wat eeniglijk voor hoogere standen behoefte is. Geene eigenlijk gezegde geleerdheid, geene droomerijen van een spelend vernuft, geene bespiegelingen, die nergens toepassing of nut vinden, heeft het volk noodig, maar wel heldere begrippen van pligt en bestemming, werkzame levenswijsheid, zin en smaak voor het schoone en goede en edele - voor alles, wat tot ze-
{==57==} {>>pagina-aanduiding<<}
delijkheid en menschenwaarde in eenige betrekking staat. Men bevordere dan zoodanige volksverlichting; dezelve is behoefte, dringende behoefte, en het beste middel, om veel dreigend leed af te wenden. Ontijdige zucht tot standverwisseling en verheffing zal daarbij geen voedsel vinden, maar veeleer in onkunde, welke door bedriegelijken schijn zich laat verbijsteren. Niemand wane toch, dat diepe onkunde den mensch in de geringste standen meer vergenoegd en gelukkiger zoude doen leven. Ach neen! De meesten in dien kring werken uit harde noodzakelijkheid, met zekeren tegenzin, niet met lust en genoegen. Zij beschouwen het als het grootste geluk op aarde, wanneer men bevrijd van ligchamelijken arbeid mag leven. Zucht tot praal en verheffing vindt ook wel degelijk plaatse bij verregaande onkunde, en werkt dan te gevaarlijker, daar ligt onbetamelijke middelen aangegrepen worden, om tot rijkdom en aanzien te geraken. Gelukt dit vroeg of laat door een' zamenloop van omstandigheden, zoo zal de geheel onkundige en zedelijk onbeschaafde mensch in zijne nieuwe betrekkingen zich geenszins naar eisch weten te gedragen en derhalve niet gelukkig zijn, dewijl hij geenen voorspoed weet te dragen. Met meer kennis zoude hij de dingen beter in het regte licht beschouwen - zoude hij minder dristig verheffing begeeren. En gelukt het den meer kundigen, door vlijt en werkzaamheid eenigzins vooruit te komen in de wereld, deze wil evenwel geene schitterende rol spelen, maar tracht in zijnen kring nuttig te zijn, en meer in stille deugd zijn geluk te
vinden.
Men vreeze dus geenszins, dat het, bij toenemende volksverlichting, misschien eenmaal aan werklieden voor de geringste bezigheden ontbreken zoude. Er zal wel altijd nog een groot aantal onkundigen en armen blijven, die elken arbeid voor lief moeten nemen. En bovendien, T.! zoo de verlichting volkomen en algemeen mogt worden, zoude het vooroordeel ook ophouden, en geene bezigheid meer gering geacht worden, die voor de maatschappij nuttig is. Daar is geen gevaar, dat de menschen

{==58==} {>>pagina-aanduiding<<}
van geringere standen, zichzelven en hunne betrekkingen behoorlijk in het licht beschouwende, daardoor een' tegenzin in den arbeid zouden krijgen. Hoe! iemand zoude dan niet meer willen werken, wanneer hij duidelijker leert inzien, dat werken pligt en behoefte is? Dit kan ik mij geenszins verbeelden. Neen, ik ken achtingwaardige menschen, die dagelijks met eigene hand den ploeg drijven, daarbij een welgeoefend verstand bezitten, en, juist omdat zij verlicht zijn, gaarne in hunnen kring blijven, en daarin trachten te zijn, wat zij kunnen en moeten zijn.
Verlichting is dan eene weldaad voor de werkzame standen en voor de maatschappij in het algemeen. Onkunde leidt meestal tot verkeerdheid, armoede en velerlei ellende. Die de noodige kundigheden voor zijnen stand bezit, zal ligtelijk gelegenheid en middelen vinden, om in de wezenlijke behoeften te voorzien. Hij zal in doen en laten meer overleg gebruiken, en niet zoo werktuigelijk leven en werken, als de geheel onkundige. Verlichting des verstands maakt hem meer handelbaar, geschikt en aangenaam in den omgang. Hij wordt een nuttiger lid in de maatschappij, en zal zich doorgaans beter gedragen. De meerdere kennis houdt hem terug van slechte gezelschappen en bewaart hem voor ongeregelde leefwijs. Het lezen van een goed boek geeft hem meer genoegen, dan het ruwe vermaak van onbeschaafde menschen. En is er hier of daar misschien een enkel voorbeeld, dat er, onder de geringere standen, menschen zijn, welke, door al te sterken leeslust, hunne dagelijksche bezigheden meer of min verwaarloozen, ik reken echter, dat dit kwaad onbeduidend is, in vergelijking van al het goede, dat door toenemende volksverlichting wordt bevorderd. Onkunde en armoede verstompen de prikkels eener nuttige eerzucht, en verleiden zeer vele menschen, om enkel bij den dag te leven, en slechts aan verlenging van het dierlijk bestaan te denken. Geheel anders leeft en handelt hij, die zijnen stand en zijne betrekkingen in het regte licht beschouwt, en meer of min duidelijk inziet, dat hij door vlijt en orde en overleg en spaarzaamheid in staat zal

{==59==} {>>pagina-aanduiding<<}
zijn, om het meeste genoegen te vinden. Let slechts op handwerkslieden en daglooners; wie verrigten het best hunne werkzaamheden, en wie komen doorgaans het verste? Zijn het de dommen en geheel onkundigen, of zij, die een eenigzins geoefend verstand bezitten, eenige algemeene kundigheden hebben, en dus in hunnen stand verlicht genoemd mogen worden?
Het antwoord hierop kan niet wel twijfelachtig zijn. Doch men heeft meermalen aangemerkt, dat verlichting de menschen wel kundiger, en in zekeren zin meer beschaafd, verfijnd, geslepen, afgerigt, maar niet beter zoude maken. - Zoo dit mijne overtuiging ware, wilde ik ook tegen het bederf waarschuwen, en geen licht helpen verspreiden; het tegendeel, echter, meen ik duidelijk te zien, en blijf daarom de volksverlichting voorstaan. Het is waar, hij, die een slecht hart heeft, kan met meer kundigheden ook meer kwaad doen, en wel op eene sijnere wijze. Maar zou dan verlichting uit haren aard strekken, om de menschen door verfijning slechter te maken? Misbruik bewijst nog geenszins de nutteloosheid. Om ondeugend te zijn, om bedrog te plegen, om allerlei listen en streken te gebruiken, heeft de mensch ook al heel ligt kunde genoeg. Denkt slechts aan de velerlei vonden der bedelaren! Denkt ook aan de slimheid en kunstgrepen van zoo vele lieden, welke, in grootere steden vooral, met eenig gering bedrijf den soberen kost winnen! Hoe zeer zijn ze afgerigt op eigen voordeel en op velerlei bedriegerijen? En waar vindt men minder eigenlijke verlichting, dan bij het zoo domme en ruwe gemeen in de groote steden? Denkt voorts aan die ongelukkige voorwerpen, welke, voor de algemeene veiligheid der maatschappij, eene onteerende straf moeten ondergaan; wat is de oorzaak van hunne verkeerdheden en ellende? Geenszins de verlichting, maar doorgaans verwaarloozing, diepe onkunde, gebrek aan nadenken over pligt en bestemming. Ware hun eenig onderwijs, doelmatig onderwijs, opvoeding, opleiding tot een werkzaam, geregeld en deugdzaam leven ten deel gevallen, buiten twijfel zouden zij

{==60==} {>>pagina-aanduiding<<}
geheel andere menschen zijn geworden. Gebrek aan verstandelijke beschaving gaat zeer dikwijls gepaard met zekere slimheid in het bedenken en uitvoeren van allerlei vonden en bedriegelijke streken. Ware verlichting, duidelijker kennnis van pligt en bestemming, een veredeld gevoel, een zuivere, godsdienstige zin moet de geringere standen bewaren voor de velerlei verzoekingen tot slechtheden. Worden de meerdere kundigheden soms hier en daar nog niet genoeg ten nutte besteed, het is alleen een bewijs, dat verbetering niet anders dan langzaam kan komen, en men dus aanvankelijk geene te groote verwachting van de volksverlichting moet koesteren.
Verlichting, ware verlichting is nuttig voor de geringere standen, doet ieder in zijnen kring meer genoegelijk en gelukkig leven, is weldadig voor de geheele maatschappij, bevordert rust, vrede en algemeene welvaart. Een volk, dat waarlijk verlicht is, vreest onlusten, opstand en krijg, dewijl het de nadeelen daarvan inziet. Hetzelve is van de onvolkomenheid aller menschelijke zaken bewust, en erkent derhalve ook, dat men zich nooit moet vleijen met eene denkbeeldige volmaaktheid in het burgerlijk bestuur, die toch geenszins bereikt kan worden. Men weet dan ook, dat de wetgeving niet altijd ieders bijzondere belangen evenzeer kan bevorderen, dewijl het algemeene welzijn het hoofddoel moet blijven, waarop alles uitloopt. Zoo is er tusschen volk en regering het noodige vertrouwen. Ieder leeft gerust onder de bescherming der wetten, en de staat wordt sterk door inwendige kracht. Niet uit vreeze voor straf, maar uit besef van pligt, gehoorzamen dan de burgers aan de overheid. Verlichting, ware volksverlichting is derhalve niet gevaarlijk, niet nadeelig; neen, dezelve is nuttig, is noodzakelijk, en bevordert de rust, de nijverheid, den bloei, het geluk der maatschappijen.
Een Oostersch gebieder, een eigenzinnig en trotsch dwingeland, die in zijne onderdanen alleen eenen hoop verachte slaven ziet en van geene menschenwaarde wil weten, moge op het denkbeeld van volksverlichting be-
{==61==} {>>pagina-aanduiding<<}
ven, of in grimmige woede het licht vloeken, dat hier en daar in zijn somber rijk een' enkelen straal begint te schieten; zoo denkt geenszins de Vorst, die zich aan het hoofd van zijn volk geplaatst acht, om het algemeene welzijn te bevorderen, en die derhalve in den onderdaan den mensch ziet, den natuurgenoot, wiens geluk hem waarlijk ter harte gaat. Hij verlangt geene onderwerping uit domheid en vreeze, maar achting, vertrouwen en liefde; en deze kan hij alleen bij een verlicht volk vinden. Ja, dàn eerst, dunkt mij, moet het zoet zijn te regeren, wanneer het volk inderdaad verlicht en gelukkig is; terwijl het geene reden heeft, om naar verandering en nieuwigheden te haken, en de Koning, vol achting en vertrouwen, zonder eenige andere wacht, dan de algemeene liefde, gerust en veilig, als een ambteloos man, in het midden der burgeren rondwandelt, niet anders bedoelende, dan door bevordering van kennis en deugd het ware welzijn van het algemeen te vestigen, en alzoo aan kroon en troon den schoonsten luister bij te zetten.
Uit dit oogpunt beschouw ik de volksverlichting. Dezelve is nog nergens zuiver en volkomen. Daarom schijnt soms hare waarde twijfelachtig en haar invloed wel eens nadeelig te zijn. Zoo lang de strijd tusschen licht en duisternis voortduurt, zullen er dergelijke verschijnselen plaatse vinden. Wij moeten ons echter wel wachten, aan toenemende verlichting het kwade toe te schrijven, dat hier en daar gelijktijdig nevens dezelve zich vertoont. Tegenkanting veroorzaakt ook wel eens overdrijving; en hetgene men als nadeel van verlichting wil doen voorkomen, verraadt meestal gebrek aan het noodige licht, als zijnde nog overblijfsel van onkunde en vooroordeel en vroegere verkeerdheden. Het kan nooit kwaad zijn, dat de menschen zichzelven en hunne betrekkingen tot elkander en tot hunnen God en Vader in het regte licht beschouwen. Het wel weten heeft juist niet altijd en noodzakelijk het wel handelen ten gevolge; maar het duidelijk inzien, wat pligt is, mag men toch als zeer wenschelijk beschouwen. Het woord verlichting is meermalen misbruikt geworden,

{==62==} {>>pagina-aanduiding<<}
om aan losheid in beginselen en aan onverschilligheid in den Godsdienst een schijnschoon voorkomen te geven. Die zoo iets drijven, zijn ondertusschen de ergste vijanden van licht en waarheid. Zij toonen of een slecht hart of een bevooroordeeld verstand te bezitten, en dus nog werkelijk in de duisternis te wandelen, terwijl zij van verlichting spreken. Aan de goede zaak zelve brengen zij groot nadeel toe, dewijl zij deze bij sommigen verdacht maken, met woorden en daden tegenwerkende. Die alles in het regte licht beschouwt, en heldere begrippen van Godsdienst en zedelijkheid heeft, kan in spotternij en los gedrag geen behagen hebben, maar zal zich te meer gedrongen gevoelen, om met gemoedelijken ernst alles te behartigen, wat met menschenveredeling en menschengeluk in eenig verband staat.
De dagen, die wij beleven, zijn vol van hoogst merkwaardige verschijnselen en van ontzettende gebeurtenissen. Volksverlichting is dringende behoefte geworden. De tijdgeest eischt meer licht. Die hier meent te moeten tegenwerken, kent zijne eeuw niet regt, en zal het zichzelven mede te wijten hebben, wanneer de steeds vernieuwde strijd tusschen licht en duisternis wee en ellende over de volken blijft verspreiden. De drang der omstandigheden heeft aan de algemeene denkwijze eenen schok gegeven, waarvan de uitwerkselen zich zeer verre in het toekomende zullen uitstrekken. De gemoederen zijn als uit eene doffe sluimering gewekt. Velerwegen is onrust, eene hevige worsteling der begrippen, eene vreesselijke spanning van krachten, hier en daar zelfs openbare strijd, die ons telkens met warme deelneming en angstige vreeze op de toekomst doet staren. Bijaldien men de zoo sterk sprekende behoefte der eeuwe nog langer blijft miskennen en tegenwerken, zal men over het zuchtend menschdom nog vele jammeren helpen uitstorten, en evenwel het licht, dat begonnen is te schijnen, niet geheel kunnen verduisteren.
Zoo lang de groote hoop des volks meer werktuigelijk in domme onnoozelheid steeds naar oude gewoonte voort-
{==63==} {>>pagina-aanduiding<<}
leefde, had het algemeen ook minder behoefte aan licht. Men wist toen minder van gevaarlijke nieuwigheden en aanlokselen ten kwade. Er was meer gemoedelijkheid, meer ernst, meer gehechtheid aan herkomst en gebruiken. Maar die tijd is voorbij, en strekt ten bewijze, dat de menschen in onkunde niet op den duur bevrediging voor hunne behoeften vonden. Men kan dat oude niet weder terugbrengen; men moet het ook niet willen doen. Den geest van het tegenwoordige tijdperk te kennen en te leiden ten goede, dit vooral is noodig. Verbazende gebeurtenissen hebben eenige lichtstralen in de duisternis doen verspreiden. Het volk heeft die stralen opgevangen en zich ten nutte willen maken, maar is wel eens verbijsterd geworden door ongewonen glans, of op dwaalwegen gevoerd bij het schijnsel van bedriegelijk flikkerlicht. Vandaar waanwijsheid, betweterij, twijfelzucht, ligtzinnige spotternij met Godsdienst en goede zeden. Verlichting ten halve, valsche verlichting is allergevaarlijkst. Veel verkieslijker zoude dan geheele onkunde, zelfs kinderachtige eenvoudigheid zijn. Maar die is niet meer. In de veranderde behoefte moet men op eene andere wijze voorzien. De weelde, de zoo gevaarlijke verfijning, in meerdere of mindere mate tot alle standen doorgedrongen, wordt door onkunde niet langer geweerd - zal bij halve verlichting en bij valsche verlichting steeds te verderfelijker uitwerkselen hebben. Zuivere begrippen van pligt en bestemming en menschenwaarde acht ik de beste behoedmiddelen tegen dit reeds te diep ingeworteld kwaad. Verlichting, ware verlichting moet de menschen tot een matig en werkzaam en vergenoegd leven terugleiden, en dus ook de onrust der gemoederen meer en meer tot bedaren brengen en de zoo vreesselijke volkswoelingen doen ophouden.
Verblijden wij ons intusschen, T.! in een land te leven, waar sinds lange een helderder licht voor velen schijnt - waar men eene rust, eene eensgezindheid, eene deelneming, eene vrijheid, eene veiligheid geniet, welke elders niet in die mate vereenigd gevonden worden. Alle reden hebben wij, om, met wijze gematigdheid, volksver-
{==64==} {>>pagina-aanduiding<<}
lichting voor te staan. Laat ons dit vooral doen met verstand en voorzigtigheid, opdat geene overdrijving de zaak zelve doe mislukken en miskennen. Alle losheid in beginselen en zeden tegen te gaan, belangstelling in Godsdienst te bevorderen, zuiverder begrippen van pligt en bestemming te verspreiden, smaak voor het zachte genoegen in den stillen huisselijken kring op te wekken - dit zij steeds onze zorge. Wij willen dan ook allen ons toeleggen, om in ernst en waarheidsliefde, in matigheid en eenvoudigheid, in braafheid en naauwgezetheid, in beschaving en kiesche zeden steeds een loffelijk voorbeeld te geven aan allen, die ons omringen; zoo zullen wij ware verlichting doen toenemen, en, ieder in onzen kring, werken tot Nut van 't Algemeen, tot heil van Vorst en Vaderland.




Berigten omtrent de minerale wateren van Ems.

(Vervolg en slot van bl. 18.)

Wij komen nu tot het voornaamste en gewigtigste punt, namelijk om te bepalen, welke de krachten zijn van het Emser water, en voor welke menschen en in welke ziekten men van hetzelve kan gebruik maken.
Het Emser water, als wij alleen op de bestanddeelen zien, die ons eene scheikundige ontleding daarvan oplevert, heeft zoo weinig vaste bestanddeelen, dat men zoude zeggen, dat het wel onschadelijk, maar tevens geheel onwerkzaam zoude zijn. Weinige greinen loogzout, kalk enz., met vaste lucht en warmtestof vereenigd, kunnen niet veel uitwerking op ons ligchaam hebben. Ik heb reeds meermalen gezegd, en de groote hufeland geeft dit ook te kennen, dat de werking der minerale wateren geheel niet door ons kan begrepen worden, en dat wateren, die bijna dezelfde bestanddeelen hebben, zeer verschillende krachten hebben in verschillende ziekten. Men zoekt dit uit electrische en galvanische werkingen, uit de werking der gazsoorten, uit de naauwe vereeniging der bestanddeelen onder zich en met de warmtestof

{==65==} {>>pagina-aanduiding<<}
te verklaren. De waarheid is: wij zien het, maar begrijpen het niet. Men kan wel uit de scheikundige ontleding iets omtrent de algemeene werkingen en krachten van voren bepalen; dan, de fijnere wijziging dezer werking kan alleen door herhaalde ondervinding geleerd worden.
Mijne eigene ondervinding is niet toereikende, om beslissend te bepalen, in welke gevallen dit water al of niet gebezigd kan worden. Men zal het mij dan wel ten goede houden, dat ik hier de ervaring van groote en kundige mannen, die eene reeks van jaren dit bad beproefd hebben, gebruike, en uit derzelver schriften datgene aanvulle, hetwelk aan mijne eigene ondervinding te dezen opzigte mogt ontbreken.
In het door mij uitgegeven Overzigt der Gezondheidsbronnen van Duitschland, van c.w. hufeland, zal men te vergeefs dit bad opzoeken; daar hij, toen hij voor het eerst dit in zijn Journal mededeelde, dit bad niet zelf bezocht had. In eene bijzondere en nadere uitgave van 1820 noemt hij het ‘een voortreffelijk water, hetwelk uit een' volkanischen bodem, in eene hemelsche landstreek, warm opwelt, en op verre na nog niet genoeg bekend is en naar deszelfs waarde geschat wordt. Met betrekking tot deszelfs uitwendige en chemische hoedanigheid, munt het door zijn loogzout en rijkdom aan koolzure lucht uit. Ofschoon een rood bezinksel, even als het Karlsbad, verwekkende, heeft men er geene ijzerdeelen in ontdekt. De beste proef, dat het er niet in gevonden wordt, is deze, dat het niet nadeelig op zieke longen werkt, hetwelk het fijnste herkenningsmiddel is, beter dan alle chemische proeven. Ofschoon het over 't algemeen tot de zachte loogzoutige baden behoort, geeft deszelfs rijkdom aan koolzuur en een vlug hepatisch gaz, (aan de bron zelve) en de bijzonder fijne vermenging, aan hetzelve bijzondere eigenschappen, waardoor het zich van andere dergelijke wateren onderscheidt, en het voor bijzondere ziekten heilzaam is, zoodanig dat het alleen voor dezelve geschikt is, daar zij geene andere wateren kunnen verdragen. B.v. het loogzoutig Karlsbad is zeer na-
{==66==} {>>pagina-aanduiding<<}
deelig voor longziekten, en bevordert daarvan den snelleren loop; - het tegendeel heeft hier plaats.’ De Heer hufeland heeft tweederlei soort van uitwerking van dit bad bespeurd:
Vooreerst ‘de uitwerking op zieke longen. Het is bekend, dat de meeste minerale wateren voor longziekten schadelijk zijn, en dat men daarom aan zulke soort van zieken de reis moet afraden. Juist het tegendeel heeft hier plaats, en Ems en Selters staan hier op zichzelve. Menschen, die allen aanleg tot longtering, ja zelfs de beginselen van sluipkoorts hebben, worden hier oogenschijnlijk beter, ja dikwijls grondig genezen.’
Ten tweede ‘de uitwerking, die het op den uterus en deszelfs ziekten uitoefent. Het vermeerdert de vruchtbaarheid (empfängligkeit) van dit orgaan. Eene honderdjarige ondervinding heeft deze kracht zoodanig bewezen, dat dit bad bij het gemeen het Knabenbad genoemd wordt. In oude tijden plagt men den damp plaatselijk aan te brengen, hetwelk te onregt buiten gebruik geraakt is. Het is niet alleen nuttig in witten vloed, verstoppingen en aanbeijen der baarmoeder, maar het schijnt ook eene bijzondere kracht te hebben, niet zoo zeer om dit orgaan te versterken, daar men deze kracht veel sterker vindt in ijzerhoudende baden, maar om te verhoogen of voort te brengen (hervorrufing) die bijzondere opwekbaarheid der vruchtbaarmakende kracht van den bodem, welke beide tot eene vruchtbare ontvangenis (empfängniss) noodig zijn, en wier gebrek, ook bij voor het overige goede krachten, dikwijls de vruchtbaarheid verhindert.’ Hufeland had verscheidene voorbeelden gezien van langdurige onvruchtbaarheid, ja, hetwelk meer zegt, van verongelukte zwangerheid en doode geboorten, waarin de gelukkigste vruchtbaarheid en voldraging van gezonde kinderen de blijde gevolgen van deszelfs gebruik waren.
De Geheimraad en Lijfarts g.m. thilenius zegt van dit water, dat het drinken daarvan het zuur in de maag en het darmkanaal door het alcalisch zout en aarde breekt en dempt, en vooral in het eerst, door het mid-
{==67==} {>>pagina-aanduiding<<}
delzout, 't welk het daarmede vormt, een' verligtenden buikloop veroorzaakt; - dat dit loogzout buitendien een krachtig middel is, om de taaije, verdikte, verstopping verwekkende slijm in maag en ingewanden, in de piswegen, in de vaten der baarmoeder, in het bloed (het mag zich ook bevinden waar het wil) op te lossen, en geschikt te maken, om door den stoelgang, het water, de vaten der lijfmoeder en zweet ontlast te worden. Het lost de verdikte gal op, verbindt zich met de vette deelen, maakt die als tot eene zeep, en aldus geschikt, om, met het water vermengd, ontlast te worden. Het veroorzaakt dikwijls eene critische koorts, die de oude verstoppingen oplost. Het alcalisch zout, met fijne elastische en vlugge mineraalzuren als bezwangerde lucht, prikkelt de vaten en zenuwen, zet die tot grootere werkzaamheid aan, en bevordert op verschillende wijzen den vrijen omloop des bloeds en alle afzonderingen. De daarmede verbondene natuurlijke warmte geeft aan dit water het wezenlijk voordeel, dat het de verstijfde spiervezelen en de krampachtig geslotene vaten week maakt, verslapt, opent, en tot het opnemen van hare bestanddeelen in staat stelt. Zij voert de slijm door de urine weg, 't welk men uit het troebel water en bezinksel zien kan. Uitwendig als bad gebruikt, reinigt het voortreffelijk de huid, maakt dezelve zacht en glad, opent de zweetgaten, bevordert de uitwaseming, reinigt de verstopte huidklieren van slijm, en bevordert de oplossing der inwendige verstoppingen.
Een door de natuur zoodanig zamengesteld middel, hetwelk zoo zacht werkt, te gelijk week maakt, opent, oplost, verdunt, doorspoelt, en tevens eene grootere werkzaamheid in de spiervezelen, zenuwen en vaten verbreidt, kan niet anders dan groote krachten uitoefenen. En dit doet het in langdurige verkoudheid, daaruit voortspruitende hoofdpijn, slijmhoest, aamborstigheid, verstoppingen der longen en daardoor gedreigde tering, in allerlei maagkwalen, zuur, braking, maagkramp, die uit zure slijm voortkomen, in verstoppingen der lever en milt, in alle ziekten, die uit verstoppingen der onderbuiksvaten

{==68==} {>>pagina-aanduiding<<}
voortkomen, als melancholie, convulsiën, dreigende beroerte enz., geelzucht, kolijken, verstopte aanbeijen, maandstonden, witte vloed, slijmgraveel, steentjes in de nieren, rheumatismen, jicht, stijfheid der ledematen, Engelsche ziekte, verschillende langdurige uitslagen, oogziekten enz. Het Emser water (zegt hij verder) maakt sterile vrouwen vruchtbaar; de Bubenquelle behoudt daarin nog altijd derzelver ouden roem. Men kan zeker deze kracht niet loochenen, waar ophooping van slijm, verstopping, en te groote droogte der baarmoeder, de grootste hinderpalen zijn.
Ofschoon het Emser water geene ware versterkende kracht heeft, en daarom nadeelig moet zijn, wanneer er alleen zwakheid plaats heeft, leert toch de ondervinding, dat het uitstekende werkingen uitoefent in die gevallen, waarin eene stoffelijke oorzaak, verstoppingen en scherpten de oorzaak zijn van hypochondrie, hysterie, enz. en dat zij in alle die gevallen eerst de oorzaak wegnemen, en den grond leggen tot het gebruik van versterkende middelen. In verbinding met de door kämpf aangeradene visceraal-klisteren, doen in Emser water geweekte kruiden wonderen (*). Hetgeen ik tot dusverre uit den mond van den ouden thilenius gezegd hebbe, komt volkomen overeen met hetgeen zijn zoon in het boven aangehaalde werkje daarvan getuigt, en ook met zijne ondervinding bevestigt.
Wat nu de meer bijzondere ziekten betreft, waarin het Emser water met vrucht kan gebezigd worden, merk ik het volgende op:
I. Het is een uitnemend middel in die ongemakken der maag, in welke kramp, winden, zuur en slijm, chronische indigestie, braking, buikpijnen en oprispingen voortbrengen, daar het eene regelmatige spijsvertering en ontlasting bevordert. Ik heb daarvan meer dan één voorbeeld gezien: menschen, die geheel geen voedsel meer konden verdragen, geweldig van zuur en winden geplaagd

{==69==} {>>pagina-aanduiding<<}
werden, en door gebrek aan voeding ten uiterste verzwakt en vermagerd waren, heb ik daardoor alleen zien herstellen; het was echter in deze gevallen noodig, na het wegnemen der materiéle oorzaak, het Schwalbacher staalwater te laten gebruiken.
II. Bijzonder schijnt dit water te werken op de ophooping van slijm in de borst, en de oplossing en ontlasting daarvan te bevorderen. Het schijnt dus een' bijzonderen invloed te hebben op de slijmvliezen en klieren, en is daarom zeer geschikt voor oude lieden, die eene slijmaamborstigheid en hardnekkigen slijmhoest hebben. Het is ongeloofelijk, welk eene hoeveelheid slijm dit water uit de borst en luchtpijp losmaakt, en met welk eene duurzame verligting. Ik heb verscheidene oude Asthmatici te Ems gezien, die zich des zomers een' geruimen tijd te Ems baadden en het water dronken, en zich altijd daarna zeer verligt gevoelden Het Emser en Selter water zijn de éénige, die in teringachtige ziekten verdragen worden - dit wordt niet alleen van alle Bronärtsen, maar zelfs ook van oude Artsen algemeen (ten minste van het Selter water) erkend. Het is zeer zeker heilzaam in die soort van tering, die uit zwakheid der slijmklieren van de long en luchtbuis veroorzaakt wordt, die na langdurige ziekten, na de mazelen, enz. en bij bejaarde lieden wordt waargenomen. De jonge thilenius prijst het aan in vele soorten van tering en bloedspuwing, in welk laatste geval ik evenwel daaromtrent huiverig zoude zijn. De oude thilenius verhaalt echter een geval, waarin deze ziekte reeds vorderingen gemaakt had, dan waarin de oorzaak vooral in infariten der ingewanden bestond. Naar het mij voorkwam, waren echter de Bronärtsen te Ems-er niet zeer voor, om in reeds gevormde tering de baden te laten gebruiken, daar zij oordeelden, dat zij de febris hectica bevorderden.
III. Door deszelfs zeer zacht en echter zeer vermogend oplossende kracht is het zeer nuttig in geelzucht, zoo wel door het oplossen van verharde gal en galsteentjes, als door het wegnemen der kramp in de leverbuizen, die

{==70==} {>>pagina-aanduiding<<}
dikwijls daarmede gepaard gaat. Voorts is het van veel nut in de hypochandrie, wanneer die uit verstoppingen in de onderbuiksingewanden voortkomt.
IV. In het bijzonder is dit water geschikt in de ziekten der blaas en piswegen, in slijmgraveel, zand en steengruis, welke daardoor opgelost en ontlast worden.
V. In vele gevallen van jicht en rheumatismus doen de baden, en vooral de douches van Emser water, veel nut, vooral wanneer de ziekte met zwakheid van zenuwen en groote aandoenlijkheid gepaard is.
VI. Alle aanleg tot aanbeijen, en de onregelmatige vloeijing derzelve, die altijd met verstoppingen in de vaten des onderbuiks gepaard gaan, worden hierdoor dikwijls, met alle derzelver toevallen, grondig genezen.
VII. Meer bijzonder schijnt dit water te werken op de ziekten van den uterus, de opstopping der menses, witten vloed, enz. en bijzonder, zoo als wij gezien hebben, om de oorzaken der onvruchtbaarheid weg te nemen.
VIII. Voorts is het zeer nuttig in schrofels en klierziekten; het lost somtijds hardnekkige verhardingen op, en neemt de contracturen en stijfheid der ledematen weg.
IX. Eindelijk zijn deze wateren en baden heilzaam in het genezen van verouderde chronische uitslagen, vooral herpes, die ook gemeenlijk uit verslijming en verstoppingen der ingewanden voortspruiten. Thilenius roemt het ook zeer bij kinderen, vooral in de Engelsche ziekte.
Men moet intusschen niet denken, dat het Emser bad alléén een onfeilbaar middel in alle deze ziekten is; - ik ben integendeel overtuigd, dat men dit vertrouwen te ver uitstrekt, en niet genoegzaam dit water door geschikte geneesmiddelen ondersteunt en de werking daarvan wijzigt; en dit wordt ook te regt door thilenius aangemerkt. Hoe dit ook zij, ik ben verzekerd, dat het een alleruitnemendst middel is voor vele mijner landgenooten, die een zittend leven leiden, en zich daardoor verstoppingen des onderbuiks, hypochondrie, aanbeijen enz. verworven hebben. Ofschoon in vele gevallen dit bad alleen genoegzaam is om deze ziekten te genezen, zal

{==71==} {>>pagina-aanduiding<<}
het echter ook, vooral wanneer er zwakheid van het gestel en der ingewanden mede gepaard gaat, zeer noodig zijn, om tevens of daarna Schwalbacher of Pyrmonts-water te drinken, of zich naar deze plaatsen of Driburg voor eenigen tijd te begeven, hetwelk dan ook door den Bronärts bepaald wordt.
Het Emser water behoort tot de milde en zacht werkende wateren; en het is hierom ook niet altijd voldoende, om langdurige en hardnekkige rheumatieke ziekten, verstoppingen enz. te genezen; het kan hier dikwijls tot eene voorbereidingscuur zeer nuttig zijn, om met des te meer vrucht naderhand de sterkere oplossende wateren van Wiesbaden enz. te gebruiken.
Eindelijk moet ik hier opmerken, dat er ook vele gevallen zijn, waarin het water van Ems niet alleen niet kan helpen, maar zelfs schadelijk is, wanneer de ziekten alleen uit torpide zwakheid voortspruiten. In koortsziekten, ontstekingen, en vooral in borstziekten, met verettering en uitterende koorts verzeld, kan het bad en het drinken van het water de ziekte zeer verergeren en den dood verhaasten.
Wanneer men het bad gebruikt heeft, moet men zich niet aanstonds langs den kortsten weg weder huiswaarts begeven, of zich weder aan het werk zetten, om met dubbele vlijt den verloren' tijd weder in te halen. Men doet beter, dat men, zonder zich te veel te vermoeijen, zijne reis verder langs den Rijn voortzette, en door matige beweging des ligchaams en aangename verstrooijing van den geest zich opbeure en versterke. Men zal eerst dàn beterschap gewaar worden. Te huis gekomen, zal het meestal nuttig zijn, de cuur nog eenige weken voort te zetten, en 's morgens nog een paar glazen Emser water, onder behoorlijke beweging, te drinken. Dikwijls zal eerst dàn de regte scheiding der ziekte, door zweet, vermeerderde buiksontlasting, of een' ligten huiduitslag, volgen.
Men moet zich niet verbeelden, dat het genoeg is, water te drinken en te baden, en voor het overige alles

{==72==} {>>pagina-aanduiding<<}
te doen, wat men mogt goedvinden. Even als met andere geneesmiddelen, komt het er zeer op aan, dat men, hetgeen men met de eene hand opbouwt, niet wederom met de andere hand afbreke; dat men zich niet in alle buitensporigheden toegeve, en zich voor niets in acht neme. Het is integendeel altijd raadzaam, dat men omtrent zijnen leefregel met den Bronärts, wien men zijn vertrouwen schenkt, raadplege. Over het algemeen dient men op het volgende te letten:
Men neemt, ten minste een half uur na het drinken van het laatste glas water, voor zijn ontbijt, koffij, chocolade, of een' drank, met gedroogde rijst, in melk gekookt, bereid, die men content noemt. Thee wordt door alle Bronärtsen overal zeer nadeelig gehouden, thilenius zegt om hare zweetdrijvende eigenschap. Ik zie echter daarvoor geene reden, dan dat men aan dezen verkwikkenden drank daar niet gewoon is. Om niet tegen het algemeen gevoelen te zondigen, heb ik ook koffij gedronken, hoewel mij die steeds bezwaarde. Het is eveneens gelegen met brood en boter, 't welk men ook verbiedt; men wil, dat men het droog brood alleen in de koffij weke; men kan zich hier ook mede vergenoegen, daar het brood hier zeer fijn en voortreffelijk is.
Ik heb mij altijd verwonderd, dat, zoo wel hier als op andere badplaatsen, de tafel meer voor de gezonden dan voor de zieken was ingerigt, en dat men hier overal ook verbodene spijzen aantrof. Men behoorde zich meer naar de badgasten dan naar de gezonden te schikken. Men verbiedt hier, over het algemeen, alle vette meelspijzen, gebakken, vette ragouts en scherpe sausen, pasteijen, ham, worst, koeken, alle zuren, salade, vruchten, vette visschen, zalm, aal enz. Het valt hier zeer hard, de schoonste en volmaakt rijpe vruchten van allerhande soort, als kersen, aardbeziën, meloenen, abrikozen, aalbessen, frambozen enz. voor zich te zien en niet te mogen eten. Men oordeelt, dat het zuur dezer vruchten de uitwerking van het water wegneemt. Men wil echter gestoofde vruchten (alsof die geen zuur inhadden) daarvan uitzonderen.

{==73==} {>>pagina-aanduiding<<}
Thilenius wilde aan sommigen kersen, frambozen, kruisbeziën, pruimen en peren, maar geene aalbeziën toestaan. Vogler verbiedt de vruchten niet zoo zeer om het zuur, als omdat men in den heeten badtijd daardoor de maag te veel verkoelt, en, in te groote hoeveelheid genomen, indigestie veroorzaakt. Hoe het daar ook mede zij, ik heb eene enkele keer beproefd na den eten vruchten zeer matig te eten, maar mij altijd verbeeld, dat ik dezelve niet konde verdragen, en ze mij opzetting van winden veroorzaakten. Alle zware en heete wijnen worden hier verboden; men zondert evenwel een' ligten Rijn- of Moezelwijn uit: ik voor mij geloof echter niet, dat een matig glas goede Rijn- of Fransche wijn schadelijk zoude kunnen zijn. De oude thilenius is van een ander gevoelen. ‘Eer ik Ems verlate,’ zegt hij, ‘moet ik nog iets, zoo ik meene met regt, laken. Men vindt daar tegenwoordig geen' anderen dan Rijn- en Moezelwijn. Deze wijnen, die over het algemeen met te veel zuur beladen zijn, komen met het loogzoutig water niet overeen. Zij veranderen baarblijkelijk het water te zeer; en overal, waar de ziekte uit zuur ontstaat, zal men door zure wijnen zeker zijn oogmerk verijdelen.’ Hij zegt verder, ‘dat, ofschoon des middags het water reeds verteerd is, de werking van het loogzout overblijft, die door het zuur weder wordt tegengewerkt. De Fransche, Elzasser, Tokay, Madera, Canariesec, Portwijn moet men hier in de meeste gevallen verkiezen. Wanneer alles in de maag zuur wordt, moet men alle wijn verbannen, en Engelsch bier drinken.’
Na den middag wordt gewoonlijk koffij zonder melk gedronken; terwijl het best is zich van avondeten te onthouden, of alleen een stuk brood met vleesch en een glas wijn te gebruiken.
Wat de beweging betreft, het spreekt van zelf, dat men zoo veel mogelijk beweging neme, en zich door wandelen en rijden niet alleen den tijd zoeke te korten, maar ook het water vertere. Men moet zich hierin toch voor al te groote vermoeijing wachten; en, daar men hier

{==74==} {>>pagina-aanduiding<<}
aan een' snellen stroom tusschen enge bergketens verkeert, zal men den trap van warmte zeer veranderlijk vinden, en hierom zorge men 's morgens niet te vroeg en 's avonds niet te laat te wandelen.
Men behoort zich om deze reden ook warm te kleeden; en, daar het water de huid opent en gevoelig maakt, is het raadzaam, hier altijd wollen kousen en een flanellen hemd op het bloote lijf te dragen. Vrouwen behooren vooral te zorgen zich niet te dun te kleeden, en, 's avonds uitgaande, zich wel te dekken. Even als bij alle andere baden, heeft men hier ook speeltafels ingerigt, die echter bij mijn' tijd niet zeer drok bezocht werden, en dus aan de zieken ook geen nadeel deden.
Voor de genen, die van de toonkunst houden, ontbreekt het ook niet aan muzikanten, die, zoo wel op de wandeling als aan de tafels, de badgasten zoeken te vervrolijken.
Ik zal hier, ten slotte, nog bijvoegen eenige aanmerkingen, welke voor de genen, die dit bad willen bezoeken, van nut zullen kunnen zijn.
Dewijl dit bad zeer sterk bezocht wordt, is het vooral noodig, dat men bij tijds, eer men derwaarts ga, eene of meer kamers bestelle, en den juisten tijd bepale, wanneer men derwaarts wil gaan. Het best is, dit te bepalen op het midden van Mei of het begin van Junij; vroeger is het te Ems te koud, later is het daar te heet. Naar mijn oordeel is het gemakkelijkste, om in het Curhaus zelve kamers te nemen, dewijl men dan, na het gebruik van het bad, niet behoeft in de opene lucht te gaan. De prijs der kamers is daar van f 1-10 tot 14 gl. per week; men kan er goede hebben voor 6 of 7 gl. 's weeks; men betaalt dan ook niet voor de baden. Men kan voorts in het Steinernhaus, in het Darmstadter Hof tot voor 3 gl. 's daags, in het huis van thilenius en bij verscheidene particulieren geschikte kamers hebben; dan sommige zijn verre van de baden, en men loopt dus gevaar koude te vatten.
Er zijn hier verscheidene openbare tafels; eene voor-
{==75==} {>>pagina-aanduiding<<}
treffelijke in de groote zaal van het Curhaus voor 1 gl. en 21 kreutzer (1-11) een halve kroondaalder, bij heidenhauss voor 1 gl., als ook in het Darmstadter Hof; men heeft ook mindere tafels van 15 tot 10 st.; ook kan men het eten op zijne kamer laten brengen; 's avonds kan men mede in voornoemde huizen alles bekomen.
Natuurlijk zoekt men in den badtijd uitspanning, en hiervoor is de omtrek van Ems zeer wel berekend. Langs de rivier de Lahn loopt eene zeer schoone chaussée twee uren lang door het plaatsje Dösenau naar Nassau, hetwelk uitnemend fraaije gezigten oplevert. Tegen dit plaatsje ligt het oude Stein, eene ruïne van het oude stamhuis van Nassau, daar men langs terrassen gemakkelijk naar toe wandelt en de schoonste uitzigten heeft. Verder de Lahn op gaat men naar Limburg, Geilnau, Selters, Fachingen en Dietz - aan de andere zijde van Ems kan men de zilvermijn en de ijzermijn bezoeken - met eene schuit de Lahn over Lahnstein tot den Rijn afzakken. Men kan hier voorts de hoogste bergen op ezels beklimmen, die, daarop afgerigt, vooral voor vrouwen zeer geschikt zijn. Ook ontbreekt het hier niet aan concerten, bals, enz. voor de genen, welke dezelve beminnen.
Hetgeen van alle baden waar is, geldt ook van dit bad, dat het van ons afgelegen, en de reis derwaarts eenigzins kostbaar is. Die vermogend is, doet best, een gemakkelijk rijtuig en postpaarden te nemen; maar men doe deze reis niet te haastig, en bezigtige eerst de uitmuntend schoon gelegene Rijn-oorden: de verwisseling van voorwerpen, de zachtere lucht en beweging zijn de beste voorbereidingen voor de cuur. Men overlade zich niet met goederen, neme geene nieuwe kleederen en geslotene brieven of aan accijns onderhevige goederen mede, om alle onaangename ontmoetingen met de tolbedienden te vermijden.
Men kan de reis langs verschillende wegen doen; uit de Provincie Groningen over Bentheim en Munsler door het Bergsche naar Dusseldorf, - uit Overijssel en Gelderland langs Zutphen, Emmerik en Wezel, of over Nij-
{==76==} {>>pagina-aanduiding<<}
megen, Kleef, Goch, Crefeld, Nuiss en Keulen, of over Xanten, Bon, Andernach, Coblenz, Ehrenbreitstein, naar Ems. Van plaats tot plaats kan men afgehuurde rijtuigen nemen, of met diligences tot Coblenz, of ook te water van Keulen tot Coblenz toe met geringe kosten varen. De terugreis is echter altijd verkieslijker met een jagt of schuit den Rijn af te doen.




Treffend verhaal van de laatstvoorgaande uitbarsting van den Vesuvius, in het begin des verstreken' jaars, door een' ooggetuige.

Na eene rust van verscheidene maanden, slechts nu en dan door het uitwerpen van rook uit den grooten krater afgebroken, kondigde eindelijk, op den 17 en 18 Februarij des jaars 1822, het opstijgen van groote wolken eens zwarten rooks, van een onderaardsch gedruisch vergezeld, eene op handen zijnde nieuwe uitbarsting van den Vesuvius aan. Deze aankondigingen, hoezeer dan ook op zichzelve schrikbarend, waren evenwel van dien kant gewenscht, in zoo verre de ondervinding den Napolitanen reeds lang geleerd had, dat eene langdurige rust van den vuurberg gevaarlijke aardbevingen moest doen vreezen, en de overvloed van water in de nabijheid des bergs slechts eene matige uitbarsting deed vermoeden, daar anders gemeenlijk acht of tien dagen vóór dezelve reeds alle bronnen in den omtrek uitgedroogd zijn. Het onderaardsch gedruisch werd echter van dag tot dag sterker; de uitbarsting volgde, werd steeds heftiger, en scheen op den 24 Februarij hare grootste hoogte bereikt te hebben.
Ik had het besluit genomen, om dien zelfden nacht den berg te beklimmen, ten einde het verschrikkelijk schoone schouwspel van nabij en zoo naauwkeurig mogelijk gade te slaan. Ik verliet dus des avonds ten vier ure Napels, in het gezelschap van eenen enkelen vriend.
Men rijdt, gedurig in het gezigt van den berg, langs de kust der Middellandsche zee aanhoudend tusschen geurige tuinen en prachtige landhuizen heen, tot aan Portici, hetwelk voor een gedeelte op de puinhoopen van het oude, in het jaar 79 bedolven, Herculanum gebouwd is, en thans eene schoone voorstad van Napels uitmaakt. Tusschen Por-
{==77==} {>>pagina-aanduiding<<}
tici en den voet des bergs ligt Resina, waar wij omstreeks vijf ure aankwamen.
Wij hadden den gewonen gids, salvatore, die voorzeker aan alle reizigers, welke dezen berg bezoeken, zal bekend zijn, reeds vooruitgezonden. Onze overige leidslieden waren eigenlijk slechts lastdragers, zonder dat zij eenigzins met den weg bekend waren. Wij zetteden ons niettemin welgemoed op een paar muilezels, die waarschijnlijk gedurende dien dag dezelfde reis reeds meermalen gedaan hadden, en bestegen dus den berg.
De zon was reeds onder, en een nacht, bekoorlijk door het schoonste stergeslonker, begon zich te vertoonen. De nieuwe maan stond hoog in het westen, en verspreidde een zacht licht over de heerlijke golf van Napels, welker verzilverde baren eene menigte van kleine schepen en vaartuigen al schommelend droegen, en het vurige beeld van den volkaan al bevende terugkaatsten. Meer dan honderd kleine karavanen trokken, met fakkels voorzien, langs het anders zoo eenzame bergpad op en af, en verlevendigden hetzelve daardoor zeer. Reeds in de verte riepen de gidsen elkander toe, en de reizigers wenschten eikander in allerlei talen veel geluks op reis. Twee Engelschen en twee Duitschers hadden zich op weg bij ons gevoegd, en aldus bereikten wij gemeenschappelijk de hermitage.
De menigte van menschen, in dit eng verblijf opeengepakt, was verbazend. Heeren en knechts, menschen en muilezels, alles was hier verward ondereen gemengd. Ieder meerde aanspraak te hebben op een rustplaatsje, en velen hunner veroorloosden zich zelfs, den goedhartigen kluizenaar, die buitendien reeds alles, wat hij had, ten beste had gegeven, hetzelve af te dwingen. Het grootste deel der reizigers bestond uit Duitschers en Engelschen; ook waren er vele Franschen onder, maar zeer weinige Italianen.
De nabijheid van het schouwtooneel van groote gebeurtenissen, maar nog meer het aanschouwen dier gebeurtenissen zelve, schijnt iedere kleingeestige zucht tot tweedragt, onvriendelijkheid, volkshaat en persoonlijke wraak uit te dooven, en allen reiken elkander alsdan de hand toe. De gemeenzaamheid van hetzelfde lot schijnt alle verschil van denkwijze weg te nemen; en menschen, die voormaals aan den leiband van politieke vijandschap opgevoed zijn, staan dan arm in arm het groote schouwspel aan te staren, en roepen

{==78==} {>>pagina-aanduiding<<}
gemeenschappelijk al het groote, wat zij zagen, weder in hun geheugen terug. Deze waarneming bevestigde zich thans op nieuw in de woning des kluizenaars. Al het onderscheid van stand en denkwijze was verdwenen, en schier alle aanwezigen schenen slechts tot één volk, ja tot één huisgezin te behooren.
Eenigen uit het gezelschap hadden dien zelfden dag den krater reeds bezocht, en hunne verhalen prikkelden al te zeer de weetgierigheid, dan dat wij, in weerwil der waarschuwingen, die ons van verschillende kanten gedaan werden, zouden hebben kunnen nalaten het uiterste in dezen te beproeven.
Na eenige ververschingen genomen te hebben, begaven wij ons, ten half negen ure, met verscheidene leidslieden en fakkels, weder op weg. De geheele bovenste kegel van den berg was nu met eenen roodgloeijenden stroom bedekt, die langzaam over de oude lava heen naar het dal nedervloeide, en Resina bedreigde. Werwaarts zich ook het oog mogt wenden, overal ontmoette hetzelve verwoesting en schrik. Hoe hooger wij stegen, hoe heviger de wind woedde, en hoe geweldiger de slagen van den losbarstenden vuurmond waren. Ginds en herwaarts zag men, op uitstekende rotspunten der oude lava, in vuurglans, enkele groepen van reizigers, die of nog in het aanschouwen van dit ontzettend natuurver schijnsel verdiept waren, of zich reeds weder op den terugweg bevonden, dewijl zij het onmogelijk achtten verder door te dringen.
Eindelijk kwamen wij ter plaatse, waar de berg in den verleden jare een' nieuwen krater gevormd heeft, en waarin een Franschman, hetzij dan opzettelijk, hetzij bij ongeluk, den afgrijselijksten dood vond. Vanhier moesten wij, ter hoogte van bijna duizend voeten, over asch en lavabrokken, tegen eene steile klip opklauteren. De gloeijende lavastroomen vloeiden reeds eenige honderd voeten beneden onze standplaats heen. De grond dreunde van de inwendige donderslagen. De uitgeworpene steenen schoten pijlsnel langs de steile helling naar beneden, en de oostewind streed met de vlammen om den voorrang. Tot hiertoe hadden alle onze gidsen en leidslieden ons vergezeld. Doch de schroomvalligheid der laatsten; de hevigheid van den storm, die niet gedoogde, dat op deze hoogte eene enkele fakkel bleef branden; het hun onbekende van dat gedeelte des bergs, op het-
{==79==} {>>pagina-aanduiding<<}
welk wij ons thans bevonden, en de van tijd tot tijd naar ons toe geslingerde gloeijende steenen, maakten hen eindelijk geheel versaagd. De eene na den anderen bleef terug. Toen nu onze beide iaatste gidsen niet verder durfden gaan, en ons met tranen ln de oogen op de rotsbrokken wezen, die de lavastroom losscheurde, en die, als eene lawine van vuur, met ontzettende snelheid in de bijna loodregte diepte nederstortten, - toen ontzonk ook onzen laatsten medgezel, dien wij uit Napels hadden medegenomen, de moed. Hij riep ons het vaarwel toe, verwijderde zich, en beloofde, ons bij den zoo even genoemden krater te zullen wachten.
Thans drong ik geheel alleen, zonder gids of vriend, in het tastbaar duister van den nacht, en eeniglijk van mijnen krachtigen bergstok ondersteund, zoo schielijk en behoedzaam als de omstandigheden toelieten, oostwaarts op; dewijl de gewone weg, langs het noordwesten van den berg, van wege den vuurregen, niet bruikbaar was. Nu ter helfte van den kegel doorgedrongen, en half moedeloos uitziende naar de vlammen, die nog op eenen afstand van verscheidene honderd voeten boven mijn hoofd ruischten, ontdekte ik twee menschen, die desgelijks ondernamen den krater te beklimmen. Dit gaf mij nieuwen moed. Ik haastte mij hen te bereiken, doch verloor hen weldra weder uit het gezigt. Ik verhief dus mijne stem, en hoorde mijn geroep van boven af beantwoord. Het afrollen van steenen en asch kondigde mij het afkomen van eenen mensch aan. Hij maakte zich ook weldra aan mij als een Franschman bekend, en waarschuwde mij voor den nieuwen lavastroom, die zich, naar zijne meening, weldra vormen moest, en die mij den weg zou kunnen afsnijden.
Wat zou ik doen? Ik was het gevaar voor meer dan de helft te boven gekomen, en had verreweg het moeijelijkste achter den rug. Ik kon dus thans onmogelijk ter halverwege terugkeeren. Op eenige nadere berigten, die hij mij, op eene den Franschen zoo eigene beleefde wijze, mededeelde, vervolgde ik dan mijne reis.
Na verloop van een half uur besloot ik uit het vaster worden van den grond, en uit het meerder daveren van denzelven, dat ik niet ver meer van den top des bergs kon zijn. Eindelijk werd het al lichter en lichter; de grond werd gedurig heeter, en de lucht steeds warmer. Nog weinige schreden, en ik zag in den gloeijenden vuurpoel, in den afgrond,

{==80==} {>>pagina-aanduiding<<}
die verwoesting braakte! Hoog naar den hemelvlogen de gloeijende steenen, en vielen, in duizenderlei kronkelingen, als gloeijende slangen, weder in den grooten, bruisenden ketel neder, om op nieuw in allerlei rigtingen uitgeworpen te worden. Wit gloeijend vloeide de taaije lava uit den vuurpoel, en jschoof, schoof, met zwarte slakken vermengd, door eene aan den krater uitgeholde kom, wel langzaam, maar onweêrstaanbaar en onophoudelijk voort.
Geene pen is in staat, dat magteloos verzinken in het diepste gevoel te beschrijven, hetwelk nu, bij afwisseling, in de uitersten van ontzetting en bewondering, van moed en versaagdheid overging. Voor mij de alles overweldigende woede van het ontstoken geduchte element, en tot mijn' voetsteun den slechts drie voet breeden rand, wiens binnenwand de zijde van de vreesselijke kom des kraters uitmaakte, terwijl de buitenzijde in den eindeloozen afgrond van den nacht nederdaalde. Op anderhalf duizend voeten onder mij het bed van den gloeijenden lavastroom, die de lucht met zijnen rook verduisterde. Er was geen levend wezen in mijne nabijheid, en ook geen ander geluid te vernemen, dan het krakend bulderen van den openbarstenden krater, of het sissen der vurige slangen, die elkander in de lucht doorkruisten, of het geklater der schuddende donderslagen, die onder mijne voeten zich in het binnenste van den berg deden hooren. Een sprakeloos staren op dit toonbeeld van ontzetting en afgrijzen was het éénige, wat mijn overmeesterd gemoed vermogt, hetwelk te vergeefs poogde zich tegen de hevigheid van zulk eenen indruk te wapenen. Onder mijne voeten waggelde de grond; rondom mij gloeide de lucht, rookte de aarde, brulde zonder ophouden de donder, kraakten de losbrekende, alles verwoestende vlammen. Het vermoeijend klimmen en het heftig schudden van den berg hadden mijne krachten zoo zeer uitgeput, dat mijne knieën begonnen te wankelen, en ik half bewusteloos aan den rand van den krater nederzonk.
Dank zij der algoede Voorzienigheid! Toen ik, na verloop van omtrent vijf minuten, mij een weinig hersteld had, ontdekte ik met afgrijzen, dat de lava, nabij de plaats, waar ik lag, dezen rand dreigde te doorboren. Naauwelijks had ik denzelven verlaten, of hij bezweek, en werd in den vuurstroom weggesleept! Eenige minuten vroeger, en ik ware, zonder eenige hoop van redding, verloren geweest.

{==81==} {>>pagina-aanduiding<<}
Ik bereikte ten laatste gelukkig de westelijkste kruin des bergs, en stond nu met den mond des kraters op eene gelijke hoogte.
Hier kon ik de losbarstingen des volkaans met meer veiligheids waarnemen. Het was middernacht, en juist het tijdstip der hevigste uitwerping. Ik ontdekte nu zeer duidelijk, dat er zich, ten noorden van den ouden krater, eene nieuwe opening gevormd, en deze met de vorige zich tot ééne enkele vereenigd had; en ik had gelegenheid van op te merken, uit de verschillende rigtingen van den bij elke uitwerping te voorschijn komenden vuurstraal, die verscheidene honderd voeten hoog was, dat de krater bij iedere nieuwe losbarsting zoo wel in diepte als omvang toeneemt, en dat de inwendige kegelvormige wand zich, door het stollen van de bij het afnemen der uitbarsting terugvloeijende lava, tot op eene kleine opening sluit. En hierdoor werd ik bevestigd in mijne gedachte, dat deze berg, te midden der schoonste vlakten zich verheffende (*), niets anders is dan eene groote uitgebrande slak, door duizendjarige opeenhooping van verkoelende lava geboren, wier onderaardsche kanalen met die van den Etna in verband staan, en die te zamen als 't ware de riolen zijn, door welke de volkanische stoffen onzes aardbols uitvloeijen. Dit vermoeden verkrijgt daardoor nog eene meerdere mate van waarschijnlijkheid, dat de Solfatara, die achttien mijlen van den Vesuvius verwijderd is, nogtans op dat tijdstip ook zeer sterk rookte, en door zijne lichtende dampen over den geheelen omtrek een schemerlicht verspreid de, hetwelk ik van den Vesuvius af duidelijk kon onderscheiden. Ook de Stromboli, een volkaan op eene der Eolische eilanden, wierp ten zelfden tijde lava uit, en zelfs de Etna was in eene meerdere beweging.
Men heeft verder opgemerkt, dat zelfs de Eyafialla Joekel (Osields Jökel) op IJsland, ten zuidwesten van den Hekla gelegen, na eene rust van verscheidene eeuwen, kort vóór de uitbarsting van den Vesuvius weder begonnen is vuur te spuwen, en dat hij terstond weder heeft opgehouden, toen de laatste in werking kwam.
Nadat ik dezen verwoestenden kampstrijd een' tijdlang had aanschouwd, wilde ik de terugreize weder aannemen; maar de voorzegging van den Franschman was intusschen vervuld:

{==82==} {>>pagina-aanduiding<<}
een nieuwe lavastroom, in zeven takken verdeeld, had eene zeer groote uitgestrektheid gronds ingenomen, en zijnen loop naar dien weg genomen, langs welken ik moest terugkeeren.
Niemand had het, na mij, meer gewaagd, den krater te beklimmen. De eene fakkel na de andere, die ik een uur geleden nog aan den voet des kegels gezien had, was verdwenen. Mijne oogen waren daarenboven door het vuur verblind, en de onophoudelijk zich losscheurende steenklompen, dikwerf 6 tot 8 vierkante voeten groot, die als een pijl uit eenen boog werden weggeslingerd, waren voor mij nog gevaarlijker, dan de gloeijende steenregen zelf. Ik moest mij dikwerf aan uitstekende lavabrokken vasthouden, wilde ik niet geheel in de asch verzinken. Deze braken dan eensklaps af, en dreigden mij mede in den afgrond ter neder te storten. De steeds aangroeijende lavastroom had nu den weg geheel afgesneden. Ik spoedde mij dus naar de noordoostzijde des kegels op de lavaklippen, ten einde de streek te bereiken, werwaarts mijn vriend waarschijnlijk voor den nederstortenden stroom geweken was. Na een uur lang op den moeijelijksten en gevaarlijksten omweg te hebben doorgebragt, vernam ik eindelijk zijne stem, en viel weldra geheel afgemat in zijne armen. Met het aanbreken van den dag kwamen wij weder in Napels terug.
Des volgenden daags verspreidde zich het gerucht, dat men in de nabijheid van den krater eenen dooden gevonden had, wiens kleederen geheel verbrand waren. Het lijk werd naauwkeurig onderzocht en vervolgens ten toon gesteld; doch er kwam niemand op, die eenige aanwijzing van denzelven konde geven.
Op den 25sten scheen de uitbarsting te verminderen; maar zij verhief zich, in den morgen van den 26sten, weder op nieuw met zoo veel woede, dat de lava bijna anderhalve mijl voortdrong. Dit waren echter de laatste uitbarstingen. Gedurende de volgende dagen verminderde de woede des bergs klaarblijkelijk, tot dat' op den 28 Februarij eene allerhevigste uitwerping van asch deszelfs laatste stuiptrekkingen aankondigde.
Op dien dag beklom ik met vijf Engelschen, die ik aan den voet des bergs inhaalde, voor de vijfde keer den krater, zoo wel om mijne vroegere waarnemingen te bevestigen, alsmede om mij van de waarschijnlijk voorgevallene veranderingen op den berg te overtuigen. De steeds aanhoudende

{==83==} {>>pagina-aanduiding<<}
oostewind was ons echter niet gunstig; want hij overdekte ons met zand en asch. De geheele omtrek, in eene streek van vier of vijf uren gaans, was in eenen ondoordringbaren sluijer van asch gehuld. De rijtuigen, die zich naar Portici begeven hadden, keerden met asch en zand bedekt weder naar Napels terug. In Napels zelve was de zon, gedurende den geheelen dag, verduisterd geweest, en vertoonde zich als eene bloedroode schijf. De lava was nu wel reeds hard geworden, maar nog gloeijend heet, en de weg, die weleer van den kluizenaar tot den in het verleden jaar geopenden krater leidde, was geheel overstroomd.
Een half uur na het ondergaan der zon bereikten wij de kruin van den hoogsten krater, die bij de tegenwoordige uitbarsting eene geheele verandering van gedaante had ondergaan. Ingevolge de waarneming, door mij op den 24sten gedaan, vond ik dan nu ook inderdaad den noordelijken wand van den ouden krater geheel ingestort, en den krater zelv' naar dien kant door een nieuwen de helft vergroot; zoodat deze beide te zamen thans eenen omvang van acht- of negenhonderd schreden had. De gestolde lava verdween daar in een' trechtervormigen afgrond, welke dan, even als een stervend gedrogt, nog, met een rogchelend geluid, asch en rook uitwierp. Brokken van honderden ponden zwaarte, van den buitensten rand des kraters losgescheurd, rolden onophoudelijk in de diepte voort. Rondom den krater troffen wij vele plaatsen aan, dikwerf ter lengte van twintig of dertig schreden, waar de lava nog in eenen roodgloeijenden staat was. Nu en dan hoorden wij nog den donder met een dof geluid in de onafmetelijke diepte brullen, die dan zelfs de hoogste kruin van den berg deed beven.
Zoo zeer anders het verheven gezigt der in de zee ondergaande zon, en de fraaije verlichting der uitgestrekte stad in het midden der bekoorlijkste vlakte, mij op den top dezes bergs verrukten, zoo verwekte haar bloedrood en ontzagbarend wegzinken mij thans de zwaarmoedigste gewaarwordingen. Ik verbeeldde mij, bij het donkere van den nacht, al de verschrikkelijkheden van den jongsten dag voor mij te zien, en het was alsof de tegenwoordige natuur niet meer de vorige was. Mijne mijmeringen werden echter spoedig afgebroken, daar de nog gloeijend heete grond, op welken wij stonden, ons verpligtte, de hoogte te verlaten. Intusschen was de nacht ingevallen, en na verloop van een

{==84==} {>>pagina-aanduiding<<}
uur waren wij weder bij den kluizenaar, vanwaar wij even na middernacht te Napels terugkwamen.

Reisje van Amsterdam naar Leeuwarden.

Hoe vaar je? - Vaar wèl! - Er is veel welvaart (elders namelijk). Deze zijn uitdrukkingen, welke wij in ons land, dat van de zeevaart meestal plagt te bestaan, uit oude gewoonte, nog dagelijks hooren. Ja, tollens moge, om oorspronkelijk en nieuw te zijn, zoo mooi van 's Levens Voerman gedicht hebben als hij wil, en er moge zulk eene menigte diligences en geregelde of ongeregelde postwagens ontstaan zijn, dat de schuiten vliegen moeten, en zelfs de Policie te hulp roepen, om niet ledig te blijven liggen, - men zal toch nooit beletten, dat wij, als echte Hollanders, het leven liefst bij eene reis te water vergelijken. Hier heeft men verscheidenheid, even als in de wereld. De een laat er zich, op zijn gemak, door slepen; de ander moet roeijen (met de riemen, die hij heeft); deze vaart voor wind en stroom; die heeft ze van voren, of tegen; nu stormt het, dan is het mooi weêr, en honderd andere zaken meer, die op een' bulderwagen of in eene gebombeerde koets maar geene plaats kunnen hebben. Zoo herinner ik mij, zelf eene reis gedaan te hebben van, niet verder dan, Amsterdam naar Leeuwarden, in eenen tijd van omstreeks vier-en-veertig uren, (ja, Professor! vier en veertig uren. Is 't niet waar, in dien tijd kon men met eene stoomboot gemakkelijk naar de andere wereld reizen?) die inderdaad alles opleverde, wat menigeen op zijn' ganschen togt door het leven wedervaart.
Om met het ei te beginnen, gelijk de vertellers anders wel gewoon zijn, zoodat zij daarop zelfs uren lang zitten te broeden, zonder dat men nog weet, wat er voor den dag zal komen, dit acht ik thans niet noodzakelijk: want, wat ook, ik weet niet welke wijsneus, mag zeggen van de meer dere vlugheid der Franschen, qui se portent bien, terwijl wij op ons gemak in het schuitje zitten, en, het zij met Frankrijk of Engeland, (in de mode zoo wel als in de staatkunde) maar medevaren, dit woord duidt net zoo wel eene zekere werkzaamheid aan, als dat der ketellappers en landloopers, die zeker meestal niet veel meer te dragen of te voeren hebben dan zichzelven - of het moest eens anders goed zijn.

{==85==} {>>pagina-aanduiding<<}
Neen, als het scheepje afgeloopen is, vaart het nog zoo terstond niet. Er moet eerst al vrij wat aan bedisseld, getuigd en gekalfaat worden. En mooi is het, als moeder van den schoolknaap, met een gelaat, van genoegen gloeijende, kan zeggen, dat de jongen ter dege vaart neemt, ja zelfs kogelsvaart gaat.
Hier begint dan ook mijne reis; schoon mijne vaart juist nog niet. Ik begaf mij wel met alle blijdschap naar het IJ, even als het knaapje naar het voorportaal der Muzen. Maar de beginsels zijn veelal moeijelijk. De Harlinger veerman, op welken ik mij begeven wilde, zat vast. Of de schipper te driftig was geweest, dan of er niet regt gestuurd was, ik weet het niet, maar men zat in het gedrang, tusschen andere vrienden, misschien wel grootere bazen, beklemd, en kon niet bepalen, wanneer het eindelijk weêr vooruit zou gaan. (Aardig, dat dat schip juist De Handel van Amsterdam heette!) Wij besloten gezamenlijk - dat is te zeggen, zoo velen wij in de vlotschuit waren, die zeer gepast bij den schooltijd te vergelijken is, waarna de een naar de Akademie, de ander naar het kantoor of den winkel gaat, om eindelijk den kansel of de balie, den Mammon of het lieve dagelijksch brood te bezeilen - wij besloten allen, tot een ander schip, dat is dan een ander vak, over te gaan. ‘Naar den Lemmersman!’ Wij voeren naar den Lemmersman. Maar nu ging het hier, zoo als et meer gaat, wanneer, bij den stilstand van eenen tak, een andere met liefhebbers overladen wordt. Wij konden nog wel op het dek, maar er niet onder komen. In den hoek der effektenkoopers, hier op de beurs, is het niet drukker, dan daar op dien dr venden houtklomp, welke mede, zoo zoo, aan al de nukken van zee en wind zou overgegeven worden. Doch gelukkig voor arme zwervers, als wij, dat er toch altijd menschen zijn, die niet weten op de eijeren te zitten, maar de kostelijke waar, die hun hun goede geld gekost heeft, aan de nijvere oppassendheid ten beste geven! Die de ka uit voor zich had afgehuurd, kwam niet opdagen. Als roofzieke soldaten in eene overrompelde stad, of als hongerige erfgenamen in eenen vetten boedel, zoo stortte onze geheele bende in dit heiligdom der ruste neêr. En
welhaast ging het er ook even vrolijk toe. De beker ging, op onze goede reis! zonder ophouden rond. En toen de Kapitein zeide, dat de wiin goed was, maar juist niet sterk, verstonden wij dit allen van den wijn, in plaats van van den wind,

{==86==} {>>pagina-aanduiding<<}
en lieten niet na, met volkomene gerustheid, een schepje meer, dan gewoonlijk, te gebruiken. - Dit gedeelte van de reis is, dunkt mij, zeer gepast te vergelijken bij de wittebroodsdagen in het huwelijk, of eenige andere waardigheid en werkzame betrekking des burgerlijken levens, als de jonge krijgsman voor het eerst met zijne epaulettes pronkt, en elke soldaat het geweer voor hem aanslaat, of als de geestelijke (ten tijde onzer vaderen) zijn hoofdje in de groote krulpruik stak, en zich van achter met een' zwarten, van voren met een' witten lap deftig onderscheidde. Doch het blijft natuurlijk niet altijd zoo mooi, noch kan of moet zoo blijven. Wij zouden met ons schip dan weinig of niet gevorderd hebben, en Dominé zou geene geestelijke, mijnheer de Luitenant geene ligchamelijke vijanden te bestrijden gevonden hebben, wier nederlaag nogtans de triumfboog (op sommige plaatsen hetzelfde als triumfbrug) voor beiden moet uitmaken. In 't kort, de tijd was voorbij, om slechts voor het anker der hoop te dobberen. Wij geraakten al spoedig het IJ uit. De wiin was intusschen zoo wel buiten als binnen losgeraakt. En, daar wij hier in ons land ongewoon zijn aan aardbevingen, konden de meesten onzer ook de schudding en beweging, welke het schip onderging, niet wel verdragen. Het gansche gezelschap geleek al spoedig eene schilderij van ostade, met dit voorregt bovendien, dat de verbeelding niet voor de ooren behoefde in de plaats te komen; schoon tevens met dit kleine ongemak, dat ook de andere zintuigen hunne eigene zaken waarnamen. Hier zuchtte er een, daar lachte hem een ander uit; deze was bang en bad welligt, die rigtte zijne woorden en gedachten naar de tegenovergestelde zijde, en de meesten waren het op dit pas met zekeren Franschman eens, dat de geheele zee, en derzelver opperheerschappij, daar de Brit ligchaam en ziel om verliest, geen enkel snuifje waard was. Doch
met stilzitten komt men er niet, en beter door het kwaad geloopen dan gekropen; wij waren bij tijds in de haven.
Hier moet ik, als op eene gepaste pleisterplaats, weêr een oogenblik met mijne gedachten stilstaan. Wij waren nu als rijke Oostindiëvaars; het lijden was geleden, de schat (der gelukkige overkomst) binnen, en het hart zoo ligt als eene pluim. Thans in stilte het goede genoten, dacht ik; dat ongestadige element met meer vertrouwd, maar den zekersten, al ware het dan ook niet den kortsten of voordee-
{==87==} {>>pagina-aanduiding<<}
ligsten, weg gekozen! Komt, zeide ik aan twee, drie mijner reismakkers, laat ons spoedig een' wagen huren, en verder naar de hoofdstad der provincie rijden. Doch, helaas! reeds was het leed weêr vergeten en de drift en winzucht op nieuw in top. Waarom zouden wij dit doen? Het binnenschip zal er nog eerder zijn, dan een wagen. Dezelfde heerlijke voordenwind en stevige koelte, die ons hier zoo spoedig gebragt heeft, staat ons ook verder ten dienst. Men sprak noch van ongemakken, noch van gevaren meer. In allen gevalle bestonden die immers ook niet bij eene binnerlandsche reis. Deze laatste aanmerking kwam mijzelven tamelijk overtuigend voor; schoon ik mij toch meer met den stroom liet medeslepen, dan dat ik het van harte deed. Och, lieve lezer! laat u toch nooit wegslepen, door de mooije woorden zoo min, als de duizenden voorbeelden! Wat verkeerd is, dat blijft verkeerd, en wat wisselvallig is, dat blijft wisselvallig, al schijnt het ook nog zoo onschadelijk, en al staat de kans nog zoo mooi. Zegt uw hart, of uw gezond verstand, neen, (al hoort gij het ook ter naauwernood als een stil gesluister, ja al is het maar een stootje aan den arm) doe het niet! houd den vasten grond onder de voeten, en werk nooit in den wind!
Wij zaten welhaast op nieuw in het schuitje..... nu waarlijk een schuitje, althans een roefje, dat voor ons talrijk gezelschap niet veel meer was, dan de ton voor den haring. Doch wij gingen gelukkig voort; en wie wil er niet eens voor een' tijd krom liggen, om spoedig armen en beenen des te vrijer te kunnen roeren en uitstrekken? Al spoedig waren wij Sloten door; en een geleerd man, die met ons reisde, vond hierin een gelukkig voorteeken. Als de dieven zoo ver zijn - zeide hij - of de koeijen in het land, en zelfs de vijanden voor eene stad, dan zijn ze klaar; en ik liet niet na, beleefdelijk mijn hoedje te ligten voor deze even vleijende als heilspellende vergelijkingen. Maar ach! hoe brak ons deze geestigheid op! Even of 's mans herinnering juist tot een kwaad teeken had moeten verstrekken, of dat de Genius van Sloten vertoornd was geweest over de lage toespeling, althans welhaast riep dezelfde geleerde man uit: nomen et omen habet; hetgeen ik niet zoo kort of zoo mooi vertalen kan, maar zeggen wil, dat Sloten zoo wel de daad als den naam had: want, toen wij aan het meer kwamen, en den neus van het schip er eens even in hielden, begrepen

{==88==} {>>pagina-aanduiding<<}
de schippers, dat het wat al te hard zou gaan, en zij bragten ons naar het even genoemde stadje terug.
Daar zaten wij nu, om af te wachten, wanneer het den goeden Goden zou behagen, eens wat minder voorspoed, wat minder weelde te geven, waartegen onze zwakke beenen mogten bestand zijn. Wij hadden intusschen onze naauwe woning verlaten, en liepen de herberg zoo wat in en uit, over het verledene en de toekomst menig ernstig woord wisselende. Het werd nu zeer duidelijk ingezien, dat wij er mede gescheept waren, en dat rijden veel beter en veiliger was geweest. Wel, laat het ons nog doen! zeide er een. Maar bij onderzoek bleek, dat zich thans zoo vele zwarigheden tegen die zaak verzetteden, dat het dan nog maar beter was, op den ingeslagen weg vol te houden. Onze magen begonnen middelerwijl te werken, en (zoo lang zou het toch nog wel duren) er werd een eenvoudig middagmaaltje besteld. Wij aten aardappelen met snoek. Het was of alles ous aan het water en.... aan de graten herinneren moest. Wij pluisden en gebruikten ons deel zoo geduldig als wij konden, en troostten ons intusschen maar met het woord des kasteleins, die ons, als een echte Vries, toevoerde, dat er toch altijd een geluk bij een ongeluk kwam, daar het immers veel beter was, dat wij de visschen aten, dan de visschen ons! Hij lachte hierbij regt hartelijk, en hij althans had reden om te lagchen.
Met den avond scheen het weêr een weinig te bedaren. Althans wij hervatteden de reis, en kwamen ten negenure (wij hadden gerekend om vier ure op de plaatse onzer bestemming te zulien zijn) te Sneek aan. Vandaar tot Leeuwarden was nog een goede afstand (de schuit vaart er vier of vijf uren over, zoo ik meen), en twee mijner medgezellen verkozen even zoo min, als ik, nu verder den nacht in het ellendig verblijf door te brengen. Wij stapten aan land, bragten den avond te zamen niet ongenoegelijk door, en maakten de afspraak, om 's anderen morgens met de tweede schuit, dus weêr ten negen ure, te vertrekken. Met dat oogmerk begaven wij ons, ten behoorlijken tijde, ook dadelijk op reis; maar, alsof de overvloed ons overal moest hinderen, de trekschuit was zoo vol geladen met boter, (waarvan, gelijk men weet, Sneek eene voorname stapelplaats is) dat er voor ons, arme menschen en vreemdelingen, geene plaats overschoot. Het kan, trouwens, wel geweest zijn,

{==89==} {>>pagina-aanduiding<<}
dat wij wat hoofdig waren, en ons, nog gedachtig aan het leed van gisteren, in geen al te bekrompen hok lieten stoppen. Want wij waren, zoo als op het oogenblik nader zal blijken, al vrij belangrijke lieden. De een, bij voorbeeld, was een Statenbode, die zich op wie weet welke belangrijke zending naar 's lands hoofdplaats bevond. Deze beval met den meesten nadruk, dat men ruimte maken, of anders eene nieuwe schuit zou doen aanleggen. Toen dit niet hielp, stelde hij ons echter gerust met de verzekering, dat het laatste zeker gebeuren zou. Wij begaven ons dus, vol goed vertrouwen, weêr naar het logement, intusschen dat de wakkere staatsdienaar de edele achtbare regering der stad op- en aanspoorde, om ons behoorlijk regt te doen. Zie! daar komt hij, in het zweet zijns aanschijns, reeds terug. De zaak is in orde. Binnen een half uur moeten de lomperds gereed zijn om te varen, of......! Wie gevoelt de klem van dit of niet? o, Had neptunus het, even als eertijds zijn quos ego! voor ons gelieven te spreken, zee en meer hadden ons zoo bitter niet opgehouden en hier op deze gladde boterbaan gevoerd! Wij verschijnen dan andermaal aan de plaatse der inscheping. De schuit ligt er inderdaad, en ruim genoeg, om, benevens ons, nog een aantal vaten, ter eere of ter oneere, te bevatten. Maar het blijkt echter duidelijk, dat niet alles in orde is. De lieden, welverre van barsch en grimmig te zien, omdat wij hen zoo deerlijk beet hadden, zijn veeleer vol angstige verlegenheid. Er is maar één schipper, geen behoorlijk gedresseerde jager, en slechts een paard te huis, dat onlangs aangekocht, in het nieuwe vak nog te eenemaal onbedreven, en tot hiertoe waarschijnlijk de Bucephalus van een' of anderen krijgsman was.
Dan, wij begrepen, dat waren zaken buiten ons. Wie pas uit zeek omt, beeft voor zulke geringe zwarigheden niet. Er had zich intusschen ook nog een reisgenoot opgedaan, en welhaast was onze kleine maatschappij georganiseerd. Misschien meesmuilt iemand om deze verhevene uitdrukkingen. Doch zij zijn niet vergeefs gesproken. Men mogt inderdaad uit dit klein begrip der bevolking van eene bijna ledige schuit den geheelen toestand van eenen welgeregelden burgerstaat spellen, gelijk plato - zoo ik meen - dien reeds ten naastenbij heeft afgeschetst. Immers, ik zeide, dat wij drie tamelijk belangrijke personen waren, te weten de eerste een man van staat, de ander een krijgsman, ik

{==90==} {>>pagina-aanduiding<<}
meen Overste onder de Huzaren, en ik..... een student, een man van letteren en aanstaand leeraar of geestelijke. Daarbij had zich nu eindelijk nog een boer gevoegd, de gewigtigste misschien van allen. Ik bid u, derhalve, wat zou ons hebben kunnen ontbreken - bestuur, verdediging, onderwijs, of onderhoud? indien wij ons slechts niet weêr op dat onvaste element hadden bevonden, waar wèl varen de éénige ziel en grond van behoud is; terwijl het teffens eene eeuwige en door ons eigen noodlot onomstootelijk bewezene waarheid is: zonder fortuin vaart niemand wèl. Armzalige fortuin, die, hoog of laag geschoeid, weinig of veel vertrouwd, in de gedaante van wind en stroom of van een eenvoudig trekpaard, altijd grillig blijft, terugloopt als wij wenschen dat zij vooruit zal snellen, en naar stuurman noch jager luistert!
Wij bevonden ons spoedig buiten de poort. De lijn werd aangeslagen, en de edele klepper in een' draf gezet. Voortreffelijk ging dit. Men zag, het beest was gewoon zijn' man te dragen, en in een oogenblik te voeren, waar hij wilde. Doch - eene kleine zwarigheid! hij was niet gewoon te trekken. Zoo ras hij bemerkte, dat er iets was, hetgeen hem tegenhield, beschouwde hij zulks als een wenk om stil te staan, en hij stond als een Rus. Toen de jager hem echter met slaan en schreeuwen beduidde, dat er een misverstand plaats had, koos hij eene andere partij, en snelde terug. Misschien begreep onze Ronzinant wel, dat hij, die hem daar achter beet had, de vijand was (en niet geheel te onregt); en gelijk hij het beneden zich achtte om voor denzelven te vlugten, zoo was hij veeleer, op eenige aansporing, terstond gereed, hem moedig tegen te gaan. Dit kon evenwel, blijkbaar, zoo niet gaan. Het weeromkeeren was ons den vorigen dag zoo slecht bevallen, dat er niet aan te denken viel. De Ofsicier begrijpt derhalve, dat de beurt, om werkzaam te zijn, thans aan hem gekomen was. Paarden regeren, dat kon hij. Even aan wal gestuurd, de stok van den boer genomen, er uit gesprongen, het beest na! Dan, dit wachtte hem naauwelijks af. Uit bloot respect voor de, zoo het scheen, bekende montering, maakte het terstond regtsomkeert, en liep, in weerwil van den achterlast, als een kievit den waren weg op. Jammer slechts, dat het dier, even als oude menschen, wel geheugenis had van hetgeen vroeger gebeurd was, maar niet zoo goed kon enthouden,

{==91==} {>>pagina-aanduiding<<}
wat thans gebeurde! Zoodra mijnheer de Kolonel weêr in de schuit was, zette de ander ook weêr spat naar Sneek; en van den armen hals, die er op zat, mogt gezegd worden, dat, wie een ander jaagt, zelf niet stilstaat. Al worstelende kwamen wij echter op halfweg, even vóór den tijd, dat de volgende schuit, van twaalf ure, daar gewacht werd. Wij lieten dus onzen man wederom henen varen, en toefden op de volgende gelegenheid, met welke wij eindelijk, diep in den namiddag, behouden ter bestemde plaatse aanlandden. Zoo was dan het gezag van den staatsman en dat van den krijger al even nutteloos verspild; en eene menigte van spreekwoorden zweefde mij gedurig voor den geest, van welke dit ten minste klaar bewaarheid werd, dat een ongeluk zelden alleen komt.
Maar, welk een treffend beeld des levens mogt deze reis in verscheidene opzigten heeten! Het is waar, de schilderij is een weinig donker; het was dan ten minste bitter sukkelen. Doch ik zal niet zeggen, hoe het op de groote reis al met dit sukkelen staat; en zoo zwart is immers het tafereel met al zijne vlekken ook niet, of men kan er hartelijk bij lagchen. Ja, van al mijne toertjes is mij niet één zoo levendig in het geheugen gebleven als deze wonderlijke reis. Meermalen heb ik ze verhaald, en er mijzelven en anderen, in een ledig oogenblik van beter gesprek, mede vermaakt; hetgeen ik, door dit opstel, nu nog verder poog te doen. En is het met onze aardsche pelgrimaadje ook niet zoo omtrent gesteld? Groeit er niet veel bitterzoet aan onzen weg? Behoort dit zelfs niet tot den gezondsten kost voor de ziel? Althans, wie zich met mijn verhaal niet weet te troosten, die trekke er leering uit! Loopt het u in den aanvang eener ingeslagene loopbaan tegen, kies niet te snel eene andere. Vindt gij alle plaatsen reeds bezet, denk, er kan opening komen. Gaat het voor den wind, til de flesch of span de snaren niet te hoog. Zijt gij ééns uit den nood, steek er u niet te ligt weêr in. Is het eenmaal wèl afgeloopen, verwacht niet, dat het altijd zoo gaan zal. Gaat het niet naar uwen zin, heb een weinig geduld, en poog geen ijzer met handen te breken. Het is bij slot toch altijd te vergeefs gesluit, als het paard niet...... wil. En, langzaam gaat zeker.
Vaart dan wèl, mijne lezers! Dit hebben wij nu toch eenmaal noodig, om op ons gemak te zijn. En de Engelschman moge, in plaats van: hoe vaar je? gewoonlijk zeggen: hoe

{==92==} {>>pagina-aanduiding<<}
doe je? (waarop ik het antwoord en de verklaring liefst maar schuldig wil blijven) hij roept toch, als een waar zeeman, mede zijnen vrienden bij het afscheid toe: vaart wèl!

S.




Iets voor oudheidminnaars.

Aan den Redacteur der Vaderlandsche Letteroefeningen.

Mijnheer!

Indien ik mij moge vleijen, dat het onderstaande berigt den Oudheidminnaar niet onwelkom zijn zal, zal het mij aangenaam wezen, hetzelve een plaatsje in uw geacht Maandwerk te zien ingeruimd; waarmede UEd. zult verpligten, die de eer heeft zich te noemen

UEds. dienstv. Dienaar

w.k. mandemaker.
's Gravenhage,
12 Jan. 1823.

Omtrent het einde van Wintermaand II. heeft, te Parijs, eene verkooping plaats gehad, minder gewigtig door hare uitgebreidheid, als bestaande slechts uit vijfentachtig nommers, dan wel belangrijk door de voorwerpen, welke zij bevattede; zijnde geheel uitsluitend Egyptische Oudheden. Zij waren verzameld geworden door den Heer thedenat duvint, Zoon van den Franschen Consul te Alexandrië, gedurende eene reis door Opper - Egypte, op welke hij Abydus, Denderah, Theben, Esné, Ombos, Syené, mitsgaders het eiland Philé bezocht; en, na eene onderhandeling met het Fransch bestuur, tot gezamenlijken verkoop dezer vandaar medegevoerde zeldzaamheden, (naar men zegt, tot eene som van 160,000 franken) afgebroken te zien, besloot hij, dezelve openlijk te doen veilen, volgens eenen beredeneerden en welingerigten Catalogus, door den Heer l.j.j. du bois opgesteld. Bijzonder onderscheidden zich in deze verzameling eenige Handschriften in hieroglyphisch of hieratiek schrift, op papyrus, uit de bouwvallen en de grafplaatsen der Mumiën, te Theben, door dien reiziger medegebragt. Twee van deze werden voor het Kabinet des Konings van Frankrijk, ieder tot de aanmerkelijke som van ruim 1300 franken,

{==93==} {>>pagina-aanduiding<<}
gekocht, en vijf zullen, naar men verneemt, eerlang de reeds zoo aanzienlijke boekerij en oudheidverzameling van den Baron van westreenen van tiellandt, te 's Gravenhage, verrijken.
Uit het reisverhaal van denon weet men, welk een' indruk de ontdekking van het eerstbekende van zoodanige Handschriften, tijdens het verblijf der Franschen in Egypte, op dien Geleerde maakte, en hoe veel gewigts hij daaraan hechtte: het is dus eene belangrijke aanwinst voor ons Vaderland, soortgelijke hoogstzeldzame stukken, die, zoo veel ons bewust is, tot dusverre binnen hetzelve nog niet gevonden werden, te zullen bezitten.




Nachtelijk natuurtooneel aan de Sinnamari, in Guayana.

(Mémoires de malouet.)

De volle maan prijkte in reinen glans, het weder was heerlijk, mijne Indianen waren treffelijke roeijers - ik durfde het alzoo wagen, in den nacht mijne vaart, de Sinnamari op, te vervolgen. Het stroomen van den vloed, de slag des waters tegen de voortspoedende piroge, de regelmatige roeislagen, het ruischen des wouds, door den adem des winds bewogen, vormden, door derzelver eentoonigheid, eene tot zwaarmoedigheid stemmende muzijk. Op ééns werd die eenzelvigheid afgebroken door het geluid eener menschelijke stemme, van den oever komende, zacht en smeekende, en door de echo even zacht en smeekende herhaald. Wij haasten ons, deze stem te zoeken. Het was die van een' jongen Indiaan met zijne vrouw. Zij wilden te land naar het dorp hunner inwoning, vier of vijf dagreizen verre. Zij waren in een moeras verdwaald geraakt, en wisten zich niet te helpen. In de verte vernamen zij den roeislag onzes vaartuigs, en riepen ons thans ter hulpe. Wij namen hen met hunne gansche kleine bagaadje op, eene hangmat, een boog, en eene kalebas met maizmeel. Om middernacht bereikten wij een Indiaansch dorp. Hadde geen waakzame baan ons zulks verkondigd, wij waren hetzelve voorbijgeroeid. Twee honden verwelkomden ons, bij de landing, met geblaf; maar geen bewoner was te vinden, en zij de éénige; want de menschelijke bewoners waren (gelijk wij naderhand vernamen) afwezig, om zich, in een ander dorp, meisjes te halen,

{==94==} {>>pagina-aanduiding<<}
daar in hun eigen huwbare ontbraken. Onze opgenomen reisgezel was een jong man van ongemeene lengte, een model van schoonen ligchaamsbouw, maar somber en neerslagtig. Zijn jong wijfje, slechts zestien of zeventien jaar oud, was zeer aardig en niet min vrolijk. Wij traden gezamenlijk in de groote karbet, welke wij met aangestokene takkebossen verlichtten. Mijn volk verspreidde zich weldra, om hout te verzamelen; de jonge man, echter, nam geen deel aan dezen arbeid. Hij zat daar tegen mij over tusschen zijne geringe have en zijne jonge vrouw, die met den eenen arm op zijnen schouder leunde, en hem met teederheid aanzag. Ach! nog had zij de zwaarte van het echtjuk niet ondervonden, nog den pligt der vrouw, om lasten te dragen, niet gevoeld, nog de stemme des bevels van haren Heer niet gehoord; zij kende nog alleen de weelde van een' pas gesloten echt: het veilig verblijf onder het dak der hut, de stilte van den schoonen nacht schenen dit kind der natuur derzelver herhaling te beloven, en zij gevoelde zich gelukkig; niet, echter, haar man: op mij waren zijne blikken gevestigd; ik had met zijne jonge vrouw gesproken, haar van tijd tot tijd aangestaard - ik scheen hem alzoo gevaarlijk, en hij bespiedde alle mijne bewegingen. Ik bemerkte zulks, en sloeg hem voor, liever naar eene andere hut zich te begeven, waar ik hem spijs zou laten brengen; maar hij hernam, dat hij hier verkoos te blijven, en hij bleef ook onbewegelijk op dezelfde plaats, zich in het algemeene verblijf veiliger achtende. Ik verwijderde mij thans te eerder, daar ik een gedruisch hoorde, dat mijne nieuwsgierigheid wekte. Het geraas der landing van twintig menschen midden in den nacht, het omverhakken van jonge boomen tot brandhout, de terugkaatsing der bijlslagen, het knappen van het vuur had een' geweldigen schrik onder een ontelbaar volk van apen verbreid, dat het woud bewoonde, en bij onze komst reeds lang gerust in de boomen sliep. De eerst ontwaakten verhieven een'
alarmkreet, - op ééns werd zulks herhaald, door duizend en duizend kelen, in eindeloos verschillende toonen, die zich in verscheidene koren schenen te verdeelen; nu was het één algemeene, geweldig schetterende psalmodie, dan een door enkele kelen uitgestooten scherp angstgeschreeuw, van wege het dreigende gevaar. Thans vertoonden zich, hoog boven ons, de voorste wachtposten, en sprongen van tak op tak, die schenen genaderd te zijn om den vijand op te nemen, en vervolgens

{==95==} {>>pagina-aanduiding<<}
met een akelig gekerm zich ijlings verwijderden. Op den achtergrond vertoefden intusschen de verstrooide scharen, die het gevaar niet konden zien; deze schenen over de oorzaak van al dat oproer met elkander te praten en te schertsen. Den ganschen nacht door duurde het tumult. Snaphaanschoten, welverre van hetzelve te stillen, maakten het nog grooter. Het avondeten was inmiddels toebereid, en wij aten. Thans hing men de hangmatten op. Den jongen Indiaan scheen mijne openhartige houding ten laatste eenigzins gerust te stellen; ook hij spande zijne hamac, en, eer ik nog in de mijne was, sprong hij met zijn jong wijfje in de hunne. Terstond sloegen de zijden over de minnenden zamen, en alkove en gordijnen waren van zelve gevormd. - De dag verscheen. Ik ging in het bosch. Daar vond ik mijne Indianen reeds bezig met den apen slag te leveren, wier vleesch zij voor eene lekkernij houden. Er waren reeds dooden gevallen, en de gekwetsten verhieven zulk een akelig jammergeschrei, dat ik aan deze jagt terstond een einde maakte. Aan hunne staarten zich vastklemmende, hingen de gewonden aan de takken der boomen, en wieschen zich hunne wonden met hunne urin. Moeders, hare kinderen in hare armen rondslepende, waren in vertwijfeling. Gelukkig ontkomenen keerden tot hunne stervende medgezellen terug. Zij zagen ons aan, prevelden met groote heftigheid ons toe, wierpen ons takken en bladeren in het gezigt, en gaven door geschreeuw en gebaren ons hunnen regtmatigen toorn te kennen. Ik verstond, wel is waar, hunne taal niet; maar mijn geweten verstond dezelve des te beter, en zeide mij, dat zij ons voor moordenaars hielden. Alleen op tegenweer en behoefte is de regtmatigheid onzer heerschappij over de dierenwereld gegrond, niet op baldadige willekeur. Intusschen haastten zich mijne Indianen, hunnen buit te naasten, welken zij uit de toppen der boomen moesten halen, waar de dooden zoo wel, als de
stervenden, aan hunne staarten vasthingen. Inmiddels hield zich het jonge Indianen-paar met de vischjagt onledig. Hij spande den boog. Ik meende, dat dit een' watervogel gold; maar in een oogenblik was een schoone visch gedood. Terstond vloog zijn wijfje heen, om visch en pijl te halen; maar een andere Indiaan was haar voor. - Na het middagmaal liet ik in de gastvrije hut eenige geschenken voor de afwezige eigenaars achter; ook aan het jonge paar gaf ik eenige kleinigheden. Dankend scheidden zij thans van mij, en ik ging scheep, om langs de Sinnamari weder terug te roeijen.


{==96==} {>>pagina-aanduiding<<}

De Turksche wreedaard.

(Uit de Reizen van den Eerw. t.s. hughes.)

De Turk matigt zich, ten aanzien van zijn huiswezen, eene soort van aartsvaderlijk gezag aan, dat bij hem te dikwijls in de ontzettendste wreedheid ontaardt.
De gehuwde dochter eens ouden Turks, te Athene, een man, zeer gezien bij zijne geloofsgenooten, gedroeg zich, als vrouw, niet overeenkomstig de gebruiken van haren landaard, zoodat zulks, ondanks de herhaalde vertoogen van vrienden en bloedverwanten, tot uitersten oversloeg. De vader, na vruchteloos zachtere middelen beproefd te hebben, besloot, deze vlek op de eer zijner familie uit te wisschen. Verzeld van zijnen zoon, begaf hij zich, bij nacht, naar de slaapkamer der ongelukkige. Haar in een' gerusten slaap gedompeld ziende, deinsde de zoon, door medelijden bewogen, terug; en de vader had al zijn gezag noodig, om hem te doen wederkeeren. Gedurende deze korte woordenwisseling ontwaakt het bestemde slagtoffer. Zij leest haar vonnis op het vergramd gelaat haars vaders. Sidderend omvat zij zijne knieën, en smeekt om ontferming, terwijl zij de schim harer moeder aanroept. De onverbiddelijke grijsaard, zonder een enkel woord van medelijden of van verwijt te uiten, werpt haar op den divan neder, en verstikt haar onder het bedde. Deze ijsselijke strafoefening bleef niet verholen; maar de overheid nam er geene kennis van. Toegejuicht door het volk, en voldaan over het wreken zijner geschondene eere, scheen de onmenschelijke vader geenerlei wroeging te gevoelen wegens den gepleegden kindermoord.

De keizer van China op het congres te Aken.

Toen Keizer alexander van Rusland zich, tijdens het Congres, te Aken bevond, ontmoette hem, op zekeren dag, dat hij met den Koning van Pruissen, alleen en zonder gevolg, wandelde, een Officier van het leger, die niet slechts daardoor, dat hij zich op een' ongewonen tijd in Duitschland bevond, maar ook door zijn treurig voorkomen, 's Vorsten opmerking tot zich trok. De Keizer sprak hem aan, en

{==97==} {>>pagina-aanduiding<<}
vroeg hem naar de oorzaak van zijnen kommer; waarop de Officier met hartstogtelijk gevoel antwoordde: ‘Wèl, Mijnheer, heb ik reden tot smart! Niet lang geleden keerde ik van het Gezantschap naar China, hetgeen ik derwaarts had verzeld, terug, en werd door mijnen Vorst met deze orde (terwijl hij op het kruis van Wladimir aan zijne borst wees) beloond. Nog kende ik den Keizer niet in persoon. Ik wilde mij de gelegenheid ten nutte maken, om hem voor de verleende eere te danken, toen ik tot mijn leedwezen vernam, dat hij niet in de Residentie, maar in Duitschland, en wel te Aken, was. Ik nam verlof, en deed de reis van Petersburg herwaarts op de snelstmogelijke wijze, om mij hier van het gevoel mijns harte te kwijten, en - thans verneem ik, dat de Keizer reeds vertrokken is!’ - De Monarch, getroffen door dit sterksprekend blijk van een dankbaar gemoed, zeide met ongemeene vriendelijkheid: ‘Gij vergist u, mijn jonge vriend! De Keizer is nog hier, en, kort gezegd, ik ben het zelf.’ - ‘Mijnheer,’ hernam de Officier, zonder eenige aanmatiging, ‘met dat gezag, waarmede gij u Keizer van Rusland noemt, kan ik mij Keizer van China heeten. Waartoe die scherts? Doch, wees gij zoo goed,’ en, dit zeggende, wendde hij zich tot den meer ernsthaftigen Koning van Pruissen, ‘mij te zeggen, of de Keizer werkelijk reeds vertrokken is.’ - ‘Inderdaad niet,’ antwoordde de Koning; ‘hij is nog hier, en staat voor u; dit verzeker ik u, als Koning van Pruissen!’ - ‘Spotvogels, Mijnheeren, moogt gij zijn!’ hernam nu de Officier verstoord; ‘en het verraadt weinig kiesch gevoel, een' reeds zoo zeer teleurgestelden man zoo te bespotten. Vaartwel!’ - Ter naauwernood had de Keizer
nog den tijd, hem naar zijn adres te vragen, hetgeen hij met zekeren onwil opgaf, terwijl hij zich schielijk omkeerde, en de beide Monarchen, die hem lagchend nazagen, zonder groeten staan liet. - Des anderen daags gingen beide, met hun gevolg, hem opzoeken. Thans bleef den ongeloovigen geen twijfel meer over; hij viel den Keizer te voet, en vroeg hem om vergeving. Op de minzaamste wijze hief deze hem schielijk op, hem noodigende met hen te gaan; en hij genoot de eer ten maaltijd gevraagd te worden, waar hij, onder den titel van Keizer van China, tusschen de beide Monarchen moest plaats nemen, die hem, ten loon van zijn erkentelijk hart, meer dan één bewijs van toegenegenheid schonken.





{==98==} {>>pagina-aanduiding<<}

Het eerste en grootste levensgevaar van Frederik den Grooten.

(Volgens hildebrandt.)

Zoo als bekend is, rukte frederik, in het eerste jaar zijner regering, December 1740, in Silezië, om, met de wapenen in de hand, zijne aanspraken op de Silezische Vorstendommen Liegnitz, Brieg, Wohlau en Jägerndorf te doen gelden. Schier in den eersten aanloop werden de steden van Silezië genomen, door het gedeelte des Pruissischen legers, dat frederik zelf aanvoerde; en bijna het geheele land was in de magt des ondernemenden, jeugdigen Monarchs, eer de Oostenrijkers maatregelen namen, om zijne voortgangen te stuiten. In Februarij 1741 volgden eerst, tot versterking van de vooruitgedrongene Pruissische armee, de Westfaalsche, Maagdenburgsche, Pommersche en Pruissische regementen, om bij hunne, op de baan der overwinning reeds zoo ver voortgerukte, broeders niet achter te blijven. Frederik zelf, die in het begin der, voor korten tijd betrokkene, winterkwartieren naar Berlijn was gegaan, trof deze versterkingen bij Frankfort aan; hij voerde ze zelf Silezië in, en plaatste ze aan de oostelijke zijde van het, door de Oostenrijkers bezette, Graafschap Glatz, van Schweidnitz tot Ottmachau. Doch nu hadden ook de Oostenrijkers, onder bevel van den, uit de vesting Brunn ontslagenen, Generaal neuperg, alle middelen getroffen, om den Koning van Pruissen het verder indringen in Baheme en Moravië onmogelijk te maken. Alle de toegangen tot het Graafschap Glatz waren bezet; dagelijks vielen
er gevechten voor, van welke de over zijne ruiterij ontevredene frederik zelf zegt, dat ze alle tot nadeel der Pruissische kavallerij en ten voordeele der meer geoefende infanterij uitvielen.
Om zich eene naauwkeurige kennis van het bergachtige terrein te verschaffen, en in het algemeen het onbekende grensoord te leeren kennen, verliet de Koning Schweidnitz eenige dagen na zijne aankomst, en ging, begeleid door eenen Adjudant, den Kapitein von glasenapp, over Peterswoldan, Silberberg en Wartha, naar Frankenstein. In deze streek stond de Generaal von derschau, die in Silberberg en Wartha twee vooruitspringende posten had. Op

{==99==} {>>pagina-aanduiding<<}
deze beide posten kwam zeer veel aan. Frederik had die zelf als belangrijk aanbevolen, doordien zij de sleutels waren van de ingangen in het graafschap Glatz. Het is natuurlijk, dat frederik, volgens zijne omzigtigheid, zichzelven van de opvolging dezes bevels wilde overtuigen; maar even zoo natuurlijk is het, dat de stoutheid des Konings, om, enkel onder geleide van eenen Adjudant, deze posten te bezoeken, den vijand, die thans ook waakzamer was geworden, niet onbekend bleef. Naauwelijks had frederik Frankenstein verlaten, om de genoemde plaatsen in ooge - schouw te nemen, of reeds vervoegde zich een verrader bij den, in den omtrek van Glatz staanden, Oostenrijkschen Generaal von lentelus, met het berigt, dat men den Koning van Pruissen, die zoo even, slechts door éénen Officier begeleid, was weggereden, gemakkelijk kon gevangen nemen.
Spoediger nogtans, dan de vijanden konden vermoeden, had frederik de beide posten opgenomen. Hij wilde nu juist naar Frankenstein terugrijden, toen hem het schoone klooster der Cisterçiensers, Camenz, in het oog viel. De fraaije aanleg van het gebouw, en inzonderheid de toren, van welken de Koning zich een ruim uitzigt in het gebergte en over het land beloofde, spoorden hem aan, om dit klooster te bezoeken. Met den grootsten eerbled werd de Monarch door den Abt tobias stusche ontvangen; frederik vertoefde langer dan hij wel had voorgenomen, en - het was zijn geluk; ja, zijn behoud, zijne vrijheid, zijn leven veelligt hing er van af, dat hij langer bleef.
Genoemde Oostenrijksche Bevelhebber kon onmogelijk eene zoo schoone gelegenheid, om zich door de gevangenueming des Konings beroemd te maken, ongebezigd laten voorbijgaan. Oogenblikkelijk zond hij een sterk kommando ruiterij naar dat oord, tusschen de posten rond. Deze vijanden ontdekten eene afdeeling Pruissische Dragonders, die ter aflossing van den eenen post bestemd waren. De onbehulpzame Pruissische kavalleristen werden door de veel behendiger Hongaarsche ligte ruiterij spoedig overhoop geworpen, en met verlies van veertig man en paarden teruggejaagd. De Hongaren vochten te feller, omdat het oogmerk van dezen aanval, de gevangenneming des Konings, geen geheim was. Men had dit kommando voor een geleide van Hem gehouden, van den naasten post medegenomen. Verstoord den Vorst bij hetzelve

{==100==} {>>pagina-aanduiding<<}
niet te vinden, reden zij nu naar het klooster Camenz, waar frederik was.
Het is zeer waarschijnlijk, dat de Abt, door uitgezette wachten, vroeger berigt van het aanrukken der vijanden kreeg, dan deze de muren van het klooster zelve binnentraden. Ware dit het geval niet geweest, dan zoude hem de tegenwoordigheid van geest, waarmede hij het eenig mogelijke middel tot redding van den Monarch uitvond en te werk stelde, nog meer tot eer verstrekken, dan hem zijne slimheid buitendien doet.
De kloosterbroeder, wiens werk dit was, (de Meszner) moest terstond alle geestelijken, tot de metten en het complet, op het hooge koor in de kerk bijeenroepen. Gestrengelijk was hem verboden, zich met iemand der verzamelden in gesprek in te laten. Op het eigen oogenblik luidde reeds de tot de metten roepende klok. Zeker moest de geheel ongewone tijd de overige geestelijken bevreemden - zeker zullen zij met al hun nadenken en gissen geen' grond voor deze buitengewone godsdienstoefening hebben kunnen vinden; doch de kloosterlijke gehoorzaamheid was hier de eerste pligt, en dus lieten zij zich allen, in ordesgewaad, op het hooge koor vinden.
Thans verscheen onverwacht, in feestelijke pracht, de Abt tobias stusche, en met hem een vreemde, door geen' der geestelijken ooit geziene Abt, beide in het koorkleed voor eenen bijzonderen feestdag; zij knielden te zamen, op hunne plaatsen, voor het altaar neder. Het schoone gezang, begeleid door de plegtige toonen van het prachtig orgel, was geëindigd; het gebed begon, toen een buitengewoon alarm ontstond, en de Oostenrijksche ligte ruiters zich niet slechts in de kerk vertoonden, maar ook het geheele klooster doorzochten. Zelfs gedurende den godsdienst kon men duidelijk hooren, dat zij zich uitlieten, zeker te weten, dat de Koning van Pruissen in het klooster was.
De Abt liet de metten langer duren dan gewoonlijk, en besloot ze eerst een uur later, dan de Oostenrijkers, die 's Konings Adjudant gevonden en als gevangen medegenomen hadden, zich verwijderden. Er is geene verdere verklaring noodig, wie de onbekende Abt was, - frederik namelijk, die slechts op deze wijze te redden was.
Wat hing er niet van dit gewigtig oogenblik af! Wat ware er geworden van 's mans gansche geschiedenis, indien zij-
{==101==} {>>pagina-aanduiding<<}
ne vlugt, reeds in den beginne van zijn werkzaam leven, door deze gevangenneming ware verlamd geworden? - Hij vergat dit gevaar ook minder dan eenig later, en bleef den Abt en het klooster altijd zeer dankbaar.





Het nieuw jaars wenschen.


Lieve menschen! 
Wat al wenschen 
Uit gij niet op dezen dag, 
Die de naaste dag vergeten, 
Ja (gij zult het zelf best weten) 
De eigen stond verdwijnen zag! 
 
Maar, wat schaadt het? 
Want wat baat het, 
Of gij wenschen uit, of niet? 
Schijnt het niet, of al die wenschen 
Niet de wensch zijn van de menschen, 
Ja hun strekken tot verdriet? 
nbsp; 
Wenscht, met rondheid, 
Dien gezondheid; 
Maar hij wil niet, wat gij wenscht. 
Immers leeft hij overdadig, 
En verkwist dien schat gestadig. 
Neen, hij wenscht niet, wat gij wenscht! 
nbsp; 
Wenscht gij schatten; 
Ach! ze omvatten 
Dezen met een gulden boei, 
Die hij niet vermag te slaken: 
Geld kan nooit gelukkig maken, 
Waar geen deel voor de armen vloei'. 
nbsp; 
Dien is weelde, 
Hoe zij streelde, 
Bron, die ziel en ligchaam vlekt: 
Want hij spilt, in spoorloosheden, 
Wat den minsten, op hun beden, 
Tot een' waren zegen strekt. 

{==102==} {>>pagina-aanduiding<<}

Wenscht gij welvaart; 
't Is een helvaart 
Voor zoo velen, als, helaas! 
Door een' ingebeelden handel, 
Schande brengen op hunn' wandel, 
Meer nog eereloos dan dwaas. 
nbsp; 
'k Wil niet noemen, 
Maar verbloemen 
Al dien handel, snood en zot, 
Die, door wind alleen gedreven, 
Steeds voor tegen-wind doet beven, 
En oud-Hollands trouw bespot. 
nbsp; 
Wenscht hun vrouwen, 
Die het trouwen 
Schuwen, als een lastig pak; 
Och! wat dank zult gij behalen 
Bij die op den echtvriend smalen, 
Die in 't juk zijn schouders stak? 
nbsp; 
Wenscht gehuwden, 
Die 't niet schuwden, 
Kinders, als het hoogste goed; 
Maar hoe velen, die 't verwierven, 
Ware 't beter, dat zij stierven, 
Dan verwaarloosd opgevoed! 
nbsp; 
Wenscht dien wijsheid; 
Maar zijn grijsheid, 
Die het graf reeds tegenbuigt, 
Toont, hoe weinig aan dien zegen, 
Levenslang, hem scheen gelegen, 
Daar zij flechts van dwaasheid tuigt. 
nbsp; 
Wilt gij wenschen, 
Wenscht den menschen, 
Dat zij wenschen, wat god wil! 
Ach! wat zoudt gij wenschen mogen? 
Wenscht, dat Hij, met hen bewogen, 
Al han ijdel wenschen still'! 
nbsp; 
j.w. ijntema. 
1 Janij. 1823. 






{==103==} {>>pagina-aanduiding<<}

Het trouwklokje;

of: er loopt wat van sint Anna onder. (Eene Legende.)


Er was een zekre kleine stad, 
(Hee! klein toch kon zij ook niet wezen, 
Dewijl wij van twee klokken lezen) 
Die een curieus gebruik bezat. 
 
Wanneer een bruîgom, met zijn bruid 
Voor 't altaar tredende, in het vrijen 
Geen enkel stapje deed bezijên, 
Dan werd Sint Barbara geluid. 
 
Daartegen was voor 't jonge paar, 
Dat vóór den echt....hoe moet het heeten? 
Geproefd had, eer het nog mogt eten, 
Sint Anna's kleppend klokje daar. 
 
Men zegt, de vromen klaagden luid, 
De Duivel had er in gehengeld; 
Want Sint Annaatje werd gebengeld, 
Als gold het de Buikslooter schuit. 
 
Eens kwam, met pijnlijk voorgevoel, 
Hans Migchel met zijn zoete Klaartje, 
Een jong, verliefd en aardig paartje, 
Tot den gewijden priesterstoel. 
 
Berouwde hen hun keus misschien? 
Was 't huivering bij 't plegtig heden; 
Bewustheid ligt van 't overtreden 
Van 't proefgebod voor jonge liên? 
 
't Verhaal zegt hier geen neen of ja. 
Maar 't was geen ding om meê te gekken. - 
‘Wat bengel zal men voor u trekken; 
Sint Anna, of Sint Barbara?’ 
 
Die vraag drong hart en nieren door! 
Hij stokt; zij kleurt, gelijk een roosje; 
Doch moedig zegt hij, na een poosje: 
‘Sint Barbara, mijnheer pastoor!’ 

{==104==} {>>pagina-aanduiding<<}

De vrome priester scheen verstoord, 
Alsof hij iets aan 't bruidje merkte, 
Dat hier de min magnetisch werkte, 
En nam, op fermen toon, het woord: 
 
‘Bedenkt het wèl, hoe veel ge waagt! 
Vloek blijft den logenaar verzellen, 
En in den echt u rampen spellen, 
Waarvoor het stugste hart versaagt. 
 
U wachten armoê, ziekte en pijn; 
Gij beide zult ontijdig sterven, 
Uw kinders alle toevlugt derven; 
In 't kort, gij zult ellendig zijn.’ 
 
Hans zwijgt verbluft, en Klaartje schreit, 
Maar schijnt, het eerst zich te herhalen; 
En smeekend zegt zij, zonder dralen, 
Met kinderlijke onnoozelheid: 
 
‘Och, lieve pater Boudewijn! 
'k Blijf op Sint Barbara nog hopen; 
Doch laat er, kan 't niet anders zijn, 
Wat van Sint Anna onder loopen.’ 
 
j.w. untema. 
Het Hoogduitsch vrij gevolgd. 


Schitterend woord.

Een Generaal, na eene duurgekochte overwinning, nam eenige zwaar gekwetste vijandelijke Granadiers in oogenschouw, en zeide, in het voorbijgaan, tot een' hunner: ‘Ik verlang hen te leeren kennen, die uw Regement zoo duchtig gehavend hebben.’ - ‘Die moeite kunt gij sparen, Generaal!’ hernam de wakkere knevelbaard: ‘zij zijn dood!’

Ridderördes.

Zeker Vorst schonk, gelijktijdig, zijnen Kamerdienaar en zijnen Hofbankier de orde van zijn Stamhuis. Men verwonderde zich daarover. Een spotvogel sprak: ‘De reden ligt voor de hand: de eerste heeft dezelve bekomen, wijl hij hem aankleedt; de ander, wijl hij hem uitkleedt!’


{==105==} {>>pagina-aanduiding<<}

Mengelwerk.

Bedenkingen, naar aanleiding eener opgegevene prijsvraag van de Hollandsche maatschappij der wetenschappen (*).

Men is het sedert lang ééns, dat het regt der volken, wèl begrepen, niets anders is dan het regt der natuur, toegepast op de onderscheidene staten, invoege dat de volken met elkander in dezelfde betrekking staan, als in elke maatschappij de bijzondere personen. En hieruit schijnt al aanstonds te volgen, dat de voorschriften der zedekundigen, of der zedekunde, in het eene en andere geval van gelijke toepassing en evenzeer geldende zijn.
Daar echter de zaak van veel belang, en een opzettelijk onderzoek wel waardig is, zal het noodig zijn, alvorens tot een beslissend antwoord op de voorgestelde vraag te komen, het stuk wat hooger op te halen, en in de eerste plaats na te sporen, hoe het denkbeeld van zedekunde bij den mensch ontstaat, en welke beweegredenen hem aan derzelver voorschriften verbinden.
De eigenlijke studie van den mensch, zegt een groot vernuft (†), is de mensch zelf. Een ander, niet minder groot vernuft (§) had dit reeds vroeger met dezelfde woorden gezegd. De oudheid was hiervan niet onkundig (§§); en de zaak lijdt geene bedenking. Nergens, echter, is dit zoo zeer het geval, als met betrekking tot de zede-
{==106==} {>>pagina-aanduiding<<}
kunde, waarin wij, meer dan ergens elders, met de menschelijke natuur moeten raadplegen.
Een ieder dan, die den mensch met oplettendheid gadeslaat, zal weldra in hem gewaarworden eene algemeene en bestendig voortdurende begeerte om gelukkig te zijn: daartoe loopen alle zijne bedoelingen zamen; daarin vereenigen zich alle zijne wenschen; dit doeleinde kan hij nimmer uit het oog verliezen. En ware de mensch enkel aan zijne dierlijke natuur overgelaten, zou elk het geluk voor zichzelven najagen, zonder zich over dat van iemand anders te bekommeren; en wanneer een ander hem daarin verhinderen wilde, zou hij dezen met de hem eigene wapenen te keer gaan, gelijk wij zulks bij de dieren gewaarworden.
Maar de mensch, met verstand en rede begaafd, bemerkt al spoedig, dat elk, met die zelfde neiging tot geluk geschapen, hem hier gedurig in den weg staat; en dat, ieder slechts zijn eigen gevoel raadplegende, en zich des noods ten koste van elken anderen willende gelukkig maken, er eigenlijk in het geheel geen geluk, immers met eenige bestendigheid, zoude kunnen genoten worden. Dit spoort hem aan, om met zijne natuurgenooten in eene soort van verdrag te komen, en te bepalen, wat ieder zal vermogen te doen en behooren na te laten, ten einde het verlangde geluk, schoon niet zoo onbepaald als ieder voor zich wel mogt gewenscht hebben, ten minste in zekere maat en ongestoord te mogen genieten.
Bezat de mensch nu enkel het vermogen om te bevatten en te redeneren, zou ieder, buiten twijfel, door de liefde tot zichzelven aangevuurd, steeds bedacht zijn om de gemaakte bepalingen te overschrijden; en eene grootere maat van natuurlijke schrauderheid zoude altijd eene schijnbare reden weten bij te brengen; of meerdere ligchaamssterkte zou alle reden overtollig maken; gelijk zulks zeer eigenaardig in de fabel van den wolf en het lam, en in die van den leeuw met eenige andere dieren op de jagt (*) wordt afgeschetst. Maar wij bespeuren in den mensch, behalve de genoemde begaafdheden, nog

{==107==} {>>pagina-aanduiding<<}
een bijzonder vermogen, dat hem, niet minder dan de rede, van de dieren onderscheidt, en hem hier uitnemend te stade komt. Gelijk ieder mensch, hoe ongeoefend in de meetkunde, het denkbeeld heeft van eene regte lijn, en dezelve van de kromme of gebogene weet te onderscheiden, zoo zal de ongeoefendste mensch, in eene zaak van geschil, wanneer dezelve onder het bereik van zijn verstand gebragt wordt, doorgaans zeer wel weten te zeggen, aan welke zijde zich het regt bevindt, zonder dat men hem behoeft te leeren, wat regt of billijkheid is; hiervan heeft hij uit de natuur een begrip; en had hij dit niet, men zou het hem nimmer kunnen geven, even gelijk wij bevinden, dat het met de dieren gesteld is. Ingevolge van dit begrip oordeelt hij, wat al en wat niet behoort te geschieden; want het is onder deze gedaante, dat het regt zich het eerst aan de ziel opdoet: te weten, regtvaardig handelen geeft genoegen en goedkeuring, onregtvaardig handelen ongenoegen en afkeuring, omdat men gevoelt, dat het eene met onze natuur overeenkomt, het andere daarmede strijdt.
Verder: door de onderlinge verkeering ontwikkelt zich in den mensch zeker beginsel, waarvan de dieren zelfs niet geheel verstoken zijn; te weten, de neiging tot gezelligheid, welke uit haren aard tot vriendschap noodigt, en, even als het gevoel van regt en billijkheid, den mensch vatbaar maakt voor geheel andere en zachtere indruksels en gevoelens, dan die, welke de enkele liefde tot zichzelven in hem zoude hebben kunnen verwekken.
Het is wel zoo, dat dit gevoel en deze neiging zich eerst duidelijk beginnen te vertoonen, wanneer de mensch tot zekeren trap van beschaving gekomen is; maar men zou dwalen, wanneer men dacht, dat dezelve daardoor in hem ontstaan: nimmer zouden zij in hem gevonden worden, indien hij dezelve niet uit de natuur bezat. Men stelt dikwijls den natuurmensch tegen den beschaafden mensch; en dit heeft zijne nuttigheid. Maar een zeer beroemd schrijver (*) is te ver gegaan, met te beweren,

{==108==} {>>pagina-aanduiding<<}
dat de natuurmensch eigenlijk de ware mensch zonde zijn, en alle beschaving eene soort van verbastering. De beschaafde mensch is niets anders, dan de mensch, wiens natuurlijke hoedanigheden ontwikkeld zijn; en even gelijk een boom niet minder een natuurlijke boom is, wanneer hij door enting, snoeijing enz. in een' staat gebragt is om meerder en smakelijker vruchten te kunnen voortbrengen, even zoo is de mensch, wiens natuurlijke beginselen door ontwikkeling (en de beschaving is naauwelijks iets anders) tot voortreffelijker einden zijn geschikt gemaakt, niet minder de natuurlijke, de eigenlijke en ware mensch. En zoodanig juist is de mensch, dat hij alleen door ontwikkeling of beschaving datgene kan worden, waartoe hij niet dan de vatbaarheid en den aanleg met zich ter wereld bragt.
De menschen worden derhalve in zekere vriendschapsbetrekking met elkander geboren. Zij, die het tegendeel beweerd hebben, en het denkbeeld, om zich tot onderlingen bijstand te vereenigen, alleen uit het gevoel van onderdrukking willen verklaren (*), erkennen ten minste, dat de natuurmensch gevoelt, dat de onderdrukking ongeoorloofd is, en dat wij onderling elkander hulp en bijstand verschuldigd zijn, om een gemeen kwaad af te weren. En wanneer men dit alleen uit het koude beginsel van zelfbelang of eigenbaat zoude willen verklaren, en het natuurlijk beginsel van menschlievendheid geheel ontkennen, dan wordt zoodanige redenering regtstreeks wedersproken door de ondervinding, welke overtuigend leert, dat de mensch niet alleen uit den aard een medegevoel van eens anders lijden heeft, maar ook eene natuurlijke aandrift om dit gevoel door dadelijke hulpbetooning aan den dag te leggen.
Om hiervan overtuigd te worden, stelle men, dat zich schielijk eenig ongeluk opdoe, bij voorbeeld dat ergens brand ontsta, dat iemand in het water valle, of door eenig ander toeval zich in levensgevaar bevinde, en gij

{==109==} {>>pagina-aanduiding<<}
zult niet slechts de menschen van rondom zien toe nellen, maar met den grootsten ijver, en menigmaal met gevaar van hun eigen leven, zich bevlijtigen om den ongelukkigen te redden; zoo zelfs, dat iemand, die zich bij zulk eene gelegenheid blijkbaar onttrekt of nalatig toont, door de menigte veracht en den naam van mensch bijna onwaardig gekeurd wordt: waarbij men nog zal opmerken, dat onder de genen, die zich in deze hulpbetooning het meest onderscheiden, zich doorgaans lieden uit de geringste volksklasse bevinden, en dus de zoodanigen, die het minst veinzen of geheime oogmerken in hunne daden hebben. Trouwens, indien de mensch zich ooit in zijne ware gedaante vertoont, het is in deze soort van bedrijven, die geenszins de uitwerksels van overleg en redenering zijn, maar alle overleg en redenering vooruitloopen, en ontstaan uit zeker inwendig gevoel, dat, op den eersten aanblik van het gevaar, de ziel, of zoo gij liever wilt het hart, in beweging brengt, en niet oneigen den naam draagt van zedelijk gevoel, als waarin doorgaans de eerste opwekking en aanleiding gevonden wordt tot hetgeen wij gewoon zijn zedelijk goed en deugd te noemen.
Wij hebben dan in den mensch gevonden een gevoel van regt en onregt, eene neiging tot gezelligheid en vriendschap, en eene onweêrstaanbare aandrift tot hulp en bijstand. Ziet daar karaktertrekken, die, onbestuurd, niet dan onregelmatige werkingen voortbrengen, en, kwalijk bestuurd, zoo wel tot kwade als tot goede daden leiden. Dan, de rede, die alles gadeslaat en overweegt, en altijd genegen is om alles tot zeker doel te doen medewerken, vindt in dezelve juist het middel, om den mensch tot zijne ware bestemming, dat is op den regten weg tot zijn geluk, te brengen. Wil de mensch, zegt zij, gelukkig zijn, moet hij zich zorgvuldig wachten van strijdig met zichzelven te handelen; hij moet derhalve, den goeden aanleg zijner natuur volgende, jegens anderen regtvaardig, vriendschappelijk en behulpzaam zijn; hierdoor zal hij, in de eerste plaats, het genoegen hebben van de inspraak van zijn eigen hart te volgen, en, ten andere,

{==110==} {>>pagina-aanduiding<<}
volgens de wetten der zedelijke orde, die wel in bijzondere gevallen in hare werking gestoord, maar nimmer uit het menschelijk hart verdreven kunnen worden, eene dergelijke behandeling van anderen mogen verwachten. Aldus zal de regte kennis van het persoonlijk belang aanleiding geven tot bevordering van het algemeen belang; elk zal in allen een waarborg vinden voor het gerust genot van hetgeen de natuur tot gebruik van allen aanbiedt; en de groote hinderpaal, dien wij op den weg des geluks al aanstonds ontmoeteden, zal weggenomen worden.
De bijzondere regelen nu, welke de rede wil, dat wij, ter bereiking van dit groote doel, in alle gevallen en omstandigheden des levens, in acht zullen nemen, en in welker toepassing opregtheid en voorzigtigheid ons steeds verzellen moeten, deze zijn het, welke de voorschriften der zedekundigen, of der zedekunde, genoemd worden; gelijk wij gewoon zijn de wetenschap der menschelijke pligten zedekunde te noemen. Deze voorschriften hebben uit hunnen aard een groot gezag; en de wetten, zullen dezelve dien naam verdienen, moeten naar dezelve zijn ingerigt. Dan, de wetten, als staatkundige bevelen, onaangeroerd latende, maak ik, met opzigt tot mijn onderwerp, alleen nog de volgende aanmerking.
Alle de voorschriften der zedekundigen steunen op en stellen vooruit de menschelijke natuur en de orde der dingen, waarmede hij in betrekking staat. Hij, derhalve, die der natuur het bestaan gegeven, het menschelijk hart gevormd, en de orde der dingen daargesteld heeft, moet voorondersteld worden zich daarmede zoodanige doeleinden te hebben voorgesteld, als de rede daarin vindt te liggen opgesloten. Diensvolgens moeten alle uitspraken der rede, en alle daarop gegronde voorschriften der zedekundigen, gehouden worden voor zoo vele stellige geboden van eenen oorspronkelijken Wetgever. En hierin ligt, volgens hen, die de uitspraken der rede, als zoodanig, voor enkele raadgevingen houden, de eigenlijke drangreden, welke den menschelijken wil met gezag onderwerpt.

{==111==} {>>pagina-aanduiding<<}

Zoo veel scheen mij noodig om het gezag der zedekundige voorschriften te staven, ten einde met meerder naauwkeurigheid te kunnen onderzoeken, of dezelve, even als tusschen bijzondere personen, zoo ook tusschen de volken onderling geldende zijn.
De volken verkeeren met elkander, of als bijzondere personen, gelijk wanneer twee of meer inwoners van onderscheidene landen eenige zaken met elkander te verrigten hebben, of als volken.
In het eerste geval is deze verkeering niet wezenlijk onderscheiden van die der bijzondere leden eener zelfde maatschappij; de zedelijke gevolgen der daden zijn in beide gevallen dezelfde, en alzoo ook even geldende de voorschriften, die dezelve bepalen.
Wat het tweede geval betreft, wanneer namelijk de volken met elkander verkeeren als volken, en in welke betrekking dezelve klaarblijkelijk in de vraag beschouwd worden: daar de volken in geene andere betrekking tot elkander kunnen begrepen worden te staan, dan als de bijzondere ingezetenen eener zelfde maatschappij, zoo volgt, dat dezelfde beweegredenen, welke bijzondere personen tot het nakomen der zedelijke voorschriften verpligten, even geldende zijn tusschen de volken onderling. Doch de volken verkeeren als zoodanig onderling niet dan door hunne vertegenwoordigers, of regenten; en tot dezen rigten zich dan ook regtstreeks de pligten, die de volken onderling aan elkander verschuldigd zijn. Hetgeen ik derhalve in het vervolg nog te zeggen heb, zal zich bepalen tot de drangredenen, welke den regent tot de betrachting der zedekundige voorschriften verbinden, en waartoe het voorheen gezegde mij den weg zal banen.
Wij hebben gezien, dat elke goede daad verzeld gaat van het streelend genoegen van iets goeds, iets edels verrigt te hebben. En dit is geene dweeperij: ik durf aan elk mensch, hoe bedorven van hart hij anders moge zijn, vragen, of hij bij het verrigten eener weldaad, afgescheiden van de goede gevolgen, niet iets anders gevoelde, dan bij eene daad, welke hij wist voor anderen nadeelig

{==112==} {>>pagina-aanduiding<<}
te zijn; en of hij, de gevolgen van beide daargelaten, zich de eerste niet met meerder genoegen en goedkeuring herinnerde, dan de tweede; mij verzekerd houdende, dat een ieder hierop gereedelijk ja zal antwoorden. En nu is de vraag, of dit genoegen minder zal gesmaakt worden door hem, die iets nuttigs aan velen, dan door hem, die het aan weinigen of aan eenen enkelen veroorzaakt? Of, om de zaak met haren naam te noemen, zal de regent, die te gelijk ook mensch is, niet hetzelfde genoegen smaken, wanneer hij, in zijnen meer uitgebreiden kring, ook een uitgebreider nut kan stichten? Zal hij, die een volk, in nood, eene krachtdadige hulp geboden, en daardoor van een groot kwaad gered heeft, - hij, die eene toegebragte beleediging, wanneer zulks behoudens de eer en veiligheid van den staat geschieden kon, aan een volk op eene grootmoedige wijze vergeven, of eenen bewezen' dienst op eene edelmoedige wijze vergolden heeft, niet hetzelfde genoegen, en zelfs naar evenredigheid in grootere maat ondervinden, dan hij, die slechts eenen enkelen persoon zoodanige diensten heeft kunnen bewijzen? Ik geloof, dat het niet noodig zal zijn, een bevestigend antwoord hierop af te vorderen.
Eene andere beweegreden tot het betrachten der zedekundige voorschriften is ontleend van het nut, dat zulks ook den dader zelven aanbrengt. Er is geen één zedepligt, of hij bedoelt behoudenis en welvaart, en zijne verwaarloozing onheil en verwoesting; hij heeft derhalve uit zijnen aard eene strekking tot geluk. Nu is het in de wereld dus gelegen, dat niemand alléén kan gelukkig zijn, maar dat het geluk van den eenen invloed heeft op dat van den anderen, en dat alle door elkander moeten bestaan en welvaren. Vandaar dat de regte eigenliefde en de gezonde rede ons leeren, al ware het om geene andere reden, dáárom het geluk van anderen in vele gevallen te bevorderen, omdat wij daardoor tot ons eigen geluk werkzaam zijn.
Dit heeft niet alleen plaats ten aanzien van bijzondere personen, maar ook met betrekking tot volken. De na-
{==113==} {>>pagina-aanduiding<<}
tuurlijke voortbrengsels, zoo wel als die van kunst en vlijt, van het eene land zijn menigmaal onmisbaar voor het andere. De ligging, de luchtsgesteldheid, de stroomen, havens, markten, baden enz. maken het eene land nuttig voor het andere. Maar vooral wordt het onderlinge geluk der volken bevorderd door de hulp, welke zij elkander toebrengen. Hoe dikwijls was eene geheele landstreek, door natuurlijke rampen, niet reddeloos bedorven, zonder de tijdige hulp harer naburen? Hoe menigmaal niet door eenen vijand verwoest, of door inwendige beroerten uitgeteerd, indien eene welaangebragte hulp zulks niet had voorgekomen? Hoe dikwijls is dezelve niet het middel geweest tot herkrijging dier vrijheid, waartoe wij de zucht mede ter wereld brengen, en welke tot het geluk der volken zoo krachtig medewerkt? En wat is meer geschikt om dezen geest van behulpzaamheid in de volken te verwekken en levendig te houden, dan dezelve door dienst- en hulpvaardigheid aan onze belangen te verbinden? Het is wel waar, dat kleine en zwakke volken het meest deze hulp behoeven; maar men zou zich bedriegen, wanneer men dacht, dat het deze alleen waren. Alle volken zijn op zekere tijden klein en zwak; en geene kunnen in sommige gevallen, zonder hun merkelijk nadeel, alle hulp ontberen. Ik breng geene voorbeelden bij, omdat de oude en latere geschiedenis, die van onzen leeftijd niet uitgezonderd, dezelve in overvloed opleveren. En ik durf hier weder vragen, daar de regent te dezen aanzien in geene andere betrekking tot de volken staat dan elk burger tot zijne medeburgers, of het minder zijn pligt, als regent, is, het belang van geheele volken te behartigen, dan, als burger, dat zijner medeburgers te bevorderen; en of de regte rede hier minder hare eischen wil doen gelden, de welbegrepene eigenliefde hier minder om voldoening vraagt?
Maar er is nog eene krachtige reden, welke den regent zelfs nog meer dan den burger aan de voorschriften der zedekunde verbindt. In alle maatschappijen heeft men wetten, om den afwijker van die voorschriften te beteu-
{==114==} {>>pagina-aanduiding<<}
gelen en de orde te handhaven. Maar er is geene wet, welke haar gezag over de onderscheidene volken uitoefent, of waaraan zich de gezamenlijke staten onderworpen hebben. En waar wilde het met het geluk des menschdoms heen, wanneer de onbeschrevene wet van regtvaardigheid en billijkheid door de regenten ten eenemale verwaarloosd wierd, en dus meerdere sterkte en behendigheid de éénige handhavers van het regt der volken waren? De behandeling der Negers kan doen zien, tot welke gruwelen deze staatkunde den weg baant.
Behalve het tot hiertoe aangevoerde, hebben wij eene algemeene drangreden, ter betrachting van hetgeen eene gezonde zedekunde ons voorschrijft, gevonden in de erkentenis van eene hoogere Magt, die tot het verstand spreekt, haren wil het menschelijk hart als heeft ingedrukt, en met gezag gehoorzaamheid gebiedt. Ik vraag hier weder: zou het weêrstreven van dien hoogsten wil in een bijzonder persoon misdaad, en in den regent geoorloofd of verschoonbaar zijn? Zou het eene strafbare daad moeten gerekend worden, wanneer zulks geschiedde ten koste van het geluk van éénen of weinige personen, en niet, wanneer geheele volken daarvan de slagtoffers waren? De rede zal hierop antwoorden, dat, wel verre van daar, de regent in dit geval te minder verschoonbaar en te meer verantwoordelijk moet gerekend worden, naarmate hij met eene grootere magt bekleed was, om het menschelijk geluk in een' meer uitgebreiden kring te bevorderen.
Ik besluit derhalve, dat de voorschriften der zedekundigen evenzeer geldende zijn tusschen de volken onderling als tusschen bijzondere personen, en het in acht nemen daarvan wel degelijk tot den pligt van den regent behoort.
Maar nu ontstaat er eene gewigtige vraag: Veroorlooft de staatkunde den regent, te allen tijde dien pligt uit te oefenen?
Men zou deze vraag met eene wedervraag kunnen beantwoorden: Veroorloven de omstandigheden elken bij-
{==115==} {>>pagina-aanduiding<<}
zonderen persoon, te allen tijde de zedekundige voorschriften volkomen uit te oefenen? Ongetwijfeld zal een ieder, die geen vreemdeling in de wereld is, hierop antwoorden, dat zulks, in den toestand der dingen, waarin wij verkeeren, somtijds met geene mogelijkheid volkomen geschieden kan. Niet dat er in de zedekunde eenige verwarring zoude plaats hebben; maar omdat er gevallen kunnen voorkomen, waarin sommige harer voorschriften van geene toepassing kunnen gemaakt worden; hetwelk plaats heeft, zoo dikwijls zich onderscheidene pligten ter betrachting voordoen, welke elkander onderling uitsluiten, waarvan ieder ligt eenige voorbeelden in gedachten zullen komen.
En wat zegt nu de rede, dat in zoodanig geval behoort gedaan te worden? Zij zegt, dat wij wèl moeten onderzoeken en voorzigtiglijk onderscheiden, welke pligt hier de meest dringende is, en dat wij alsdan genoodzaakt zijn eenen minderen pligt aan eenen meerderen op te offeren, ten einde juist daardoor op de bestmogelijke wijze aan de voorschriften der zedekunde te beantwoorden: even gelijk een geneesheer, wanneer de lijder met onderscheidene kwalen bezocht is, welke eene strijdige behandeling vorderen, somtijds genoodzaakt is de mindere voor eenen tijd te verwaarloozen, of zelfs te verergeren, ten einde op de voorname te kunnen werken, zonder dat hij in dat geval kan gezegd worden zijnen pligt als geneesheer verwaarloosd te hebben.
De regent zal in soortgelijke gevallen op geene andere wijze kunnen handelen, daar in beide gevallen uit gelijke betrekkingen gelijke pligten voortvloeijen. Maar men zal hier, als een' algemeenen regel, in het oog dienen te houden, dat nimmer eene afwijking van de voorschriften der zedekunde geoorloofd is, dan alleen wanneer en voor zoo ver dezelve dient om eene grootere afwijking voor te komen, wanneer een van beide onvermijdelijk is. Deze regel is niet meerder geldende voor den burger dan voor den regent, die in sommige gevallen boven de wetten van zijn land moge verheven zijn, maar niet minder

{==116==} {>>pagina-aanduiding<<}
onderdaan van de wet der natuur is dan de minste zijner ingezetenen, en overzulks geene meerdere vrijheid dan deze heeft, om in het minste van die wet af te wijken.
Indien men hiertegen mogt inbrengen, dat de regent somtijds genoodzaakt is, maatregelen te nemen, die van eenen aard zijn, dat iets dergelijks in een' bijzonder' persoon een hatelijk wantrouwen, dat de zedewet verbiedt, zoo niet erger, zou te kennen geven, dan antwoord ik, dat, wanneer zoodanige maatregel kan in het werk gesteld worden zonder iemand eenig nadeel toe te brengen of in gevaar te stellen, dezelve enkel eene daad van voorzigtigheid is, welke den regent en den burger even vrij staat; maar dat, wanneer zoodanige maatregel een werkelijk nadeel aan iemand toebrengen, of hem in gevaar zoude stellen, dezelve in den regent even, en nog meer dan in den burger, onverschoonbaar zoude zijn, daar dezelve voor meerdere personen kon noodlottig worden. De burger zal door een ongegrond wantrouwen tot eene daad komen, die voor éénen of weinigen nadeelig wordt; maar wie berekent de gevolgen van eenen onvoorzigtigen pennetrek van den regent, die somtijds geheele staten in beweging, en duizenden van burgers op de slagtbank brengt?
De verlichte regent zal in de neteligste gevallen weten te onderscheiden, wat staatsbelang en zedekunde van hem vorderen; en, wanneer hij zich in gemoede genoodzaakt vindt een' of anderen zedepligt aan het gemeene belang op te offeren, zal hij zulks, even als de burger, met een gerust geweten kunnen doen, indien hij, namelijk, buiten zijne schuld, in het geval, van zulk eene hagchelijke keuze te moeten doen, gebragt is. Want, even gelijk een bijzonder persoon verantwoordelijk gesteld wordt voor een pligtverzuim, wanneer hij zichzelven daartoe in de noodzakelijkheid gebragt heeft, even zeer zou de regent verantwoordelijk zijn voor alle afwijking van dezen aard, waartoe hij door eigen toedoen zoude zijn genoodzaakt geworden. Wanneer men dan vraagt, of de staatkunde den regent eene wettige verschooning aan de hand geeft, om in eenig bijzonder geval van de strenge voor-
{==117==} {>>pagina-aanduiding<<}
schriften der zedekunde af te wijken, dan is de voorname vraag, of de staatkunde, welke hem in het geval daartoe gebragt had, wettig en onvermijdelijk was? Het is duidelijk, dat het woord staatkunde hier beteekent een zamenstel van menschelijke instellingen, uitgedacht om de volken te besturen. Maar deze instellingen zijn niet willekeurig; zij moeten gegrond zijn op en overeenstemmen met de natuurlijke betrekkingen der dingen, en mogen in allen gevalle met dezelve nimmer strijden, daar deze betrekkingen ouder zijn en een grooter gezag hebben dan alle menschelijke instellingen. Alle zoodanige staatsinrigtingen, derhalve, als strijdig met de natuurlijke betrekkingen en de daarvan afgeleide zedelijke voorschriften bevonden worden, kunnen den regent, ingeval van afwijking, nimmer tot verschooning strekken.
En welke klippen zijn hier niet te vermijden! Laat ik er ééne aanwijzen. Ieder regent is in de eerste plaats aan de belangen van zijnen eigen' staat verbonden; het welzijn van deszelfs ingezetenen te bevorderen, is zijn eerste pligt; maar dit mag hem niet onregtvaardig doen worden ten aanzien van andere staten. En hoe menigmaal was dit echter niet het geval! Om zijnen staat te vergrooten, wil hij alle andere verkleinen; om den zijnen te verrijken, alle andere verarmen; koophandel, fabrijken enz. moeten alleen in zijne staten bloeijen, alle bronnen van welvaart alleen door zijne landen stroomen. De oorlogen, hier om gevoerd, hebben geen beter regt, dan of iemand een' ander' wilde verminken of om hals brengen, om zich meester van zijn goed te maken.
Te meermalen speelde hier het eigenbelang de voornaamste rol, schoon het vindingrijk vernuft daaraan een voorkomen van staatsbelang wist te geven. Dan was het niet zoo zeer de onvermijdelijke noodzakelijkheid, of de zeer wettige pligt van zelfverdediging, welke tot den oorlog en deszelfs heillooze gevolgen aanleiding gaf, als wel eene overdrevene eerzucht, gierigheid, of wraaklust. Dan werden de misdadigste ontwerpen ten uitvoer gebragt, alleen om eenen enkelen persoon, of aan de eischen

{==118==} {>>pagina-aanduiding<<}
eens onbetamelijken hartstogts, te voldoen. Niet zelden was meer de veiligheid der troonen, dan het geluk der volken, het doel van ondernemingen, welke het menschdom in onheilen storteden.
Doch het was niet altijd door het voeren van oorlog, dat deze verderfelijke staatkunde zich kenbaar maakte; ook de diepste stilte kan aan hetzelfde einde dienstbaar zijn. Men liet twee volken zich tegen elkander verzwakken, om ten laatste zich beide te onderwerpen. Men ontzeide eenen nabuur zijne hulp, om hem tot afstand van land of voorregten te noodzaken. Men liet een lijdend volk ter prooije van eenen geweldenaar, uit een aangenomen stelsel van onzijdigheid, dat op enkel eigenbelang gegrond was. En wie stond ook borg voor het nakomen van verbindtenissen en beloften, vooral van magtigere aan zwakkere staten? enz.
Het is slechts met een woord dat ik hiervan spreek, en dit alleen om te doen opmerken, van hoeveel belangs het voor den regent is, dat hij zich bestendig de voorschriften der zedekunde, als het rigtsnoer zijner daden, voor oogen stelle, ten einde de gedurige herinnering daarvan hem waarschuwe zich te wachten voor die valsche en verderfelijke staatkunde, welke afwijkt van haar éénig waar en onveranderlijk beginsel, de zedekunde, waarvan zij nimmer kan afgescheiden worden. ‘De staatkunde en het staatsregt,’ zegt een beroemd schrijver (*), ‘zijn alleen bijzondere takken der zedekunde; en alle burgerlijke regering is onderworpen aan wetten, die door geenen mensch gemaakt zijn.’
En waartoe dienden nu, op zijn best genomen, menigmaal alle die afwijkingen van de voorschriften der zedekunde? Om eenen staat te vergrooten, te verrijken, magt en luister bij te zetten; hetwelk, gelijk reeds is aangemerkt, tot zekeren trap, en door betamelijke middelen, geoorloofd, maar in het tegengestelde geval nimmer goed te keuren is; te meer, daar het eene valsche

{==119==} {>>pagina-aanduiding<<}
stelling is, dat een volk altijd gelukkiger zoude worden, wanneer het in rijkdom toeneemt en zijne grenzen uitbreidt; daar kleine en weinig van rijkdom bedeelde volken, even gelijk bijzondere personen uit den middelstand, menigmaal eenen meer bestendigen vrede en voorspoed genieten, en waarlijk gelukkiger zijn, dan sommige groote staten, en veel minder blootgesteld aan die hevige schokken, welke de ingezetenen der laatsten op allerlei wijzen ontrusten.
Zij, die in het verheven bewind gesteld zijn om de volken gelukkig te maken, moeten eerst en vooral bedenken, waarin het geluk der volken bestaat, en nimmer uit het oog te verliezen, dat, van welken aard het ook zijn moge, hetzelve nimmer moet bejaagd worden door middelen, welke der menschelijke natuur en zijner hooge bestemming onwaardig zijn.
Om mijne gedachten kortelijk zamen te trekken: De voorschriften der zedekundigen gelden tusschen de volken onderling, even als tusschen bijzondere personen; de regent is, even als deze, verpligt, dezelve in acht te nemen, en moet ook, op gelijke wijze, in geval van afwijking, waartoe de omstandigheden in bijzondere gevallen hem kunnen noodzaken, zoo nabij doenlijk aan dezelve blijven. Alle afwijking buiten noodzaak, of door eigen toedoen, is misdaad; en in den regent zoo veel te grooter, omdat bij zijne betrekking als mensch nog komt die van beschermer der volken.
Ik kan de pen niet nederleggen, zonder nog de volgende aanmerking te maken. Het geeft geen gering genoegen, in eenen tijd te leven, waarin eene prijsvraag als de tegenwoordige niet ongepast kan gerekend worden. Een geleerde van het midden der naastvoorgaande eeuw (*) behandelde deze stof niet dan met zeer weinig woorden, om de geringe vrucht, welke hij zich daarvan durfde beloven. De uitgeschrevene prijsvraag valt juist in den geest des tijds. De verlichting gaat met vaste schreden voort,

{==120==} {>>pagina-aanduiding<<}
en de gezonde wijsgeerte is doorgedrongen tot de paleizen der vorsten. Moge dezelve zich eenmaal in vollen luister vertoonen! Iets, dat de doorziende durft hopen, en de menschenvriend reikhalzend te gemoet ziet.

Delft.
m. roelofswaert.




Het magnetismus zedekundig en godsdienstig beschouwd. Door den hoogleeraar C.W. Huland, te Berlijn.

(Vertaald door f.s. alexander, Med. Dr. te Delft.)

De ondoelmatige en veeltijds zeer verkeerde uitoefening van het Magnetismus, die sedert eenigen tijd ook in ons land, in navolging van elders, plaats heeft, had mij al voorlang bepaald, iets over deze zaak te zeggen. Dit voornemen is bij mij meer opgewekt geworden, naarmate het kwaad zich verder heeft verspreid. Toen eindelijk deze stad als een brandpunt van zoo vele ongerijmdheid is geworden, en, onder den schijn van Magnetismus, de grootste verkeerdheden werden gepleegd, is het mij van belang voorgekomen, om der goede zaak wille, ten uitvoer te brengen, hetgeen vroeger was voorgenomen. De eerste gelegenheid, welke daartoe voegelijk zich aanbood, werd waargenomen, om, ware het mogelijk, die genen, welke voor redelijke overtuiging zouden vatbaar zijn, het bedriegelijke en valsche aan te toonen, hetwelk in zulk eene uitoefening van het Magnetismus is gelegen, als dat is van van der lee, en die met hem werkzaam zijn. Dewijl echter de mistastingen in het Magnetismus vanhier al verder en verder zijn uitgegaan, en met deze het verderfelijke en schadelijke meer en meer veld wint, dacht ik, dat het niet geheel onnut zoude zijn, eene alhier uitgesprokene rede uitgebreider strekking te geven. Bezig zijnde dit ter uitvoering te brengen, kwam mij het Journal der practischen Heilkunde, 1822, 6de Stuk, van hufeland in handen. Eene vlugge inzage deed mij al aanstonds

{==121==} {>>pagina-aanduiding<<}
weifelen, en de geheele lezing spoedig van voornemen veranderen. Ik vond daar toch, voor een groot gedeelte, hetgeen ik wenschte te zeggen, en ook reeds geschreven had; maar dit, door den niet genoeg te prijzen hufeland gezegd, moest der goede zaak die klem bijzetten, welke haar onder mijne behandeling zoude hebben blijven ontbreken. Ik besloot alzoo mijnen arbeid ter zijde te leggen, en zette mij dadelijk ter vertaling van dit stuk, vooral om met de getuigenis van hufeland dezulken te beschamen, die onbeschaamd genoeg zijn op hem zich te beroepen ter verdediging van hunne verkeerde stellingen, die hunne drogredenen daardoor een' glimp van waarheid trachten te geven, waarmede zij enkelen mogen verblinden, maar voor de balie der gezuiverde natuurkunde, op welke zij dwaasselijk zich beroepen, eindelijk hunne veroordeeling zullen vinden.
Wat toch moet er van het Magnetismus worden, indien men droomen, voorgevoelens, spokerijen, het instinkt der dieren, zelfs het ééns zoo veel geruchts gemaakt hebbende zesde zintuig der vledermuizen, als magnetische verschijnsels voorstelt?
Het is er verre van af, dat ik overal met den schrijver eenstemmig denke; dat ik alle aantijgingen, welke tegen het Magnetismus ingebragt worden, toestemme: het blijft voor mij, hoe veel onkruids er ook onder deze tarwe groeit, eene belangrijke en eerbiedwekkende zijde behouden. Belangrijk en eerbiedwekkend: te vele zijn toch de getuigenissen, door waarheidlievende en onbevooroordeelde mannen, ook in ons land, afgelegd, - genoeg de uitkomsten, om van hetzelve iets goeds, iets weldadigs te verwachten, wanneer het behoorlijk wordt uitgeoefend. Doch ook zoo veel te gevaarlijker wordt het misbruik. Het getuigt mede, door zijne verschijnsels, van krachten, die van hoogeren aanleg zijn, - van eene kiem in den mensch ter aanstaande ontwikkeling, van welke wij het grootste mogen verwachten, daar Gods hand, die ons tegenwoordig en toekomstig lot bestuurt, haar in den

{==122==} {>>pagina-aanduiding<<}
mensch heeft weggelegd. En deze tast de roekeloosheid aan; ontziet niet, wat zij niet kent!
Maar genoeg, opdat men verneme hetgeen hufeland ons wil mededeelen. Dat zijne woorden velen ter overtuiging, eenigen vooral ter verbetering mogen zijn! Dwalen is menschelijk; maar in de dwaling te volharden, is het werk der dwazen, of het gevolg der boosheid.

Verhoogt of vernedert het Magnetismus de menschelijke natuur? of, het Somnambulismus zedekundig en godsdienstig beschouwd.

Men heeft zoo veel en zoo dikwijls van de verheffing en verfijning der menschelijke natuur door het Magnetismus gesproken, en dit is zoo dikwijls door geneeskundigen en anderen zonder verder onderzoek herhaald, dat de gedane vraag wel bevreemdende moet zijn. Maar het is om deze reden, dat het mij voorkomt van belang te zijn, dit onderwerp ook van eene andere zijde te beschouwen; te meer, daar alles, wat tot het Magnetismus betrekking heeft, nog een voorwerp van onderzoek en nasporing is. Ook betreft dit punt het hoogste en heiligste in den mensch; en geen vriend der menschheid kan het onverschillig zijn, of hij daardoor als mensch verhoogd of vernederd worde.
Reeds in het jaar 1817 heb ik de aandacht daarbij bepaald, in mijne verklaringen over het Magnetismus (*). De daadzaak, waarin alle waarnemers overeenkomen, is deze: de magnetische behandeling heeft, tot den hoogsten trap gebragt, het Somnambulismus ten gevolge; een geheel verlies van den wil, vernietiging van vrijheid en persoonlijkheid, onbepaalde afhankelijkheid van een ander voorwerp, zoodat het schijnt, alsof dit zich in bezit gesteld hebbe van het gemagnetiseerde voorwerp, en in hetzelve leve. Ten zelfden tijde worden er verschijnsels waargenomen, die buiten de gewone grenzen der menschelijke spheer liggen.

{==123==} {>>pagina-aanduiding<<}

Hieruit nu kunnen de volgende stellingen afgeleid worden:
1) Het hoogste, dat de mensch bezit, en waardoor hij van het dier onderscheiden wordt, is zijne redelijke vrijheid. Die hem deze ontneemt, hem tot eene onbepaalde afhankelijkheid van een ander wezen brengt, berooft hem van zijne hoogste waardigheid als mensch, en vernedert hem derhalve.
2) Door de beperking, in de menschelijke bewerktuiging gelegd, wordt de mensch juist een individu, wordt hij wereld en doel van zijn bestaan voor zich, en afgescheiden van een groot gedeelte van het geheelal; maar hij wordt daardoor ook beveiligd voor een aantal schadelijke invloeden, zoo wel van de natuurlijke als geesten-wereld, die met zijn tegenwoordig bestaan niet zijn overeen te brengen. Door het Magnetismus worden deze beperkingen weggenomen; de mensch verliest zijne zelfstandigheid; hij wordt een gedeelte der algemeene natuur, een zuiver natuurlijk voorwerp. Hij is overgegeven aan den invloed van heilzame en schadelijke dingen, van goede en kwade magten. Wat zal hem nu beveiligen?
3) Het dier, 't welk rede en vrije zelfstandigheid mist, is een dusdanig natuurlijk voorwerp, blootgesteld aan de zuivere natuurdrift, en deze opvolgende. Wij noemen dit instinkt. Is nu, wat hier het Magnetismus geeft, wel iets anders, dan soortgelijk een instinkt, slechts van hoogeren aard? Zou dus zulk een Somnambule, met al zijne voorgevoelens en helderziendheid, wel iets anders zijn dan een hooger opgewekt dier? Het dier is geheel verbonden aan dit instinkt, hetwelk zijne goddelijke wet is, en wordt door hetzelve altijd juist geleid. Niet alzoo de mensch: hij zal vrij zijn, en hem werd de rede, als wachtster, gegeven, om het instinkt te leiden. Ontdoet hij zich van deze, zoo is hij, vooral in den gemengden staat van het Somnambulismus, geheel der verwarringe overgegeven, en ongelukkiger dan het dier.
4) Hartstogten, zinnelijkheid, dronkenschap, ziekten wekken dergelijke verschijnsels; ja zelfs hebben zij dik-
{==124==} {>>pagina-aanduiding<<}
wijls zonderlinge vervoeringen en daden voortgebragt. Maar niemand heeft dit ooit eene verhooging der menschelijke natuur genoemd.
5) Volgens het algemeen gevoelen, dat zeer waarschijnlijk is, mag men het stelsel der zenuwvlechten van den onderbuik voor den zetel en het werktuig van het magnetische Somnambulismus houden. Dit stelsel verkrijgt door het magnetiseren het overwigt boven dat der hersenen. Maar men kan niet ontkennen, dat het eerstgenoemde stelsel datgene is, in hetwelk de verrigtingen zonder ons weten geschieden, te weten diegene, welke dienen ter onderhouding van het werktuigelijke leven, ter spijsvertering, voeding, herstelling, natuurdrift en instinkt der dierlijkheid in den mensch; zoodat met regt kan gezegd worden: ‘ontdoe den mensch van zijnen buik, en hij zal een engel zijn.’ - Het stelfel der hersenen, daarentegen, behoort meer tot de hoogere en geestverrigtingen. Nu is het eigenaardige der magnetische verrigtingen, dat zij het stelsel der zenuwvlechten hooger stemmen en boven dat der hersenen verheffen kunnen. Maar wat is dit anders, dan het dierlijke, ten koste van het menschelijke, te verheffen, hetzelve de heerschappij over de rede te geven? Is dit den mensch verhoogen?!
6) Indien wij nog niet tot de dwaling zijn gekomen, de Natuur voor God te houden, (hetgeen wij voor afgoderij houden, dewijl men aldus het gewrocht in plaats van den Maker aanbidt) zoo behooren wij haar voor het werk van God te houden. De mensch is het hoogste schepsel in de natuur, die door een' straal van het Goddelijke licht bestraald werd, om die natuur en zijne eigene, met alles, wat in hem natuurdrift is, te beheerschen en zich daarboven te verheffen. Kan zulk eene geheele overgeving in de natuur en haar rijk beter geacht worden, dan eene aflegging van hoogere Goddelijke waardigheid en redelijk gezag, - afvalligheid van God? Dit alles, en nog meer, is met krachtige woorden uitgedrukt en hoogst wijsgeerig ontwikkeld in een nieuwuitgekomen werk, welks lezing wij bij dezen elk aanprij-
{==125==} {>>pagina-aanduiding<<}
zen (*). Wij willen eenige trekken uit hetzelve overnemen, om de aandacht van het publiek op het geheel te vestigen. - ‘Zonder het te zeggen, ontdekt iedereen, dat wij hier (Paragr. 367) van de werkingen van het zoogenaamd dierlijk Magnetismus gesproken hebben. Dewijl wij nu door den zamenhang van ons stelsel gedrongen worden daarvan te spreken, zullen wij, hoewel met tegenzin, daarbij nog een weinig vertoeven, opdat onze eigene overtuiging van deze zoo gewigtige zaak zich duidelijker voordoe, en dezelve bij onbevooroordeelden tot betere overtuiging strekke. De zaak is toch voor het grootste gedeelte door partijen, die geheel tegen elkander over stonden, behandeld. Geen van hen, zoo het ons voorkomt, schijnt de waarheid gevat te hebben. Het diep indringend en veel omvattend kritisch talent van stieglitz heeft slechts de wrakke leerstellingen doen schudden, den hoogmoed vernederd, de valsche daadzaken ontbloot, en overal, bij de bezadigden, voorzigtige twijfeling opgewekt.
Maar de zaak zelve bleef onaangeroerd, en eene poging ter opheldering, welker ironie miskend werd, is mogelijk der waarheid nadeelig geweest. De eigenlijke twist tusschen partijen schijnt tot heden deze geweest te zijn; of de zoo dikwijls, sedert den tijd van mesmer, opgegevene verschijnsels van het dierlijk Magnetismus leugen of waarheid zijn. De tegenstanders riepen luide van bedrog, ligtgeloovigheid en dweeperij, velen zelfs zonder tot eenig onderzoek gekomen te zijn, sommigen zonder dit doorgezet te hebben, anderen met verkeerde middelen en op eenen verkeerden en nog verder afleidenden weg, eenigen met een oogenblikkelijk antagonismus. De verdedigers van het Magnetismus stemden toe, dat er dikwijls, wetens en onwetens, misleidingen konden ingeslopen zijn; zij drongen er op aan, dat de daadzaken nader onderzocht en gezift zouden worden; zij verzekerden zelfs eindelijk

{==126==} {>>pagina-aanduiding<<}
hierin geslaagd te zijn, en geene verdere daadzaken te behoeven, om de zaak met glans ten einde te brengen. Zij betreurden de misvormingen, die, ook bij ongeluk, hadden plaats gehad, en merkten met regt op, dat dit van vroege tijden af het heiligste en verhevenste, en juist dit wel het meeste, was te beurt gevallen. Zij drongen er op aan, dat de waarheid mogt erkend worden. Zij klaagden, dat de tegenpartij, om overtuigd te worden, bewijzen vorderde, welke in geen geval kunnen gegeven worden, en derhalve ook niet te vergen waren; want men heeft dikwijls niets minder gevorderd, dan dat de inwendige gesteldheid zoude vertoond worden, terwijl het naar buiten werkende verschijnsel verworpen werd met eene twijfelzucht, die alle onderzoek moest tegenwerken. Hoe echter deze toestemmende partij heeft onderzocht, ligt voor ons bloot. Met geringe uitzonderingen, is dit onderzoek met een vooringenomen en voorbarig oordeel begonnen en voortgezet, in weerwil der stelligste tegenverklaringen. Er zijn getuigenissen bijgehaald, die bij het eerste onderzoek onzeker, verdacht of verwerpelijk bevonden werden. De profeten waren niet te goed, de toovenaars niet te slecht, om als getuigen te dienen tot een of ander oogmerk. Hetgeen de dichters verzonnen, de oude besjes gedroomd, de physici gebeuzeld, en sluwe en domme bedriegsters waarzeggende verkondigd hadden, - dit alles moest niet alleen als daadzaak gelden, maar ook ter opheldering dienen. Alles is echter niet van dezen stempel. Er zijn ook daadzaken bijgebragt, van welker waarheid de onbevooroordeelde kon overtuigd worden, terwijl zij niet minder verwonderingwaardig zijn. Er zijn genezingen, welbewezene genezingen, en wel in geen gering getal, door het Magnetismus geschied, die op den gewonen weg langen tijd en te vergeefs door de Artsen beproefd waren. Er zijn voorzeggingen, door helderzienden gedaan, naauwkeurig uitgekomen, en wel zulke, die vooraf berekend noch ontdekt hadden kunnen worden. Men
lette echter op, dat alle uitgekomene voorzeggingen van eenig belang

{==127==} {>>pagina-aanduiding<<}
zich tot misdaden of ongelukken bepaalden, of met dezelve in verband stonden. Het is echter onwaarheid, ten eenemale onwaarheid, dat ooit een zoogenoemde helderziende ook maar één' vlugtigen, herkennenden blik in het wezen der dingen geworpen hebbe; dat ooit eene waarheid, die in eenige betrekking tot de ligchamelijke of tot de geesten-wereld, of tot beide gelijktijdig, stond, door zulk een voorwerp ingezien of medegedeeld werd. De geneesmiddelen, welke zulke menschen, in deze extase, zich of anderen, die met hen in rapport stonden, voorschreven, waren of gevormd naar het stelsel van den Magnetiseur, of uit zijne gewone geneeswijze geput, of algemeen bekende volksmiddelen. De ophelderingen over de oorzaak hunner ziekten waren altijd overeenkomstig de gevoelens van den Magnetiseur en duister voorgesteld; de beschrijving van het maaksel en de verrigtingen der inwendige deelen altijd valsch, of voortgevloeid uit eenige verborgen gehoudene kennis. Ons is een geval bekend, dat eene helderziende de beruchte zonnevlecht zeer gebrekkig, maar met groote verrukking over derzelver schoonheid, beschreef; ook over de spijsvertering werd veel, dat verkeerd, en slechts iets, dat waar was, verhaald: zij had kort te voren eenige onderrigting gezocht, die zij niet verstond, en had daarenboven het beste vergeten. Wat de helderzienden over de gewigtigste aangelegenheden van den inwendigen mensch, over de ziel en hare betrekking tot het ligchaam, over de betrekking van den mensch tot de wereld, tot zijne medemenschen en tot God gezegd hebben, is, uitgezonderd algemeene uitdrukkingen, die hier dikwijls voor het geheel genomen worden, niets anders geweest dan eene orgie en het uitvloeisel van bacchantische dithyramben; terwijl nog dikwijls huichelarij en vuig bedrog deze heiligste voorwerpen van het laatste menschelijk onderzoek ontwijdden. Welke grievende, gevoelige teleurstellingen moesten hieruit geboren worden! hoe
gemakkelijk is het, dat verhevene woorden, van welke ook de verworpenste zich weet te bedienen, geacht worden voortgekomen te zijn uit eenen

{==128==} {>>pagina-aanduiding<<}
door heilige verrukking ontstokenen geest, om die te gelooven! ja, hoe zoude het mogelijk zijn, dat men zich aan deze teleurstelling zou kunnen onttrekken, zonder eene grondige kennis van het booze, tot in den wortel toe? En zoo zijn velen misleid geworden; maar deze zullen ook voor de waarheid vatbaar zijn, en door dezelve vrijgemaakt worden.

(Het vervolg en slot hierna.)




Viertal brieven, over de tentoonstelling, te Amsterdam, der kunstwerken van nog in leven zijnde Nederlandsche meesters, van den jare 1822.




III.

Amsterdam, den 14 Oct. 1822.

Gij prijst mij te zeer, en hadt mij meerder dienst gedaan met deze of gene gegronde aanmerking. Ik zelf voel beter, dan iemand, het geheel onvolkomene en gebrekkige mijner opgaaf; en hoe zou het anders kunnen, daar alles afhangt van eene, hoewel herhaalde, toch uit haren aard vlugtige en korte beschouwing? Ook ben ik met mijn geheugen, om de waarheid te zeggen, niet zeer gelnkkig. Ik zal dus veel overslaan; velen te kort doen. Maar zeker is het, dat zulks geenszins met opzet of eenig oogmerk ten kwade zal geschieden.
In de natuur, en de voorwerpen, die onder het bereik onzer zintuigen vallen, is gemeenlijk iets, dat ons behaagt of tegenstaat, en in de kunst mag het eene voorwerp, wegens verkiezing, meer dan het andere ons bevallen; maar in de kunst mishaagt eigenlijk als kunst niets; zij heerscht in alles, zelfs in het onbehagelijkste en verachtelijkste van het gemeene leven. De leer van hen is verkeerd, die in de kunst bloote natuur zoeken. Het is eene betere opmerking, dat de platte navolging der natuur (om zoo te spreken) de ware aard der kunst niet is; maar dat integendeel de overtuiging, dat het de voorwerpen zelve niet zijn, dat het kunstige bedriegerij en begoocheling is, ons gevoel, onze bewondering gaande maakt. Op eene kleine, platte vlakte van hout of doek, in eene enge lijst gesloten, bekende voorwerpen wèl gegrond, gediept, gehoogd, ver of nabij te aanschouwen,

{==129==} {>>pagina-aanduiding<<}
welk een wonder! welk eene kunst! Het besef van waarheid en bedrog, van wezen en schijn, overeenstemming en verschil, natuur en kunst geven ons dat verrassende, hetwelk zich bij de beschouwing noch beschrijven noch leeren laat, maar dat men moet gevoelen en door vergelijking louteren en verhoogen. Om dit laatste bovenal, om den smaak, namelijk, te vormen, het oordeel vaster te maken, zijn dergelijke Tentoonstellingen belangrijk. De verscheidenheid van zoo vele voorwerpen doet ons, als op ééns, in eene kleine, eigenaardige en door den mensch geschapene wereld verkeeren; en wij gevoelen in ons een' verhoogden zin, eene meer dan gewone opwekking, zoodat het eigenlijke, natuurlijke en, als 't ware, physieke bij ons wegvalt, en wij in eene meer geestelijke en hemelsche stemming geraken. Zij, die van jongs af geleerd hebben kunst te beoefenen, kunst te beschouwen, hebben daarom een groot voorregt; dewijl het gemoed voor zachtere indrukken beter gestemd, aan zedelijke en verhevene aandoeningen meer gewend wordt. Het zoude dus onbegrijpelijk zijn, dat vele kunstenaars niet altijd meest geschikte menschen en beste burgers waren, zoo men ook hier, gelijk in andere opzigten, niet beseste, dat overspanning het goede beginsel, waaruit het meestal gesproten is, verwoesten kan. Maar waartoe, zult gij zeggen, alle deze redeneringen, die zoo weinig ter zake afdoen? Het is omdat ik u niet alleen beloofd heb de voorwerpen der Tentoonstelling te doen kennen, maar ook mijne losse gedachten over den aard en toestand der kunst mede te deeler.
Indien, hetgene ons in de natuur niet bijzonder treft, voor de kunst, als 't ware, verloren was, hoe zoude men de zoogezegde Stillevens behagelijk kunnen vinden? En, echter, hoe bekoorden op deze Tentoonstelling de werken van velen! De hoop, kieft, nepveu, serrurier, steffelaar, may, nicolay, esman, andringa en singendonck wedijverden in deze soort. Bovenal behaagde het doode wild van den braven singendonck, die, onder zoo veel pijn en smart, de kunst met bijzonderen smaak en geluk handhaaft. Zijn hangeude Patrijs met liggend Jagtgereedschap is in den trant van den onnavolgbaren j. wenix. Dit eerste proefstuk van zijn schilderwerk deed ons een bijzonder genoegen, en denken aan zijnen Stadgenoot knoll, die, bij vorige gelegenheid, een zoo uitnemend Stilleven geleverd heeft, en nu niets heeft ingezonden. Hoe

{==130==} {>>pagina-aanduiding<<}
welbewerkt het stukje van de hoop was, iets grooters, iets edelers, iets stouters hadden wij van hem, als eene proeve zijner vorderingen, verwacht. Ook behaagde ons inzonderheid het werk van den Heer may, die in drie onderscheidene stukken zijn uitnemend penseel in dit vak getoond heeft.
Aan het Stilleven grenst eenigzins het vak van Bloemen en Vruchten. De Heer g.j.j. van os, wiens verblijf buitenslands velen zijner vrienden en landgenooten niet weinig bedroeft, toonde, in zijn uitnemend Fruitstukje, voor welk eene kracht, voor welk eene getrouwe afbeelding der natuur ook dergelijke voorwerpen vatbaar zijn; ja, wij gelooven, dat er niet stouter en tevens natuurlijker kan geschilderd worden; en echter vréezen wij, dat hij op de grenzen staat der overspanning, door zich in te veel kracht, boven bevalligheid en harmonie, toe te geven; waarom wij openhartig erkennen, dat zijn nagekomen Bloemstuk die teederheid, die zachtheid, dat stille en wasemachtige miste, hetwelk in zijn vorig meesterlijk werk van dien aard zoo zeer uitblonk. De Bloemstukken van den beroemden van leeuwen te Arnhem, van Mevr. morits, die ook in den dooden Haas en Jongeling met Vruchten uitmuntte, en van bloemers, die uitnemende vorderingen gemaakt heeft, voldeden ons, in dit opzigt, beter; terwijl wij de pogingen van Mejufvrouwen van os en van woenzbl, alsmede van den doofstommen, maar door zijne kunst luid tot ons sprekenden eelkama, gaarne gelukkig geslaagd noemen.
Vóór wij tot de Landschappen overgaan, moet ik nog iets zeggen van de Stad- en Kerkgezigten. De Zuidelijke en Noordelijke kunstenaars wedijverden in dit vak. De noter, vervloet, en regenmorter, met verheijen, westenberg, schoenmaker, jelgerhuis, van heeckeren, hansen en anderen. Het Gezigt van vervloet op eene Kerk overtrof verre dat in die van de Sablons te Brussel. De werken van de noter verwierven te regt bijzondere onderscheiding. Hij heeft niet dat gemaakte, dat slaafsche, dat kleurige en al te schitterende, hetwelk, in dergelijke voorwerpen, de harmonie der gebouwen met lucht, water en stoffaadje zoo ligt verbreekt. Zijn Gezigt in de Stad Brugge en de Beestenmarkt te Gent vonden wij zijne meesterstukken. Het laatste was zeer rijk, misschien al te rijk, gestoffeerd door den bekwamen e. ver-
{==131==} {>>pagina-aanduiding<<}
boekhoven, een jong kunstenaar van Gent, met uitstekenden aanleg als Teekenaar en Schilder, die, indien hij de meesterstukken van potter, karel du jardin en anderen naar waarde acht, en zulke groote modellen volgt, een der meest beroemde Beestenschilders en Teekenaars van ons Vaderland kan worden. De onvermoeide jelgerhuis gaf ditmaal weder veel goeds. Hij vermijde echter dat gele en kleurige, hetwelk in het Gezigtje op de plaats van het Leprozenhuis al te zeer schitterde. Het Gezigt uit het portaal van de kleine kerkhofsdeur, te Delft, op het Graf van Prins Willem I, deed zijn' smaak, vinding en penseelsbehandeling eer aan. Verheijen, van Utrecht, vordert meer en meer. De uitvoerigheid en waarlijk groote verdiensten van het Stadgezigt
te Dordrecht, door schoenmaker, trof ons, daar wij ons niet herinnerden, immer iets van hem gezien te hebben; waarlijk, het was wel waardig, om door een' Schilder als schotel bezield, dat is zoo uitnemend gestoffeerd te worden. Behalve het kapitale Dorpfeest van coene, en het Gezigt uit de Begijnhofspoort nabij de Kazerne te Utrecht, door den geachten Baron van heeckeren, vonden wij iets bijzonder behagelijks in het besneeuwd Stadgezigt van lamberts, te Amsterdam. Het mistige van eenen winter was er uitnemend in uitgedrukt. De Heer lamberts, als Teekenaar met roem bekend, maakt ook als Schilder meer en meer vordering. Hij moge eens de hoogte bereiken van zijnen Stadgenoot westenberg, wiens Wintergezigt te Haarlem wij onder de Stadgezigten den eersten prijs zouden toekennen.
Vóór ik u iets mededeele omtrent het Landschap, hetwelk wij, om deszelss belangrijkheid en uitgestrektheid, liever tot eene volgende gelegenheid uitstellen, wil ik deze opgave besluiten met nog iets te zeggen over de Zee- en Watergezigten. In dit vak is voorzeker de Dordsche Schilder j.c. schotel de meester. Het sterk woelend Water met eene hevige bui, zijnde een Gezigt op de Zeeuwsche Stroomen, evenaart, overtreft misschien, alles, wat ik van nieuwe meesters in dit waarlijk moeijelijk vak sinds lang gezien heb. De natuurlijkheid, de werking, de kracht, het dunne en doorschijnende in lucht en water, de uitnemende penseelsbehandeling, de goede teekening en juistheid der schepen, doen dezen Schilder meer en meer naderen tot den éénigen en nog niet overtroffenen bakhuizen. Ook het stille Water, door sommigen, naar

{==132==} {>>pagina-aanduiding<<}
mijn oordeel ten onregte, nog boven het woelende gesteld, had wel iets van dat doorschijnende, natuurlijke en zilverachtige, hetwelk ons aan eenen willem van de velde denken doet. Zijn waardige Stadgenoot m. schouman toonde, in zijn Gezigt op de Reede van Batavia, en zijne stormende en woelende Waters, dat een mededinger als schotel zijnen ijver niet doet verslappen, maar aanwakkert, om, ter eere der stad, waaraan zij beide tot sieraden verstrekken, in een en hetzelfde en wel zeer moeijelijke vak, te strijden den edelsten, den besten strijd, dien namelijk der kunst. Het werk van koekoek en de koning voldeed misschien daarom minder, omdat het met dat van mannen als schotel en schouman vergeleken werd. In beider schilderijen was echter veel goeds, hoewel de opstaande golven van de koning alles behalve behagelijk waren.
Ziedaar dan mijnen derden brief. Om te sluiten, waarmede ik begon: Gij merktet aan in uwen laatsten, dat het Historiéle en het Landschap toch wel de verhevenste vakken in de Schilderkunst mogen genoemd worden. Geloof mij, in de kunst is eigenlijk niets verheven noch laag. De toepassing, de betrekking alleen wijzigt ook hier, gelijk in zoo vele menschelijke zaken, het voorwerp. Vinden wij slechts overeenstemming, bevrediging van ons gevoel, van onze verbeelding, van ons geheugen; blijkt ons, met één woord, slechts de goddelijke kunst, dan is alles groot, alles verheven; en even min als het, bij de beschouwing van zedelijke grootheid, er op aankome, hoe de mensch, die haar de zuiverste, de beste offers toebrengt, genoemd of gekleed zij, schier even weinig doet het gekozen voorwerp in de kunst, in het afgetrokkene beschouwd, eigenlijk af. De volmaaktheid is het toppunt der kunst, of liever de gereäliseerde kunst zelve; en elke poging, om daartoe te naderen, is prijzenswaardig, het zij men een' aap of een' mensch, een' boer of een' held, eene vlieg of een' olifant afbeelde. Dat hedendaagsch gevoel voor al wat stout, sterk en schitterend ons voorkomt, maakt ons in vele opzigten, en ook ons oordeel over kunstvoortbrengsels, partijdig; en dit woord haat ik, omdat het tot overweldiging en onderdrukking het gemakkelijkste en niettemin een diep verfoeijelijk voertuig is. Misschien hierover nog een' enkelen trek in mijnen volgenden, die ten besluite dienen zal. - Vale!





{==133==} {>>pagina-aanduiding<<}

IV.

Amsterdam, den 20 Oct. 1822.

Gij geeft mij, in antwoord op uwen laatsten, naauwelijks toe, dat het oordeel van velen tegenwoordig hard en streng is, en niets heeft van dat zachte, dat onpartijdige, dat, om een woord der oudheid te gebruiken, de ware humaniteit genoemd wordt; iets, dat in kunst en letteren altijd moest doorstralen. Maar wat zult gij dan nu zeggen, wanneer ik u verzeker, dat ik iets van dat harde, van dat partijdige, van dat sterke, van dat schreeuwende, van dat duistere, hetgeen de dagen, die wij beleefd hebben en nog beleven, zoo zeer eigen is, ook, ik zeg niet in het oordeel over, maar in de behandeling van, het Landschap, meen te herkennen? Gelijk in vorige dagen onze letterwerken, en vooral onze dichtstukken, te eentoonig, te min krachtig en sprekend waren, te weinig denken en voelen overlieten, zoo heerschte er in de behandeling van het Landschap, ten zelfden tijde, iets oppervlakkigs, eentoonigs en eenkleurigs, dat door den geest des tijds zoo wel, als door het behangselschilderen, gevoed werd. Nu, daarentegen, begint (ik zwijg liefst van de Letterkunde) in de Schilderkunst eenigzins veld te winnen het al te sterke, krachtige en duistere, dat verbonden is met eene zoo geweldige werking van licht en donker, met eene zoo stoute tegenstelling van verschillende partijen, als het penseel en den moed van eenen rembrand en zijne School in den hoogsten graad weleer kenmerkten. Rembrand heeft dit met de edelste Vernuften gemeen: hij is te groot, te stout, om nagevolgd te worden. Men vermijde dan ook hier alle uitersten, en verkieze niet de kracht, met opoffering van bevalligheid en harmonie. Ja, kracht, stoutheid, tegenstelling, en tegenwerking van licht en donker, verheffen en verhoogen, in beelden, gebouwen, boomen, gronden en vruchten, den toon, de uitdrukking, de houding van een goed schilderstuk: maar men vervalt zoo ligt tot het overdrevene, en verliest de overeenstemming. Men late iets aan den Tijd
over, die toch medeschildert. De schilderijen erlangen als van zelve door den tijd zekeren wasem van gelijkmatigen donkeren toon, die, wanneer men zijne stukken al te donker aanlegt, binnen kort dezelve als zwart doet worden; gelijk de ondervinding omtrent vele nieuwere Landschapschilders, die zich hierin te veel toegeven, leert.

{==134==} {>>pagina-aanduiding<<}

Naar ons oordeel had de verdienstelijke hulswit de ware grenzen hieromtrent uitnemend gevat, en zijne stukken zullen den jeugdigen kunstenaar het regte standpunt, om zoo te spreken, van licht en bruin, van meer- of mindere kracht kunnen aanwijzen. Hij had in zijne jeugd al het zwakke en flaauwe van zijne meesters en toenmalige tijdgenooten gekend; maar kende ook het al te sterke, al te stoute, al te donkere, al te krachtige, als 't ware, van sommigen zijner leerlingen, die schier ieder wilden zijn, wat voor het minst philip koning en dergelijken uit de School van rembrand geweest waren. Hij verkoos daarom door beide klippen als heen te zeilen, en erlangde, vooral tegen het laatst van zijn leven, die heerlijke mengeling van licht en bruin, die overeenstemming, die warmte en verbinding, die eenen man van een zoo fijn gevoel en zoo juisten smaak, als hulswit geweest is, wiens gelijken zeldzaam zal gevonden worden, deden kennen.
In den krachtigsten stijl van het Landschap hebben inzonderheid uitgemunt brondgeest, westenberg en töpfer, wier werken den hoogsten lof verdienen. Juiste teekening, stoute voorstelling, breede en fraaije penseelsbehandeling kenmerken het kapitale boomrijke Landschap, met Herten gestoffeerd, het besneeuwde Wintergezigt, en het Gezigt in het Graafschap Bentheim, van den vernuftigen en gevoeligen brondgeest; het besneeuwd Wintergezigt in het Haagsche Bosch, het Geldersch Landschap en andere stukken van den stoutmoedigen westenberg; het Landschap met hoogopgaand Geboomte, en vooral den uitmuntenden Watermolen in Bentheim, door j.a. töpfer jr., wiens snelle vorderingen, onder zoo groot een' wegwijzer als brondgeest, te regt ieder bewonderde.
Bevallig en natuurlijk mag men het werk keuren van van assche, te Brussel, in zijn Landschap in de omstreken van Dinant, en de vier stonden van den dag; van van der sande bakhuyzen, van 's Gravenhage, die in korten tijd belangrijke schreden voorwaarts gedaan heeft; van ducorron, te Ath, wiens bergachtig Landschap met een' Watermolen, in den omtrek van la Roche (Ardennes), bij het ondergaan der zon, den keurigsten kunstkenner staande hield; van michaëlis en schelfhout, die, de Natuur als leidsvrouw volgende, en geene manier kennende noch zoekende, zoo zeer verschillen met zichzelven, en echter altijd

{==135==} {>>pagina-aanduiding<<}
de streelendste gewaarwordingen van bevalligheid en natuurlijke voorstelling doen geboren worden; van p.g. van os en zijnen treffelijken leerling van ravenswaay, waardig om onder de eerste en beste Landschapschilders geteld en genoemd te worden. Van os handhaaft zijnen roem met ongekreukten luister; en in het gemeen gaf onze School nimmer zulk een schitterend, openlijk en alles afdoend blijk van hare meerderheid in het Landschap, dan op deze Tentoonstelling. Altijd natuur, altijd waarheid, en toch altijd verscheiden, boeide schier ieder landschap ons aan zich, en wij konden niet ophouden als uit te roepen: ‘Hoe groot, hoe edel, hoe rijk is de kunst en de landaard, die dit alles hier vermag! Gelukkig Vaderland! vlied toch vreemde besmetting, vooral in het Landschap, waar bij anderen schier alles riekt naar het penseel en de verf des meesters, waar schoolsche, slaafsche en onderdanige kunst zich buigt en vernedert onder het juk van eene gezagvoerende School en Meester. In Nederland is men nog, gelijk weleer, vrij, edel, groot, oorspronkelijk, en bij alles blinkt nog door, gevoel van aanleg, nationaliteit en eigene waarde. Gelukkig Volk! ken uwen heilstaat, en maak dien u waardig. Dat de geest van orde, vrijheid en harmonie u en uwe kunst steeds blijve bezielen, en dat ware verlichting en beschaving ons, zoo al niet in aanzien en magt, ten minste in kunst en in zeden, tot voorbeelden maken voor vreemden!’
Niet alleen de zoo even gemelde kunstenaars, maar ook eene menigte anderen, waarvan wij alleen eenen bakker, berré, de goeje, smak gregoor, van der poorten, regenmorter, van der stok en de roy zullen noemen, handhaafden den nationalen roem. Niet breng ik dezen bij, omdat er onder de overigen geene verdienstelijke Landschapschilders zijn; maar omdat gij van mij niet kunt vergen, van genoegzaam alle vervaardigers van meer dan tachtig Landschappen, gelijk wij geteld hebben, te spreken, en ik dus van enkelen maar melding maken kan.
Het verheft niet weinig de belangstelling en den roem der kunst, dat hooggeachte Liefhebbers, bij voorbeeld brondgeest, engelberts, muller, praetorius, töpfer en anderen, de gave van hun kunstvermogen hier ten toon spreidden. Om deze en andere redenen zagen wij ook met genoegen het werk van den jeugdigen splitgerber; schoon zijn werk, naar gelange zijner krachten, ons

{==136==} {>>pagina-aanduiding<<}
al te groot en te kapitaal voorkwam. De jongelingschap van vermogende ouders, die, over het geheel genomen, tegenwoordig, helaas! zoo weinig aan kunstverzameling en kunstbeoefening zich laten gelegen liggen, leere van hem, dat de algemeene achting en openbare goedkeuring niet missen kan, dergelijke pogingen ten beste der kunst goed te keuren.
Het is algemeen aangenomen, dat de kunst van Miniaturen met die van schilderen in olieverf niet in verdienste gelijk gesteld wordt. Maar waartoe toch dergelijke vergelijkingen, die de kunst, gelijk wij bij vorige gelegenheid aanmerkten, slechts benadeelen? Een ieder volge slechts zijne roeping, zijnen aanleg, en ontwikkele, vermeerdere de poging ten beste van het vak, door hem gekozen. Ieder strijde met zijne kunstgenooten, en werke alzoo mede, om, in 't algemeen, der gewijde kunst belangrijke offers van zijne hand toe te brengen. Zoo wedijverden in deze soort een autissier en de la tour, die als de eerste meesters in dit vak mogen genoemd worden. Wij vonden hier ook niet onverdienstelijk werk van de meijer, hopman, pluckx, watrin en anderen; maar misten dat van onzen de haen, van wien het ons verwondert, dat hij niet, als anderen, bijdragen geleverd heeft ter beschouwing en vergelijking; bijdragen, die niet anders dan zijn' goeden en gevestigden naam in dit vak zouden hebben kunnen verhoogen.
Wij zullen van de tentoongestelde Teekeningen dit alleen melden, dat geene zulke kapitale meesterstukken, als wij eens één van den te vroeg overledenen brandt gehad hebben, hier gevonden werden. Men moest of in het geheel geene Teekeningen, of slechts enkele dergelijke proefstukken van uitnemende Teekenkunst aannemen. Ik zou de reden van dit mijn gevoelen u kunnen ontwikkelen; maar gij zult ze zelf wel bevroeden.
De Beeldhouwkunst was in Nederland steeds in aanzien. De onsterfelijke werken van quellinus en anderen kunnen het getuigen. Sinds jaren mogten wij zulke uitnemende proeven dezer kunst niet aanschouwen, als wij in korten tijd alhier gezien hebben van den werkzamen en verdienstelijken gabriël. Stout mag zijne onderneming genoemd worden, onzen geliefden Koning te paard af te beelden. Grootsch en edel, ja dusverre welgelukt, komt ons deze onderneming voor; en wij wenschen van harte, dat deze vaderlandlievende trek naar waarde moge geschat en erkend worden, op-
{==137==} {>>pagina-aanduiding<<}
dat de kunstenaar eens in staat gesteld worde, om datgene; hetwelk nu slechts onvolkomen en in pleister is bewerkt, eenmaal in marmer op eene geschikte plaats te doen prijken. Dezelfde vaderlandsliefde blonk ook uit in het borstbeeld van gijsbert japiks, reeds in marmer vervaardigd, en in dat van Neêrlands Eerste en meestberoemde Actrice, hetwelk, niet ten onregte, door velen, boven al hetgeen de Heer gabriël ons in korten tijd zoo uitnemend heeft geleverd, gesteld werd. De jeugdige roijer toonde, in onderscheidene proeven, de schitterendste blijken van een' uitmuntenden aanleg. Het Madonnahoofd in marmer, de claudius civilis in pleister, de david, magdalena, en andere kleinere werken in aarde of klei, doen ons wenschen, dat de aandacht van het hooge bestuur des Lands, hetwelk gabriël voor ons behouden heeft, ook den zeldzamen aanleg van den Heer roijer voor ons beware, opdat hij zich bij ons ontwikkele in eene kunst, die zoo algemeen geacht en zoo zeldzaam beoefend wordt.
Het drijven in zilver, waarin de Heer lanting reeds meermalen, en ook nu weder, getoond heeft lofwaardige proeven te geven, moedigde ook den Heer de roever aan, om zijne krachten hierin te beproeven. Beider werk verdient opbeuring en ondersteuning, indien men het ten minste wenschelijk oordeele, dat deze kunst, genoegzaam verloren, en nu weder zich opheffende, niet van nieuws tot kwijning en ontbinding gerake.
Met genoegen vernemen wij, dat het den Heer braemt, van Gent, die, als Medaljeur, alhier drie loffelijke proeven van zijne kunst gaf, aan aanmoediging, en ondersteuning van 's Rijks wege, niet ontbreekt. Men houde hem bij zijn werk, dat wij noodig hebben; het is verdienstelijk, en, onzes oordeels, te stellen boven dat van den Heer simon, te Brussel; schoons diens laatste werk, hier niet vroeger tentoongesteld, en inzonderheid de afbeelding van den Hertog van arenderg, ons boven die van rubens, rembrand en vesalius verkieslijk in bewerking voorkomen. Hij vermijde dat scherpe, hetwelk niet alleen bij hem, maar ook bij braemt nog eenigzins doorstraalt, en bega toch geene verdere grove fouten in omof bijschriften.
Wij zouden gaarne iets van de ontwikkeling der Graveerkunst melden; dan moeten opregt bekennen, dezelve nog

{==138==} {>>pagina-aanduiding<<}
zeer gering te hebben bevonden. Hoe is het mogelijk, dachten wij bij onszelven, dat een volk, hetwelk een' bolswaert, suyderhoef, visscher en zoo vele andere groote mannen in dit vak heeft opgeleverd, deze nationale kunst zoo te eenemaal verwaarloost? Wij gelooven, dat het pligt is van het Gouvernement, om uit Frankrijk of Engeland eenen meester met zijne kweekelingen herwaarts ter vestiging te lokken. Wat men ook anderzins beproeve, dit komt ons voor, het éénige, ware en beslissende middel te zullen zijn, om, wij zeggen niet onzen ouden roem te handhaven, maar onze regtmatige schande te bedekken, en alles tot beterschap te stemmen.
En zie daar dan mijne belofte jegens u volbragt. Nog ééne aanmerking, en ik zal u met mijn al te lang gerekt geschrijf niet meer lastig vallen.
Men heeft mij gezegd, en ik geloof het gaarne, dat niet zoo veel van deze Tentoonstelling verkocht is als van vroegere, schoon het edelste en voornaamste ras zijnen kooper vond. De reden ligt inzonderheid in de meestal te hooge prijzen, door sommige kunstenaars gevorderd. Men zegt, en men heeft regt, dat schilderijen, zal de kunst, gelijk bij onze Voorouders, op den duur bloei en stand houden, weder als vaste meubelstukken moeten worden ingevoerd; maar dan dienen de prijzen ook zoo schikkelijk gesteld, dat ieder eenigzins welgezeten burger zich deze in gemoede mag en kan aanschaffen. Wij ontkennen niet, er zijn eigenlijk weinig gegoede lieden, die iets van belang voor de kunst over hebben; men ziet, men prijst gaarne, maar koopt zeer ongaarne. Kunstwerken, echter, wèl gekozen, brengen op den duur ook hunne renten in het redelijke op, niet alleen van smaak en versijnd gevoel, maar ook van duurzaam en blijvend voordeel, boven vreemd, aan mode en bederf verbonden, fabrijkwerk. Niettemin weten wij ook dit, dat de kunstenaar, die gedurig oefening, vordering, en aftrek van zijn werk voor zich begeert, de prijzen zóó moet stellen, dat hij zelf niet de grootste, ja schier de éénige verzamelaar wordt van zijn eigen werk, waardoor zijn lust zal vergaan. In alles heersche de zoo veilige middelweg. Al te sterke lof, al te hooge prijs bederft in Engeland den meester; en hier te lande ontbreekt het ook niet aan ongelukkige voorbeelden daarvan; maar gebrek aan genoegzame algemeene belangstelling, en aan gedurige toëigening voor redelijken prijs,

{==139==} {>>pagina-aanduiding<<}
moet de zoo uitnemend welgestemde raderen der edelste kunstmachine, bij hen, wier kostwinning de kunst is, verlammen. Om dit te voorkomen, moet die machine wèl gesmeerd en wèl onderhouden worden, opdat alles goed ronden losloope. Hapert er iets, dan dient het Gouvernement bij te springen. Zoo deed het op vorige Tentoonstelling, wanneer het, nadat het publiek zijnen lust gevolgd, zijne keus bepaald en zijn geld ten offer gebragt had, vroeg: of er, ter aanmoediging vooral van jeugdige kunstenaars, ook eenige bijdragen uit de algemeene kas noodig waren? Wat men nu doen zal, weet ik natuurlijk niet. Velen twijfelen, of men thans voor de kunst wel zeer gunstig gestemd is. Hoe het zijn moge; belangstelling, opwekking, medewerking, aanmoediging van hooger hand moeten niet verslaauwen, maar leven en vuur onderhouden, opdat de vereischte stoom niet ontbreke, en ons kunstscheepje, met vlaggen en wimpels langs effene baan varende, binnens- en buitenslands worde geeerd, begroet en ingehaald met dien eerbied, dien wij, als kunstmogendheid en gebiedster op deze wateren, van alle volken, die hunne vlaggen voor ons moeten strijken, met reden eischen. - Vaarwel!

Nieuw alphabet van en voor den opmerker.

K.

Kompas. Alle hemelstreken wijzen zich van zelve, als men het ware noordpunt weet. Zoo valt het ook niet moeijelijk, de levenszee in alle rigtingen te bevaren, als men steeds het punt van pligt in 't oog houdt.
Koning. Noeme men geen Stedehouder van de Godheid op Aarde, uit eerbied, zoo voor de Godheid, omdat deze, aan alle plaatsen van hare heerschappij, zich door Zichzelve wil vertegenwoordigen, als voor den Koning, omdat elk sterveling, die beweert een' lastbrief van den Hemel te hebben, dien hij niet vertoonen kan, geen geloof verdient.
Kracht. Veel gerucht kondigt geen kracht aan. De hemelligchamen rollen in stilte voort; de poëzij roert geene andere snaren, dan die van het innig gevoel.
Kronijken. In elkander gevallene geraamten, door welke men nog niet eens regt te weten kan komen, hoe veel voeten en duimen de ligchamen in lengte halen mogten.

{==140==} {>>pagina-aanduiding<<}

Kunst.

Wie naar het kunstkoor rigt zijn slappen, 
't Gevoel ontsteek' zijn outervuur. 
Baant gij het spoor, o wetenschappen! 
Vooral wees leidsvrouw, gij Natuur! - 
Zij kunst nooit van natuur gescheiden, 
Veel min met haar in strijd gesteld. 
Een zelfde doel vereent hen beiden. 
Zij zijn uit ééne bron gemeld. 

Kwaad. Iemand zeide: ‘Het kwaad is de specerij en de saus van het goed.’ Nu, het ontbreekt ons dan niet aan bekwame koks, keukenmeiden en pasteibakkers, in alle rangen en standen der maatschappij!

L.

Latijn. Het ware weten zit zoo onfeilbaar in het Latijn, als de zulvere godsvrucht in eene monnikskap.
Laurieren. Men late slechts de laurieren aan den dichter; voor 't overlge mag de krijgsman zich bekroonen met al wat hij zelf te plukken verkiest.
Leer. Die leer is de éénige zuivere en ware, welke van den Hemel komt; en deze is daaraan kenbaar, dat het hart haar wel beamen moet, al legt het verstand niet dadelijk den vinger op den mond.
Legitimiteit. Behalve de legitimiteit der Vorsten, bestaat er ook eene legitimiteit der volken; en deze zal zich wel altijd weten te handhaven tegen de Roomsche tarquiniussen, de Spaansche philipsen de tweede, en de Ottomannische mahmouds.
Leven. Het leven moet in de aarde geworteld zijn, om zich te kunnen ontwikkelen; maar boven de aarde moet het ontelbare scheuten voortbrengen, om zich in de vrije lucht met het licht des hemels te voeden.
Liberaal. Een behendige kunstgreep van het rijk der duisternis is, datgene voor nieuwe vinding te doen doorgaan, wat werkelijk oud en beproefd is, en de gevoelens van alle regtschapene harten en verlichte hoofden met nieuwmodische sektennamen te bestempelen. Vele onkundigen beginnen dan ook voor het Liberalisme, als ware het eene latere uitvinding des Duivels, terug te beven, onwetend dat reeds de leer van het Evangelie het zuiverste Liberalisme is; het bevel: geef den Keizer, dat des Keizers is, wel degelijk daaronder begrepen!

{==141==} {>>pagina-aanduiding<<}

Licht. Het ware licht is daar, waar het hart niet koud blijft.
Liefde.

Liefde is 't leven van het leven. 
Liefde zaligt aller lot. 
Vreugd heeft zij door smart geweven. 
Zij verbindt en mensch en engel, en het schepsel met zijn' God. 

Lier. De dichter hebbe altijd de lier voor den geest, en vergete nimmer, dat zijne kunst muzijk bij uitnemendheid is.
Luim. Luimen spelen in de zedelijke wereld grooter rol, dan grondstellingen of berekeningen; en daarom valt het zoo moeijelijk, de geschiedenis pragmatisch te behandelen.

M.

Mengelingen. Zijn aangename geschenken, als maar niet elk bestanddeel zelf mengeling, dat is, mengel-moes is.
Middeleeuwsch. Het thans nog behouden van Middeleeuwsche instellingen is zoo veel als het dragen van bonte pelzen bij zomerdag, en het loopen met brandende fakkelen op den middagstond. De eersten lacht men uit, en de tweeden doen geen effect meer.
Misbruiken. Men denke weinig om (positief) goed te stichten, zoo lang er (negatief) misbruiken te ontwortelen zijn. Die dit anders begrijpt, zaait zijn koren uit op een' akker, die bloeit van onkruid.
Misverstand. Duidelijkheid en naauwkeurigheid kunnen zeker oneindig veel te weeg brengen, om misverstand voor te komen; doch de oorzaak van misverstand is doorgaans meer voorwerpelijk (objectief) dan onderwerpelijk (subjectief), en zulks in weerwil van de klaarste voorstelling en de meest geleidelijke ontwikkeling.
Modezucht. Is zeker belagchelijk, doch ligt meer of min in den grond onzer ziel, welke niet zoo zeer verandering dan wel afwisseling bemint, al loopt dezelve dan ook in een' cirkel rond.
Muzelmannen. Zijn voorbeeldige lieden, zoo lang zij maar geene liberale Constitutie willen; maar dan ook wordt er langs den Donau een Chinesche muur opgetrokken, om deze pest (ja meer dan pest) af te keeren! Of de Muzelmannen nog eenmaal leden van het Heilig Verbond zullen worden, zal de tijd leeren.
Muzijk. Is nog meer voor het hart, dan wiskundig betoog voor het verstand.


{==142==} {>>pagina-aanduiding<<}

N.

Nar. Zeker Schrijver beweert, dat de Vorsten zijn uitgescheiden er narren op na te houden, sedert dat burgerlijke kooplieden zich met adelbrieven hebben laten begiftigen.
Natuur. De beteekenis van dat woord, in al deszelfs opvattingen, juist te bepalen: geschikt onderwerp misschien voor eene prijsvraag.
Nederduitsch. Taal, die men niet langer zuiver spreken of schrijven moet, als men door het publiek algemeen verstaan wil worden. Men vrage liefst naar geene bewijzen voor deze stelling.

O.

Omwentelingen. (Staats-) Het getuigt van eene oppervlakkige onkunde, derzelver oorzaken aan geheime kuiperijen (machinatiën) toe te schrijven, omdat alleen zaken en geene personen ooit omwentelingen te weeg brengen. Men geve dus den steen de schuld niet, maar zie, wie hem geworpen heeft.
Onderwijs. Kan men niet te veel bevorderen, als men zich maar overtuigt, dat hetzelve niet enkel gelegen is in het ingieten van kundigheden, of liever kunstbenamingen, welke de betrekkelijk nog zoo zwakke maag meestal niet verduwen kan.
Orde. Zucht tot orde: eene zeer wezenlijke, ja edele deugd, welke men genoeg betrachten noch schatten kan.
Overgang. Menig' wandelaar ziet men, met voorbeeldeloos vasten tred, zijn pad bewandelen, maar duizelig worden en waggelen, als hij langs een vondel over eene beek moet. Dit is ook het geval met menig redenaar en dichter. Het maken van gepaste en geleidelijke overgangen of wendingen, die op eene ongedwongene manier de deelen tot een geheel moeten verbinden, is maar weinigen gegeven.

Eene bijdrage tot de karakterkennis van den generaal Moreau.

De Generaal moreau had een landgoed gekocht, dat eenen uitgewekene toebehoorde. Tot deszelfs verfraaijing besteedde hij meer dan 120,000 livres.
De uitgewekene werd naderhand van de lijst der verbannenen geschrapt, en keerde naar Frankrijk terug. Het verlan-
{==143==} {>>pagina-aanduiding<<}
gen, om de woonstede zijner voorouderen en het verblijf zijner zorgelooze kinderjaren nog eenmaal te zien, dreef hem naar dit goed.
Verkleed wendde hij zich tot den opzigter van hetzelve, en vond in hem nog denzelfden, die dezen post eertijds waarnam. Beiden waren verheugd over deze onverwachte ontmoeting. De Emigrant ontdekte nu aan zijnen ouden dienaar openhartig zijnen wensch; maar verzocht hem, het zóó te schikken, dat de Generaal zulks niet te weten, en hem zelfs niet te zien kwame.
De opzigter beloofde zulks; maar, als door eene ingeving ter gunste van zijnen ouden meester gedreven, verbrak hij zijne belofte.
Moreau beval daarop, den Emigrant te zeggen, dat de tegenwoordige bezitter den volgenden dag op reis ging, hem vervolgens het landgoed te laten bezigtigen, en hem daarna, tegen den avond, in zeker paveljoen te brengen.
Dit geschiedde. De Emigrant was zeer aangedaan, en kon van tijd tot tijd de tranen, die hem in de oogen welden, niet verbergen. Eindelijk werd hij in het paveljoen geleid, en - vond daar den Generaal. Verbaasd, verlegen en bewogen, wilde hij zich terstond verwijderen; maar moreau trad hem minzaam te gemoet, vatte hem bij de hand, en verzocht hem te gaan zitten. ‘Wees toch niet zoo vreemd op uw eigen goed!’ sprak hij tot den verbaasden. ‘Van het oogenblik af, dat ik vernam, dat gij van de lijst der Emigranten waart uitgeschrapt, beschouwde ik mij als eene soort van bestuurder van uw vermogen. Hoe konde ik om trent een' zoo achtingwaardig' man anders handelen? Ik heb dit goed voor 100,000 livres gekocht; maar het is algemeen bekend, dat het, onder broeders, 300,000 livres waard is. Ik laat u alzoo de keus, u, als den regtmatigen bezitter, deze 200,000 livres bij te betalen, of u het goed tegen den inkoopsprijs terug te geven. Wat ik daaraan besteed hebbe, mag ik niet in rekening brengen; want daarvoor heb ik het zoo lang gebruikt. Ik weet,’ voer hij voort, ‘dat gij u thans, na zoo veel tegenspoeds, veelligt niet in staat zult bevinden, de koopsom in ééns af te doen; gij kunt daarom zelf de termijnen van betaling naar uw goedvinden regelen.’
De Emigrant kon geene woorden vinden, zoo zeer had hem de grootmoedigheid des Generaals verrast! Hij kende de waardij van zijn landgoed volkomen; had met verbazing ge-
{==144==} {>>pagina-aanduiding<<}
zien, hoe vele wezenlijke verbeteringen en verfraaijingen het had ontvangen, en gevoelde alzoo levendig, dat hij geene dezer aanbiedingen, zonder misbruik te maken van eene zoo zeldzame edelmoedigheid, konde aanvaarden.
Er ontstond gevolgelijk tusschen hun beiden een wedstrijd van grootmoedigheid. In 't einde hield moreau den Emigrant voor, dat hij niet mogt vergeten, wat hij zijner echtgenoote en kinderen schuldig was; en deze moest ten laatste besluiten, den hem aangeboden' afkoop van 200,000 livres aan te nemen.

Wraakzucht.

De Maarschalk van Saksen was de minnaar der schoone en vermaarde Actrice lecouvreur. Zijn hartstogt, echter, verkoelde, zoodra hij van hare ontrouw onwedersprekelijk overtuigd was, en hij maakte nu der Hertoginne van b. zijn hof. Hoe weinig reden de eerste had, om over haar verlies zich te beklagen, zoo vatte zij evenwel een' doodelijken haat op tegen hare opvolgster, en gaf aan denzelven eens, op het tooneel, op de tergendste wijze, lucht. In de rol van Fedra, in het Treurspel van dien naam, rigtte zij, namelijk, de woorden, die zij tot hare vertrouwde, Enone, spreken moest, tot de Hertogin, die, vlak tegenover het tooneel, in eene loge zat; en, terwijl zij haar met een' blik van verachting aanstaarde, sprak zij, met eenen nadruk, misschien nooit geëvenaard, deze regels uit:

Je sais mes perfidies, 
Oenone, et ne suis point de ces femmes hardies, 
Qui, goutant dans le crime une tranquille paix, 
Ont su se faire un front, qui ne rougit jamais. (*) 

Een groot deel des publieks verstond deze toespeling volkomen, en gaf zulks door een onstuimig handgeklap te kennen. De Hertogin was buiten zichzelve van woede. De Actrice stierf kort daarop plotselijk (20 Maart 1730), en het

{==145==} {>>pagina-aanduiding<<}
gerucht liep algemeen, dat zij, uit wraakzucht, vergiftigd was geworden. Men zegt, namelijk, dat, ten gevolge van het ontwerp der Hertogin, een Abbé haar eenige konfituren aanbood, na wier gebruik zij eensklaps ziek werd en stierf.

Vragen en antwoorden.



Wat is de Wijsgeerte? - Het leven der ziele, het licht des vernufts, de wetenschap des harte, de wellust der rede.

Wat is de Geregtigheid? - Het hoffelijkste masker van het bal der hartstogten.

Wat is de Eerzucht? - De dochter der buitensporigheid, de zuster des hoogmoeds, de moeder der wreedheid.

Wat is de Min? - De tarentula des harte, de schorpioen der ziele.

Wat is de Haat? - De spinnekop der hartstogten.

Wat is de Oorlog? - De pest des menschelijken geslachts, de schande der menschheid.

Wat is de Geschiedenis? - Het geheugen van het voorledene, het denkbeeld van het tegenwoordige, het oordeel der toekomst.

Wat is de Huishoudelijkheid? - De schijnheiligheid der gierigaards.

Wat is de Jaloezij? - De ondragelijkste marteling, de gevaarlijkste krankzinnigheid.

Wat is de Onwetendheid? - Eene ziel zonder voedsel, een grond zonder zaad, een hemel zonder starten, een boom zonder vruchten, een verlamd ligchaamsdeel.

Wat is de Dankbaarheid? - De feniks der aandoeningen.

Wat is de Hoveling? - De aap van zijn' meester.

Wat is het Sterven? - De kortere of langere, de min of meer moeijelijke weg, die ons overbrengt van de vernietiging tot het eeuwige leven.






Ongemeene vruchtbaarheid van ééne prinsessenboon.

In de maand Mei dezes jaars verplantte ik, bij vergissing, op een rabat met stamboontjes, ééne prinsessenboon (groote soort). Daar deze boon zoo weelderig opwies en vele ranken uitzette, plaatste ik er een' staak bij. Het ge-
{==146==} {>>pagina-aanduiding<<}
volg was, dat ik er 340 boonen van heb afgeplukt, welke, uitgepeld zijnde, meer dan 1700 boonen hebben opgebragt.

o.w. ross,
Magazijnmeester der Artillerij.
Brielle, Dec. 1822.




De nederlaag van Quinctilius Varus.


Wèl hem, die in de vrije borst 
De goddelijke vonk, die hem bezielt, voelt gloeijen, 
Die nooit door gunst van volk of vorst 
Zijn waarde als mensch vergeet, en 't vrij gemoed laat boeijen! 
Hij heft het hoofd met fierheid naar omhoog; 
Geen razernij van 't volk, geen dwingland doet hem beven; 
Geen rampspoed drukt hem neêr, van slaafschen dwang ontheven, 
Die nimmer onder 't juk de vrije schouders boog. 
 
De mensch is vrij, al doemt het lot 
Hem, reeds als zuigeling, een slavenboei te dragen; 
Hij knielt voor niemand, dan voor God; 
Geen sterfelijke magt kan zijn natuur verlagen. 
Die 't godlijk merk aan 't fiere voorhoofd torscht, 
Is niet ten speelbal van de willekeur geboren. 
De vorsten zijn weleer tot heil van 't volk verkoren, - 
Het vrije volk is niet geschapen om den vorst. 
 
't Draagt lang het juk, hem opgelegd, 
Laat lang zijn' diersten schat zich door 't geweld ontrooven, 
Zijn vrijheid schenden en zijn regt; 
Maar geen geweld vermag den vrijheidsgeest te dooven. 
Het volk verbreekt weldra den ijzren staf; 
De dwinglandij stort neêr; de vrijheid is herboren; 
De mensch gevoelt de vonk der Godheid in zich gloren, 
Herneemt zijn regt, en schudt de slavenketen af. 
 
Dit ondervondt gij, toen uw magt, 
o Rome! door den moed van Herman werd verslagen, 
Toen hij uw benden heeft geslagt, 
Onwillig langer nog uw ketenen te dragen. 
't Germaansche volk, verwonnen, niet verheerd, 
Voelt in de vrije borst den ouden moed ontwaken; 
Alom slaat 't smeulend vuur der vrijheid aan het blaken, 
En 't wisselend geluk des oorlogs is gekeerd. 

{==147==} {>>pagina-aanduiding<<}

Hoe zult gij, Varus! aan den stroom, 
Die u bedreigt, met uw Romeinen weêrstand bieden? 
Hoe zult gij, daar het volk den toom 
En breidel afrukt, nu zijn felle wraak ontvlieden? 
Vergeefs op moed en krijgsbeleid betrouwd! 
Velleda rijdt in 't rond op Wodan's oorlogswagen. - 
Gezien en aangespoord door gade, en kroost, en magen, 
Strijdt elk met leeuwenmoed voor eigen lijfsbehoud. 
 
Geen krijgskunst baat. Uw heldenschaar 
Tracht moedig, maar vergeefs, den vijand af te weren. 
Reeds wijkt uw leger. Het gevaar 
Groeit aan. Geen moed vermag het volksgeweld te keeren. 
God zelf schijnt de onderdrukten bij te staan. 
De storm barst los, verzeld van gure regenvlagen; 
De boogpees hangt verslapt; het staal verstompt; verslagen 
En weerloos, valt hun heir uw legioenen aan. 
 
De nacht breekt aan; de storm woedt voort, 
En velt in 't duister woud de heilige eiken neder; 
De wanhoop stijgt ten top; men hoort 
Alom gekerm, geklag; de moed herleeft niet weder. 
De veldheer stort zich in zijn zwaard; de moord 
Holt onbelemmerd rond. Gelukkig nog, die sneven! 
Wie 't staal ontkomt, sleept jammerlijk zijn leven, 
In harde slavernij, als beestenhoeder, voort. 
 
Die maar klonk vreeslijk in het rond, 
En deed het Kapitool op zijne grondvest beven. 
Lang voelde Rome nog de wond. 
Maar juichend dankte, van het slavenjuk ontheven, 
't Germaansche volk der Goden oppermagt, 
Dat, in het midden van zijne ongenaakbre wouden, 
De vrijheid, als weleer, haar' zetel had behouden; 
En 't kroost van Mavors werd tot Wodan's eer geslagt. 
 
d.j. veegens. 
Haarlem. 



{==148==} {>>pagina-aanduiding<<}

De vriend der vrolijkheid.


Den vriend der gulle vreugde wijd 
Ik hartlijk graag mijn lied: 
De nevel der naargeestigheid 
Is ook mijn dampkring niet. 
Die walm, die 's levens gloed verdooft, 
En 't harte lust en rust ontrooft, 
Wèl hem, die dien ontvliedt! 
 
De vrolijkheid schenkt hem het licht, 
Dat haar de deugd ontstak; 
Zij leidt hem langs den weg van pligt, 
Maar maakt dien ruim en vlak; 
Zij maakt haar' vriend verruimd en blij, 
Niet slechts op andrer feestgetij, 
Ook onder eigen dak. 
 
Hij is niet slechts de lust van 't feest, 
Door vriend of maag bereid, 
Waar hij de vreemde vrouwen 't meest 
Met laffe lofspraak vleit; 
Maar eigen vrouw en eigen haard 
Getuigen, als het meest hem waard, 
Het meest zijn vrolijkheid. 
 
Te meer vangt elk op 't vriendenfeest 
De woorden van zijn' mond: 
Zijn altijd opgeruimde geest 
Spreidt altijd vreugde in 't rond; 
De scherts, die steeds zijn rede tooit, 
Verwekt den blos der onschuld nooit, 
Noch slaat den vriend een wond. 
 
Drinkt men op 't heil van vorst of land, 
Van gastheer of gezin, 
Dan schenkt ook hij met blijde hand 
Den vreugdebeker in; 
Dan heft hij meê het dischlied aan, 
Of doet zijn eigen speeltuig slaan, 
Met opgeruimden zin. 

{==149==} {>>pagina-aanduiding<<}

En als men zoete speeltjes speelt, 
De kring zich naauwer sluit, 
Dan sluit hij, wien geen boert verveelt, 
Zich nimmer daarvan uit; 
Hij zet ze geest en leven bij, 
Of boeit het oor der blijde rij 
Aan kunstig maatgeluid. 
 
Maar altijd blijft hij matig, kuisch, 
En aan de deugd verpand: 
Noch wijn, noch zang, noch feestgedruisch 
Bedwelmt ooit zijn verstand; 
En hoe hij boertte of speelde of zong, 
Geen zoet vergif gleed van zijn tong, 
Zijn blikken of zijn hand. 
 
Hij zweeft door 's levens bloemengaard, 
En aàmt diens zoetigheên; 
Maar bloem en knop wordt rein bewaard, 
Geene enkle woest vertreên; 
En volgt hij, als een bij, zijn' lust, 
Die uit de bloemen honig kust, 
't Is niet voor zich alleen. 
 
Neen! elk, wiens harte, rein en goed, 
Voor zuivre vreugde ook blaakt, 
Dien deelt hij meê van 's levens zoet, 
Dat hem zoo streelend smaakt; 
Daar hij in 't heil, dat andren streelt, 
Als waar' 't zijne eigen vreugde, deelt, 
Dat heil hem zalig maakt. 
 
Maar, schoon hem vrolijkheid bekoort, 
Haar wellust hem behaagt, 
De stem van 't hart wordt niet gesmoord, 
Waar droefheid weent en klaagt; 
Daar vaak zijn hulp de zorg verbant, 
Zijn toespraak troost, zijn vriendenhand 
Den traan uit de oogen vaagt. 

{==150==} {>>pagina-aanduiding<<}

Het is geene echte vrolijkheid, 
Die, ziet ze ellende, vliedt; 
Maar ligtzin, die geen heil verspreidt: 
'k Wijd haar mijne offers niet. 
De reine bron der echte vreugd 
Is trouw aan menschlijkheid, aan deugd, 
Die allen bijstand biedt. 
 
Zij voert den eedlen vreugde in 't hart, 
Wien 'k schetste in mijn gezang; 
Die vreugde beurt hem op in smart, 
Wat eigen smart hem prang', 
En voert hem ver den dwaas voorbij, 
Die mort, hoe groot zijn goed ook zij, 
Hoe hoog zijn naam en rang. 
 
Die vrolijkheid, die blijde zin 
Maakt hem, in wien zij leeft, 
Ten wellust van zijn huisgezin, 
Van elk, die hem omgeeft: 
Zij schudt zijn laatste rustbed zacht; 
Terwijl hij, op hare englenschacht, 
Den Hemel binnenzweeft. 
 
G.v.R. 





De invoering der centen.


Wat ongewoon en vreemd rumoer 
Vervult op ééns de straten? 
Half Amsterdam in rep en roer! 
'k Zie schutters; 'k zie soldaten.... 
Ontstond waarergens felle brand? 
Of geldt het Vorst en vaderland? 
 
Neen! 't onheil schuilt in onzen zak, 
En bragt dien aan het muiten, 
Waar men een valsche munt in stak, 
Verwenschte kleine duiten, 
Geslagen - ja! wie zegt mij, waar?... 
Geslagen zijn ze, dat is klaar. 

{==151==} {>>pagina-aanduiding<<}

Hoe haakt men naar het nieuwe geld; 
Maar kijkend, bij 't betalen, 
Als een, die naar d' ap'theker snelt, 
Om Engelsch zout te halen. 
't Is ook een purgans inderdaad, 
Die vrij wat duitpijn achterlaat. 
 
Wat druk en drang, zoo digt als bont, 
Zien wij de straten vullen! 
Zoo perst de stoom den ketel rond, 
Die vader Smit doet smullen, 
En, met een koninklijk patent, 
Den turfboer naar den drommel zendt. 
 
Wie streeft hem in vernuft voorbij? 
Voor lijkdoorns, ratten, vlooijen 
Weet hij de onfeilbaarste artsenij 
Sentimenteel te tooijen, 
En dient ze ons (wis voor de appetijt) 
Regt smaaklijk toe, bij elk ontbijt. 
 
Hij weet ook, met Inlandsche Vlijt, 
Het zoet aan 't zuur te paren. 
Want, waarlijk, 't was geen zoetigheid 
Voor kleine handelaren. 
Daarom ook stond hij fluks gereed, 
En heeft, van suiker, cents gekneed. 
 
Als nu de vrouw de meid beknort, 
En 't haar wil doen betalen, 
Komt zij een halve cent te kort, 
Bij 't oordjes mosterd-halen, - 
Een suiker-centjen in den mond, 
En 'k wed die drift bedaart terstond. 
 
Maar toch wij zijn er meê gebruid. 
De centen zijn veel grover. 
't Is jammer van dien kleinen duit: 
Zij gleed zoo zachtjes over; 
Zij was zoo maklijk, in de kerk 
En bij de straat, voor 't liefdewerk. 

{==152==} {>>pagina-aanduiding<<}

Wij waren er zoo aan gewend; 
Men kan er haast niet buiten: 
Nu doen wij vaak een halve cent 
Prezent op twee, drie duiten. 
En dan daarbij dat nieuw gewigt! 
Het kost ons menig bang gezigt. - 
 
Maar nu een woord uit vrije borst: 
Het wederstreven baat niet; 
Doch smaalt daarom niet op den Vorst: 
Hij meent het toch zoo kwaad niet. 
Veel gaat er vast niet naar zijn' wensch; 
Maar - alvermogend is geen mensch. 
 
En maat en munt en nieuw gewigt 
Heeft, boven 't oude, voordeel, 
Sluit men zijne oogen niet voor 't licht, 
En voert men 't in met oordeel. 
Zoo houdt dan, centen! vrij uw' gang; 
Slechts voor opcenten zijn wij bang. 
 
1 Oct. 1822. 


Parijsche zeden.

Op eene groote avondpartij bij den Hertog van ***, te Parijs, zocht onlangs een Heer, in den morgen ten twee ure, bij het heengaan, te vergeefs in de antichambre naar zijnen hoed. Op zijne aanduiding, dat het een geheel nieuwe was, hernam de knecht: ‘Een nieuwe, mijnheer? Sedert elf ure zijn er reeds geen nieuwe hoeden meer geweest!’

Bedienden.

Fontenelle ontving eens een bezoek van eenen vriend. Deze vond den doorheen opgeruimden grijsaard in eene knorrige luim. Op de vraag, wat hem schortte, kreeg hij tot bescheid: ‘De zachtzinnigste moet wel eindelijk zijn geduld verliezen, wanneer het hem gaat als mij. Ik heb maar éénen bediende, en word evenwel zoo slecht bediend alsof ik er twintig had!’





{==153==} {>>pagina-aanduiding<<}

Mengelwerk.

Voorlezing, over de handelstad Massilia, en derzelver invloed op de beschaving van Gallië (*).

Door D.J. Veegens, Eersten Praeceptor te Haarlem. (†)

Zoo dikwijls ik mij herinner, hoeveel het menschelijk geslacht in het algemeen en ons vaderland in het bijzonder aan den koophandel verpligt is, bevangt mij een heilige eerbied voor deze bron van maatschappelijk geluk, en eene onbegrensde achting voor den stand, aan welken hij zijn bestaan te danken heeft. Immers getuigen de geschiedboeken der oudheid, dat het de koophandel is, die de menschen heeft beschaafd en veredeld; dat het de koophandel is, die alom de fakkel van verlichting en we-
{==154==} {>>pagina-aanduiding<<}
tenschap ontstoken, den nacht van barbaarschheid en bijgeloof verdreven, en de uiterste grenzen der aarde met elkander verbonden heeft. Wat toch zouden de menschen, wat zou ons vaderland zonder zijnen allesbezielenden invloed geweest zijn? Hij herschiep in welige akkers het land, dat te voren een spel was der golven van den Noorder Oceaan; hij deed steden en dorpen ontstaan, waar te voren naauwelijks eenige hutten de hoogten bedekten; hij, eindelijk, deed deze prachtige stad, den zetel van beschaafdheid en verlichting, uit grondelooze moerassen oprijzen, en bouwde paleizen, waar te voren de visscher kommerlijk zijn bestaan vond.
Maar nooit, M.M.H.H., had ik een zoo diep gevoel van hetgene wij aan den koophandel verschuldigd zijn, als toen ik dit gebouw, aan de schoone kunsten gewijd, voor de eerste maal binnentrad. Voorheen, als ik op het IJ de vlaggen van alle natiën zag wapperen, als ik in uwe magazijnen de schatten van Oost en West zag opgeslagen, als ik in uwe straten, in uwe huizen het gewoel en de algemeene nijverheid aanschouwde, bewonderde ik dien tak van bestaan, welke Amsterdam tot de stapelplaats der volken heeft gemaakt, waaraan het zijne grootheid en zijne schatten te danken heeft. Maar, toen ik deze stichting bezocht, toen ik nevens de kunststukken der oudheid de uitvindingen, waarop onze eenw roem draagt, geplaatst zag, toen ik de zucht voor alles, wat edel, en schoon, en goed is, bespeurde, - toen zegende ik dien zelfden koophandel, waaraan dit heiligdom der wetenschappen zijn bestaan verschuldigd is, en ik zegende de edelen, die hunne schatten besteedden, om op deze wijze kennis en verlichting te bevorderen.
Deze gedachten kwamen mij op nieuw levendig voor den geest, toen ik op mij nam, deze spreekbeurt in het Departement koophandel te vervullen. Ik oordeelde daarom eene stof te moeten kiezen, die aan deszelfs benaming niet geheel vreemd was, en besloot tot u te spreken over de oude handelstad Massilia, (het tegenwoordige Marseille) en derzelver invloed op de beschaving van Gal-
{==155==} {>>pagina-aanduiding<<}
lië. Uwe algemeen erkende goedwilligheid gaf mij moed, om voor u op te treden; en durf ik met des te meer vrijmoedigheid uwe toegevendheid inroepen bij het behandelen eener stof, welke voor elk' Amsterdammer niet onverschillig kan zijn. Gij zult bij de beschouwing van de lotgevallen, van den koophandel, de wetten en instellingen, en de wetenschappelijke verdiensten van Massilia eene in het oog loopende overeenkomst opmerken met ons vaderland, en inzonderheid met uw Amsterdam. Gij zult een volk leeren kennen, dat niet ligt in moed, wijsheid en ingetogenheid deszelfs wedergade vinden zoude; een volk, dat zijne geheele grootheid aan den handel verschuldigd was, en te gelijk een sprekend bewijs oplevert, dat deze de voeder der kunsten en de oorzaak der beschaving is. Verleent mij dan uwe goedgunstige aandacht!
Nadat cyrus (*) den koning van Babylon met alle hem cijnsbare vorsten overwonnen, en op de puinhoopen van het groote Babylonische rijk zijnen troon gevestigd had, zond hij een gedeelte van zijn overwinnend leger naar de kusten van Azië, om de rijke Grieksche volkplantingen aan zijne heerschappij te onderwerpen. Onder dezen bloeide vooral de stad Phocaea door rijkdom en welverdienden roem, de vruchten van zeevaart en koophandel. Hier, in de weligste streken van Azië, ontwikkelden de Grieksche beschaafdheid en de vruchtbaarheid van den grond de edelste krachten van ziel en ligchaam. De vloten van Phocaea bezochten de afgelegenste zeeën, en zelfs buiten de kolommen van hercules waagden zich hare zeelieden. Op deze stad rukte de Perzische veldheer harpagus het eerst aan, en sloeg, daar hij alles in den besten staat van verdediging vond, het beleg voor dezelve; want de Phocaeërs hadden het onweder, dat hen bedreigde, voorzien, en waren door hunne uitgestrekte handelsverbindtenissen in staat gesteld, om hunne stad te versterken. Niet lang, echter, waren hunne muren tegen het geweld der vijanden bestand; de hongersnood, ge-
{==156==} {>>pagina-aanduiding<<}
paard met alle de plagen eener langdurige belegering, vermeerderde de rampen, en de stad was op het punt, om voor de herhaalde aanvallen te bezwijken. Nog beloofde harpagus de stad te zullen sparen, zoo de Phocaeërs slechts de Perzische opperheerschappij erkenden. Maar zij aarzelden geen oogenblik. Dierbaar was hun de voorouderlijke grond, dierbaar de graven der voorvaderen, maar dierbaarder nog de vrijheid. Daarvoor waren zij bereid, goed en bloed op te
offeren, alle hunne betrekkingen af te snijden, en het paradijs van Azië te verlaten. Met vrouwen en kinderen, met de beelden hunner Goden, en alles, wat zij konden aanvoeren, beklommen zij de schepen, hunne laatste toevlugt, om in onbekende oorden vrij en onafhankelijk te kunnen leven. Zoo besloten eenmaal onze voorvaderen, toen zij, van alle zijden door de Spanjaarden benaauwd, aan het behoud van het lieve vaderland wanhoopten, en zelfs vader willem den moed opgaf, om het land aan de golven ter prooije te geven, en onder eene andere luchtstreek eene schuilplaats te zoeken. ‘Vele vrije mannen,’ zegt de geschiedschrijver en staatsman johan von muller (*), ‘zullen hun voorbeeld volgen, als de vorsten van Europa het geduld der natiën vermoeijen, en de oude vrijheid noch op bergen, noch in moerassen eene schuilplaats behoudt.’
De Phocaeërs verzochten nu de inwoners van Chios, (het thans maar al te bekende Scio, dat in onze dagen door woeste barbaren straffeloos uitgemoord en in een' puinhoop veranderd is) hun eenige eilanden te verkoopen, om zich daarop neder te zetten. Toen hun dit geweigerd werd, besloten zij naar Corsica te stevenen, een eiland, waarmede zij reeds sinds onheugelijke jaren koophandel dreven. Vooraf, echter, wendden zij den steven naar Phocaea, om wraak te nemen over het verlies van alles, wat hen aan het vaderland had verbonden; en, nadat zij de Perzische bezetting hadden overvallen

{==157==} {>>pagina-aanduiding<<}
en omgebragt, nadat zij zich met de heiligste eeden verbonden hadden om elkander nooit te verlaten, nadat zij eindelijk een gloeijend ijzer in de zee hadden doen zinken, en de Goden tot getuigen aangeroepen, dat zij niet eer naar hun vaderland wilden terugkeeren, voordat dit ijzer zou bovenkomen, begaven zij zich getroost op weg, om een nieuw vaderland op te zoeken. Doch bij velen vermogt de aangeboren trek naar den grond hunner geboorte meer, dan duur gezworene eeden; de helft der Phocaeërs keerde naar Azië terug, terwijl de overigen standvastig hunnen weg vervolgden. Ontelbare moeijelijkheden bleven hun nog te bestrijden over, voordat zij eindelijk de gewenschte rustplaats bereikten.
Vijf jaren lang hadden zij zich op Corsica staande gehouden. De handel en de zeerooverij (want deze werd in die dagen noch als misdadig, noch als onteerend beschouwd) hadden hen bekend en geducht gemaakt; de nieuwgebouwde stad Alalia begon zich weldra te verheffen, en het scheen, dat de Phocaeërs het doel van hun zwerven hadden bereikt. Met wangunstige oogen beschouwden de Carthagers en Hetruriërs, twee volken, die zich weleer de heerschappij over de Middellandsche Zee aanmatigden, den opkomenden handelstaat; en, ofschoon anders in gestadigen twist, vereenigden zij, nu door gemeenschappelijk belang gedreven, hunne krachten, om denzelven reeds in zijne opkomst te vernietigen. Met groote overmagt van schepen overvielen zij de vloot der Phocaeërs, en behaalden eene volkomene zegepraal; want van zestig schepen behielden dezen er naauwelijks twintig, waarmede zij, in de grootste verwarring, vrouwen, en kinderen, en wat zij van hunne have bergen konden, opnamen, en in overhaaste vlugt naar de zuidelijke kusten van Gallië stevenden. Op dezen togt schijnt het, dat zij de stad Rhegium, in het zuiden van Italië, aangedaan, en aldaar een gedeelte van hunne lotgenooten achtergelaten hebben; dat zij, vervolgens den Tiber opgevaren, een verbond van vriendschap met de Romeinen sloten, hetwelk zij door alle tijden heen ongeschonden

{==158==} {>>pagina-aanduiding<<}
hebben bewaard, zoodat cicero (*) getuigt, dat de Romeinsche veldheeren nooit zonder de hulp van Massilia over de volken van Gallië en Germanië hebben gezegepraald. Eindelijk bereikten zij de woeste kusten van Gallië, waar de rivier de Rhône zich langs onbebouwde velden door verscheidene monden in zee uitstortte, en stichtten hier de stad Massilia (†), te midden van ruwe volksstammen en onmetelijke bosschen, doch zóó gelegen, dat de natuur zelve haar tot eene koopstad scheen bestemd te hebben.
Hier is het de plaats, M.M.H.H., om bij de beschrijving der stad zelve, voor zoo verre wij die uit oude schrijvers kennen, eenige oogenblikken stil te staan. Bij uitstek gelukkig gekozen was de ligging van Massilia, op eene plaats, waar de wind, de zeebanken en de gesteldheid der geheele kust den schepeling uitnoodigen, eene veilige schuilplaats te zoeken (§). Een diep landwaarts in loopende zeeboezem, amphitheaterswijze door 10tsen omgeven, vormde eene diepe, veilige haven te midden eener stormachtige zee. De omliggende landstreek was steenachtig en onvruchtbaar, rijk in olijven en wijn, doch ongeschikt tot het bouwen van graan en veldvruchten. Aan den zeekant was alles ten behoeve van den handel en de zeevaart ingerigt: in ruime scheepsdokken lagen de oorlogsschepen van den staat, gereed om zijne vlag in geval van nood te doen eerbiedigen; welvoorziene magazijnen van scheepsbehoeften, tuighuizen, met wapenen en belegeringswerktuigen vervuld; werven, van alles, wat tot den scheepsbouw noodzakelijk was, voorzien, bevorderden den handel, en gaven den staat alle middelen aan de hand, om zich tegen zijne vijanden te verdedigen. Verder landwaarts in verhief zich, naar de toenmalige wijze van bouwen, op het hoogste gedeelte der stad, een versterkt kasteel, binnen welks muren de tempels, aan den Delphischen apollo en de Ephe-
{==159==} {>>pagina-aanduiding<<}
sische diana gewijd, pronkten. Aan deszelfs voet en langs de haven lag de stad zelve uitgebreid; strabo beschrijft ons dezelve als prachtig en regelmatig gebouwd en vrij groot van omvang. Het was een ongewoon verschijnsel, te midden van volken, die nog geene vaste woonplaatsen kenden, eene stad te zien ontstaan, verfraaid door de Grieksche bouwkunst en verlevendigd door den
handel.
De nieuwe stad was weldra een voorwerp van vrees en wangunst voor de omliggende stammen der Galliërs, die voorzagen, dat het aan menschen, door de natuur en de beschaving met zoodanige vermogens uitgerust, weinig moeite zou kosten, om eenmaal de meesters hunner gewesten te worden: en waarlijk, indien de Massiliërs minder gematigd waren geweest, zou hun dit niet moeijelijk gevallen zijn. Door list en geweld, derhalve, poogden de Galliërs den aanwas der stad tegen te werken, beproefden herhaalde malen, openlijk of in het geheim, eenen aanval op dezelve, doch werden altijd door dapperheid of beleid in hunne ondernemingen gestuit. Niet minder stak de toenemende bloei der nieuwe hoofdstad den Carthagers in de oogen, die in haar eene gevaarlijke mededingster zagen. Het nemen van visschersschepen dwong de Massiliers tot den oorlog; herhaalde malen sloegen zij de vloten hunner vijanden, en noodzaakten hen eindelijk tot den vrede. Nog ten tijde van strabo zag men de openbare gebouwen met de snebben en vlaggen van schepen, welke zij op de Carthagers hadden veroverd, versierd.
Het was een geluk voor de inwoners van Massilia, dat het van deszelfs eerste opkomst af met ontelbare moeijelijkheden had te worstelen; want gelijk de menschelijke geest door gevaren wordt opgescherpt en veredeld, zoo worden daardoor ook de innerlijke krachten der volken ontwikkeld, en alle raderen van het staatsgebouw in beweging gebragt. De oorlogen, met de Barbaarsche volken van Gallië gevoerd, de zeeslagen, tegen de wangunstige Carthagers geleverd, de onvruchtbaarheid van

{==160==} {>>pagina-aanduiding<<}
den grond, waarop de nieuwe stad gebouwd was, dienden alleen om de inwendige sterkte en den roem van Massilia te vermeerderen. Door voorzigtigheid en regtvaardigheid temde het de barbaarschheid der Galliërs, door moed en beleid overwon het de magt der Carthagers, en zegepraalde over de natuur zelve door vlijt en standvastigheid.
Te midden van deze oorlogen nam de stad gedurig in luister en aanzien toe, en zij had het toppunt van hare grootheid bereikt, toen de noodlottige burgeroorlog tusschen caesar en pompejus uitbrak. Massilia poogde lang vergeefs de onzijdigheid te bewaren; het koos eindelijk de zijde van pompejus, aan wien het oudere verpligtingen had, en sloot de poorten voor den overwinnaar. Evenwel was het in zulk eenen goeden staat van verdediging, zijne muren waren zoo sterk, en de moed der burgers zoo groot, dat het niet dan na een langdurig beleg door caesar's onderbevelhebbers brutus en trebonius tot de overgaaf kon gedwongen worden. Het overleg, waarmede de belegerden al het noodige binnen de stad in gereedheid hadden gebragt, de moed, waarmede zij de aanvallen van drie der beste Romeinsche keurbenden afweerden, het beleid, dat alle hunne daden kenmerkte, worden door caesar zelven geprezen. Wij zouden ons bestek te buiten gaan, zoo wij deze belegering in alle hare bijzonderheden wilden nagaan: het verhaal, ons daarvan door caesar geleverd, doet ons de worsteling kennen van eenen staat, die liever alles wilde opofferen, dan zijne vrijheid verliezen. Te vergeefs hadden zij de werken der vijanden in brand gestoken; - tweemaal in een zeegevecht overwonnen, in herhaalde uitvallen geslagen, door hongersnood en pest tot het uiterste gebragt, gaven zij zich eindelijk aan den vijand over, die hun alles ontnam, behalve, wat hun het dierbaarst was, de vrijheid (*).
Aldus viel de grootheid van Massilia. - Caesar,

{==161==} {>>pagina-aanduiding<<}
gedachtig aan de standvastige trouw en de diensten, die het aan Rome had bewezen, liet het wel zijne onafhankelijkheid behouden, zoodat het niet aan den landvoogd van Gallië onderworpen was, maar naar eigene wetten geregeerd werd, - doch het verhief zich niet weder tot zijnen vorigen luister; want zijn handel was geknakt, zijne schepen weggevoerd, zijne magazijnen geledigd en zijn oude moed uitgedoofd. Het bleef echter met een gelukkig gevolg de wetenschappen beoefenen, en werd zelfs onder augustus de zetel der wijsbegeerte en letteren. Het deelde eindelijk in de rampen des oorlogs, toen het Romeinsche rijk, door de Barbaren van het Noorden overstroomd, andere volken in zijnen val medesleepte; eerst door de Gothen en vervolgens door de Franken veroverd, verloor het zijne vrijheid en zijn volksbestaan.
Massilia was zijne geheele grootheid aan den koophandel verschuldigd. Elk burger leefde van den handel; want de natuur had hen daartoe bestemd en de noodzakelijkheid gedwongen. Toen de Phocaeërs zich op de kusten van Gallië nederzetten, bragten zij, te gelijk met hunne zucht tot den koophandel, ook den natuurlijken aanleg en de noodige kundigheden tot het drijven van denzelven mede; want daaraan had Phocaea zijnen bloei te danken. De ligging der nieuwgebouwde stad was daartoe bij uitnemendheid geschikt, en als 't ware voorbedachtelijk gekozen. Te gelijk was haar grondgebied zoo klein en onvruchtbaar, dat het onmogelijk zijne bewoners kon voeden. Alles liep derhalve te zamen, om de inwoners van Massilia tot den koophandel te bepalen. Zij hadden, wel is waar, geduchte mededingers in hunne natuurlijke vijanden, de Carthagers, wier staatkunde en belang het medebragt, alle handeldrijvende volken te verdelgen, om alleen over de zeëen te heerschen; deze overtroffen hen wel verre in magt, en waren reeds in het bezit van den geheelen zuidelijken en westelijken handel; maar door ijver en standvastigheid openden zich de Massiliërs nieuwe wegen, en dreven hunnen handel meer naar het noorden, op onbevarene kusten, en in het bin-
{==162==} {>>pagina-aanduiding<<}
nenland. Geheel Gallië en Germanië voorzagen zij van koopwaren, en bragten uit deze landen schatten terug. Eene wijze staatkunde deed hun reeds vroeg het verbond met de Romeinen sluiten; dit maakte hen geacht en gevreesd onder de stammen der Galliërs, en gaf hun een belangrijk tegenwigt tegen de overmagt der Carthagers. Van de vriendschap der Romeinen hadden zij alles te hopen en niets te vreezen; want, zoo als cicero te regt zegt,
het volk, dat de beheerscher der aarde was, kon niet te gelijk de makelaar van dezelve zijn. De Romeinen begunstigden hunnen staat dan ook verre boven andere volken; want Massilia bleef onafhankelijk, betaalde geene schatting, en deszelfs afgezanten hadden in den schouwburg onder de raadsheeren zitting; maar tevens bewezen de Massiliërs gewigtige diensten aan den Romeinschen staat, dien zij dikwijls met geld en schepen ondersteunden, en in welks welzijn zij zoo veel belang stelden, dat, toen brennus de stad Rome had veroverd en de Romeinen den vrede voor geld moesten koopen, zij niet alleen den rouw aannamen, alsof hen zelve eenig ongeluk getroffen had, maar ook terstond geld bijeenbragten, om hunne verslagene bondgenooten bij te staan. De oorlog, door dezen tegen de Carthagers in Spanje gevoerd, was voor Massilia eene onuitputtelijke bron van rijkdom; en de val van Carthago en Corinthe deed het in die zelfde mate in magt en schatten toenemen, als het zich van den handel dezer steden bijna geheel alleen meester maakte. Behalve dit zoo voordeelig verbond met de Romeinen, sloot het reeds vroeg handelsverbindtenissen met verscheidene Spaansche volken, waardoor zijn koophandel ook aan deze zijde werd beveiligd; terwijl de talrijke volkplantingen, waarmede het den zeeboezem van Gallië als met eenen krans omringde, den nieuwen staat meer vastheid gaven, en de belangen van den handel grootelijks bevorderden.
Voor hem, die in de geschiedenis niet slechts een bloot verhaal van gebeurde zaken verlangt, maar haar tevens voor de beste leermeesteresse erkent, door wier voorbeel-
{==163==} {>>pagina-aanduiding<<}
den hij geleerd en gewaarschuwd kan worden, is het veelal belangrijker, de wetten en instellingen, dan de lotgevallen van een volk te leeren kennen; want, gelijk men kan zeggen, dat de natuurlijke inborst en de opvoeding van elk mensch over zijn toekomstig lot en geluk beslissen, even zoo kan men van eenen staat beweren, dat deszelfs ligging en instellingen de noodzakelijke oorzaken zijn van deszelfs voorspoed of onheil. Immers, wat het karakter voor den mensch is, is de staatkundige ligging voor den staat, en hetgeen de opvoeding toebrengt, om dat karakter te vormen, brengen de wetten van eenen staat toe, om deszelfs natuurlijken toestand te wijzigen. Wij gaan dan nu over tot de beschouwing der wetten van Massilia.
Het is opmerkelijk, dat die volken, welke het meest door den koophandel hebben gebloeid, en voornamelijk diegenen, welke, door weinig en zelfs minder dan eenig ander volk te winnen, denzelven het meest hebben uitgebreid, naar eenen republikeinschen, en wel naar eenen aristocratischen regeringsvorm bestuurd zijn geworden. Ik behoef slechts de gemeenebesten van Carthago, Massilia, Venetië, Genua en ons vaderland op te noemen, welke allen op deze wijze werden geregeerd. Het zou echter verkeerd zijn, zoo men hieruit wilde besluiten, dat deze regeringsvorm uitsluitend geschikt is voor een handeldrijvend volk. Overal, waar de koophandel genoegzame vrijheid heeft, kan hij bloeijen, en in elken staat, alleen niet onder het despotismus, vindt hij daartoe gelegenheid. Eene gematigde monarchij is misschien zelfs beter geschikt voor ondernemingen van eenen uitgebreideren aard, dan een gemeenebest; want zoodanig is de staat der menschelijke zaken, dat eene republiek van grooteren omvang met de natuurlijke orde der dingen, die wij overal opmerken, onbestaanbaar is, en zoodra zij ontstaat reeds als vernietigd kan beschouwd worden. Mijn oogmerk veroorlooft mij niet, hierover breeder uit te weiden; wij keeren derhalve tot ons onderwerp terug.
De stad Massilia werd door de aanzienlijken, wier magt

{==164==} {>>pagina-aanduiding<<}
door de wetten beperkt was, bestuurd. Bij eenen raad van zeshonderd leden, welke voor hun leven gekozen werden en te gelijk gehuwd zijn, kinderen hebben en in drie geslachten van burgers afstammen moesten, berustte de klem van het bewind. De uitvoerende magt was aan vijftien leden van dezen raad opgedragen, en drie derzelven waren aan het hoofd van den staat geplaatst. Dezen regeringsvorm voerden de Massiliërs in alle hunne volkplantingen en overal, waar zij konden, in.
Over het algemeen hebben bijna alle schrijvers dit in de inwoners van Massilia bewonderd, dat zij op eenen vreemden grond, te midden van woeste, krijgshaftige volken, echter de zeden en gewoonten van hunne moederstad onverbasterd hebben bewaard. Allen roemen de uitstekende wetten en instellingen, waarvan zij zich bedienden, en de naauwgezetheid, waarmede zij de voorvaderlijke gebruiken in acht namen. Zij bleven nog altijd zeer gehecht aan hun voormalig vaderland, en bewerkten door hunnen invloed bij de Romeinen, dat dezen hetzelve spaarden, ofschoon de Senaat reeds bevel had gegeven het tot den grond toe te slechten, omdat het de partij der vijanden van Rome gekozen had. Zoo bleven dan ook de Iönische wetten de grondslag van den staat, en dezen lagen openlijk ten toon, opdat elk burger zijne verpligtingen zou kennen.
Wij vinden van deze gehechtheid aan het oude verscheidene opmerkelijke voorbeelden. Zoo werd er sedert de stichting der stad een zwaard bewaard, waarmede de misdadigers gestraft werden, wel bijna geheel door den roest verteerd en naauwelijks toereikend tot deszelfs bestemming, maar toch een bewijs van hunne zucht, om zelfs niet in de geringste zaken van oude gebruiken af te gaan. Om die zelfde reden was het aan niemand geoorloofd, gewapend binnen de stad te komen; elk moest zijne wapenen aan de poorten overgeven, en ontving dezelve terug bij het verlaten der stad. Op feestdagen werd de waakzaamheid verdubbeld, en in vollen vrede alle dezelfde voorzorgen als in oorlogstijd genomen. De oor-
{==165==} {>>pagina-aanduiding<<}
sprong van deze zorgvuldigheid was, zoo als oude schrijvers ons verhalen, daarin te zoeken, dat de stad op eenen feestdag eens bijna door de Galliërs overrompeld en het verraad nog ter naauwernood door eene vrouw ontdekt was. Zoo zochten de Massiliërs niet het gevaar af te weren, wanneer het hen bedreigde, maar het gevaar voor te komen, eer het aanwezig was; want zij begrepen te regt, dat niets met den handel onbestaanbaarder is, dan oorlog; dat eene koopstad, de vergaderplaats van alle volken, te gelijk eene plaats van algemeene veiligheid behoort te zijn, en dat deze aan elk' bijzonder' persoon, hij zij burger of vreemdeling, moet gewaarborgd worden.
De wetgevers van Massilia hadden de noodzakelijkheid ingezien, om de weelde der burgers door wijze wetten te beperken. Eenvoudigheid van zeden is in alle staten de éénige grondslag van het geluk des volks, maar vooral in eene koopstad, wier handel des te zekerder en veiliger zal wezen, naarmate de winsten minder groot zijn. Want, waar de weelde de inwendige krachten van eenen staat ondermijnt, is het onvermijdelijk, dat, te gelijk met de zedelijke deugden des volks, ook de staat zelf te gronde gaat: gelijk eene vernielende pestziekte hare besmetting wijd en zijd verspreidt, de edelste krachten des ligchaams vergiftigt, slagtoffers op slagtoffers stapelt, geheele steden ontvolkt, en den bloei van landen en volken vernietigt.
De wetten van Massilia bepaalden de grootte des bruidschats, en de som, die men tot kleeding en sieraad mogt besteden. Zij verboden de overdadige pracht, die sommige volken aan de begrafenissen te koste legden. Voor elke poort waren twee kisten geplaatst: in de eene werden de lijken van vrijgeborenen, in de andere die van slaven op een' wagen naar de begraafplaats gevoerd; geene prachtige offers, geen plegtige optogt, geen weegeklag vergezelden den gestorvenen naar de plaats der rust; armen en rijken genoten dezelfde eer, en een eenvoudige maaltijd besloot de plegtigheid. De wetten waakten te gelijk, zoo veel mogelijk, tegen het zedebederf: de vertooning van zulke tooneelspelen, waarvan de ontuchtige in-
{==166==} {>>pagina-aanduiding<<}
houd aan Grieken en Romeinen van dien tijd behaagde, was verboden, opdat de jeugd door het aanschouwen niet tot navolging mogt worden aangespoord; en de poorten waren voor allen gesloten, die, onder den schijn van godsdienst, voedsel voor hunne traagheid zochten, en zich ten koste der ligtgeloovigheid van anderen poogden te verrijken.
Zonderling, vooral naar onze zeden, was een gebruik, dat van Griekschen oorsprong schijnt te zijn. Er werd, namelijk, te Massilia van staatswege een giftbeker bewaard, ten gebruike van diegenen, welke zich van het leven wilden berooven, en wier beweegredenen daartoe te voren door den raad der zeshonderd onderzocht en goedgekeurd waren. De zelfmoord werd bij de ouden door geene godsdienstige beginselen tegengegaan: knellende rampen, zoo wel als bijzondere voorspoed en de vrees voor nakend onheil, deden hen maar al te ligt tot dien gewigtigen stap besluiten; en het was dus eene zeer wijze en menschlievende instelling, dat de burgerlijke wetten denzelven eenigzins beteugelden, en dat de overheden met vaderlijke zorg waakten, dat de burgers daartoe niet onbedachtzaam overgingen.
De Massiliërs bleven getrouw aan den voorvaderlijken godsdienst; zij aanbaden dezelfde Goden, en vierden dezelfde godsdienstige feesten, als de Grieken, Bovenal vereerden zij de Ephesische diana, wier eerdienst zij in alle hunne volkplantingen verspreidden, en den Delphischen apollo, wiens orakel zij bij verschillende gelegenheden raadpleegden en met kostbare gaven beschonken. Pausanias (*) zag nog te Delphi een groot bronzen standbeeld, hetwelk door de Massiliërs ter gedachtenis van hunne overwinning op de Carthagers aldaar geplaatst was.
De wetenschappen werden te Massilia vlijtig beoefend, en verschaften het weldra niet minderen roem, dan het zich door zijne wijze wetten verworven had. Het deelde

{==167==} {>>pagina-aanduiding<<}
met Rhodus en Athene de eer, dat de letterkunde en wijsbegeerte daar openlijk onderwezen werden; en bovenal glansrijk was voor hetzelve het tijdperk der regering van augustus, toen de meeste Romeinen, die te voren hunne kinderen naar Athene zonden, om hen daar, door de schitterendste vernuften, in alles, wat tot eene beschaafde en geletterde opvoeding behoort, te doen onderwijzen, nu aan Massilia de voorkeur gaven. En waarlijk niet zonder reden: de aangename ligging, de ingetogenheid der zeden, de wijsheid der wetten, alles maakte Massilia bijzonder geschikt tot eene plaats van studie, zoodat plinius het de leermeesteresse der wetenschappen noemt, en justinus getuigt, dat het niet scheen, alsof Griekenland naar Gallië verhuisd, maar alsof Gallië in Griekenland veranderd was. Tacitus (*) beschrijst het als eene plaats, waar de Grieksche beschaafdheid met de ingetogenheid van Gallië gemengd en getemperd was, en prijst het geluk van agricola, wien het te beurt viel, aldaar van zijne vroegste jeugd af opgevoed en onderwezen te worden. Het regt en de wijsbegeerte, maar vooral de aardrijks- en starrekunde werden daar met veel lof beoefend; vele geleerden en schrijvers werden binnen deszelfs muren geboren of gevormd. Het zou mijn bestek te buiten gaan, zoo ik alle de beroemde mannen wilde optellen, die Massilia heeft voortgebragt: het zal genoeg zijn de namen te noemen van eenen pytheas, wiens ontdekkingen in het vak der aardrijkskunde nog heden van belang zijn; van eenen petronius, die, te gelijk een
scherpzinnig wijsgeer, een welsprekend redenaar en een bevallig dichter, de bedorvenheid zijner eeuw en de weelde van claudius en nero zoo geestig heeft afgeschilderd en gehekeld. Zoo bewees Massilia door zijn voorbeeld, dat de koophandel de wetenschappen en kunsten voedt, en hoe de zucht voor het schoone en goede zich met onvermoeide nijverheid kan paren.

{==168==} {>>pagina-aanduiding<<}

Wenden wij nu, in de laatste plaats, onze oogen naar den kant van Gallië, en beschouwen wij de nieuwe orde van zaken, die de stichting van Massilia deed ontstaan.
Het lag in het oogmerk der Voorzienigheid, dat de Grieksche beschaving zich over de geheele bekende aarde zou uitbreiden, dat zij de woeste zeden der volken verzachten en de menschen hunne bestemming nader brengen zou. De overwinning, op Griekenland behaald, baande haar den weg in het werelddwingend Rome; de Romeinen bragten haar te gelijk met hunne wapenen naar de overwonnene landen; en de handel van Massilia deelde haar aan de ruwe volken van Gallië en Germanië mede. Zoo zou zij eenmaal, uit de muren van Konstantinopel verbannen, Europa uit den nacht van barbaarschheid en onkunde verlossen, en schitterender dan ooit haren zetel in de westelijke landen vestigen! Uit gering schijnende oorzaken ontstaan dikwijls groote veranderingen, en de val van Phocaea is eene bélangrijke schakel in de groote keten der menschelijke lotgevallen; die keten, waarvan de uiteinden, volgens het heerlijke beeld van homerus, vastgeklonken zijn aan den troon van den Regeerder der wereld; want de ondergang dier stad moest het middel zijn, waardoor de woeste volksstammen van Gallië vereenigd, beschaafd en veredeld werden.
Wanneer wij het oog vestigen op den toestand, waarin dit gewest zich bevond, toen de Phocaeërs aldaar aanlandden, vinden wij overal de zeden van geheel onbeschaafde menschen, die, zonder band van wetten of instellingen, in wilde bosschen een kommerlijk leven leidden, onbekend met de voordeelen en gemakken eener geregelde burgerlijke maatschappij. Woest gelijk hunne wouden, leefden de eerste inwoners van Gallië in gedurigen twist en oorlog; geen landbouw bepaalde hen tot geregelde werkzaamheid; geen arbeid temde de wilde driften van den natuurmensch. Er bestond geen eigendom, dan hetgeen zich elk door het regt van den sterksten verwierf; de jagt alleen voorzag slechts ter naauwernood in hun onderhoud. Woeste instellingen en onmenschelijke

{==169==} {>>pagina-aanduiding<<}
gebruiken waren de noodzakelijke gevolgen van dit zwervend leven: de barbaarsche wijze van oorlogen, de moord of slavernij der gevangenen, het slagten van menschenöffers ter eere der Goden, zijn zoo vele bewijzen van den jammerlijken toestand, waarin zich dit volk bevond. Waarlijk, zij, die het voordeel der beschaving bestreden, en den mensch in den zoo ten onregte geprezenen natuurstaat teruggewenscht hebben, behoeven slechts de geschiedenis der natiën te raadplegen, om zich te overtuigen, dat er zonder maatschappelijke orde geen geluk bestaat, en dat de natuurmensch, aan zijne driften overgelaten, zich in eenen toestand bevindt, duizendmaal erger dan de hardste slavernij.
In dezen toestand dan bevonden zich de Galliërs, toen Massilia op hunne kusten gesticht werd. Het ongewone verschijnsel van eenen geregelden en naar vaste wetten bestuurden staat, welverre van hun in den beginne te behagen, moest natuurlijk vrees en bezorgdheid wekken bij menschen, die geen' anderen breidel kenden dan hunne willekeur, en zij vereenigden zich om eene stad te verdelgen, die zij voor hunne vrijheid zoo gevaarlijk achtten. Wij hebben gezien, hoe de moed der Massiliërs deze aanvallen wederstond; het beleid zegepraalde door dat natuurlijk overwigt, hetwelk de vermogens van den geest altijd boven ruwe ligchaamskrachten bezitten. Onvermoeide werkzaamheid baande weldra den koophandel eenen weg te midden der woeste volksstammen; de Galliërs betaalden de waren, welke door de Massiliërs werden ingevoerd, met de voortbrengselen van hunnen grond, en op algemeene kosten leiden verscheidene Gallische en Spaansche volken eenen straatweg aan, langs welken de koopman zijne waren veilig kon vervoeren, daar de inwoners des lands het geroofde vergoedden. Hierdoor werden de volken elkander nader gebragt en de gemakken des levens vermeerderd. De omgang met vreemde kooplieden gaf den Galliers gelegenheid, om de voordeelen der beschaving te leeren kennen. De werkzaamheid, aan den koophandel eigen, en de zucht om zich de gemak-
{==170==} {>>pagina-aanduiding<<}
ken des levens te verschaffen, ontwikkelden vele krachten in die menschen, welke te voren hun leven in dierlijke onkunde doorbragten. Zij, die te voren van rooven en jagen leefden, leerden nu van de Massiliërs den landbouw en deszelfs voordeelen kennen. Toen werd de olijfboom in Gallië geplant, de wijnstok uit Azië overgebragt, en de kunst van zaaijen en enten geleerd. De landbouw gaf weldra
eigendom, en het eigendom maakte wetten noodzakelijk, daar de landbouw zonder eene geregelde zamenleving niet kan bestaan. Aldus hechtte zich elk meer bijzonder aan eene vaste woonplaats. De vruchtbaarheid van deze of gene landstreek, de openbare veiligheid en het algemeen belang vereenigden weldra vele menschen tot eene geregelde zamenwoning: in geheel Gallië verhieven zich vele groote steden, welke, naar het voorbeeld van Massilia, volgens goede wetten door de voornaamste burgers bestuurd werden. Van toen af werden de ruwe zeden meer en meer beschaafd, de rooverijen en onophoudelijke oorlogen beteugeld, en de menschenöffers afgeschaft. De leer van de onsterfelijkheid der ziel, door de Massiliërs verspreid, had eenen weldadigen invloed op de zeden; hierdoor werden de gemoederen getemd, en te gelijk tot onverschrokkene dapperheid aangespoord. De Galliërs, namelijk, schijnen het denkbeeld te hebben aangekleefd, dat de ziel na den dood in een ander menschelijk ligchaam overging; en zij waren hiervan zoo zeker overtuigd, dat zij zelfs geld ter leen gaven, om hun na den dood wedergegeven te worden. Daar de koophandel verdragen noodzakelijk maakte, namen zij van de Massiliërs de Grieksche letters en velen ook de Grieksche taal over; zoo was zelfs het register van het leger der afgelegene Helvetiërs, welke door caesar (*) geslagen werden, met Grieksche letters geschreven. Hieraan moet het toegeschreven worden, dat de Fransche taal zoo veel overeenkomst met de Grieksche behouden heeft, terwijl hare gelijkheid met het

{==171==} {>>pagina-aanduiding<<}
Latijn ook grootendeels aan den omgang met de Massiliërs moet geweten worden, die, toen hunne stad meer en meer door de Romeinen werd bezocht en bevoordeeld, ook allengskens hunne taal aannamen. Zoo veel vermogt het voorbeeld en de wijsheid van ééne stad, dat de ruwe Galliërs de wijsbegeerte leerden hoogschatten, de letterkunde beoefenden, en zoo wel bijzondere personen, als geheele staten, wijsgeeren en artsen ontboden en door groote voorregten overhaalden, om zich onder hen neder te zetten. Ook waren de beste schrijvers der zoogenaamde koperen eeuw in Gallië geboren, en de wetenschappen bloeiden nog daar, toen Italië reeds eene prooi was van barbaarschheid en onkunde.
Dit zal genoeg zijn, M.M.H.H., om u de verdiensten en den invloed van Massilia op de beschaving van Gallië te doen kennen; eene stad, die, even als ons vaderland, uit kleine beginselen ontstaan, zich door den alles bezielenden geest van nijverheid en koophandel tot eene hoogte verhief, welke weinige groote volken hebben kunnen bereiken; eene stad, waarvan de vader der Romeinsche welsprekendheid (*) dit loffelijk getuigenis heeft gegeven: ‘Ook u, Massilia! vergeet ik niet, wiens regeringsvorm en wijsheid ik niet alleen boven die van Griekenland, maar zelfs boven die van alle volken durf stellen; dat, zoo verre van alle Grieksche gewesten, taal en zeden verwijderd, ofschoon aan het einde der aarde gelegen, en door de volksstammen der Galliërs omringd, echter door het beleid der aanzienlijken zóó bestuurd wordt, dat het ligter valt uwe instellingen te prijzen dan na te volgen.’


{==172==} {>>pagina-aanduiding<<}

Het magnetismus zedekundig en godsdienstig beschouwd.

(Vervolg en slot van bl. 128.)

‘De partijen, die het dierlijk Magnetismus behandelden, waren tot hiertoe of voorstanders of tegenstrevers, en beide gingen hierin te verre, of deden te weinig in het grondig aannemen of ontkennen der zaak. Men kan in 't bijzonder hun, die ontkennen, verwijten, dat zij altijd bevestigende daadzaken verlangden. Er werd gezegd: factum infectum fieri nequit. Dit was echter hier het juiste oordeel niet. Voordat men daadzaken vorderde, zoude men eerst hebben moeten onderzoeken, of zij mogelijk waren: want slechts het mogelijke kan wezenlijk worden. Men zegge niet: in de daadzaak is het factische bewijs voor derzelver mogelijkheid; dit mag zoo zijn, wanneer zij zoodanig is; dat zij dit en geene begoocheling is, kan alleen betoogd worden door het voorafgaande onderzoek van derzelver mogelijkheid. Wij zien een' goochelaar, die, met vele herhaalde en vermenigvuldigde daadzaken, tegen alle natuurwetten werkt: het doet ons niet aan, hoezeer hij zijne kunsten ook vermenigvuldige; wij worden geen oogenblik in onze wetenschappelijke overtuiging gestoord; wij voelen ons zelfs niet opgewekt tot een nader onderzoek: want wij weten, dat deze kunstgrepen niet zijn, wat zij schijnen, dat zij niet bewijzen, hetgeen zij trachten te bewijzen, omdat zij onmogelijk, hoewel schijnbaar waar, zijn. Indien men aldus, en met zekere welwillendheid, met de aanhangers van het dierlijk Magnetismus hadde omgegaan, zouden zij waarschijnlijk wel spoedig tot betere inzage gekomen zijn. Want de voorstanders zouden gezien hebben, hoe zij zichzelve tegenspreken en met hunne stellingen in strijd zijn, doordien zij niet weten tot eene wetenschap, ja tot de wetenschap der wetenschappen verheffen, en den slaap tot eenen wetgever voor den wakenden toestand stellen. Zoo zoude

{==173==} {>>pagina-aanduiding<<}
het Mesmersche Galimatias nooit ontstaan, ten minste zeker niet weder verrezen zijn. Men zoude tot eene heldere inzage gekomen zijn, dat een groot getal zoogenoemde daadzaken niet waar kan zijn, omdat zij zichzelve vernietigen, onmogelijk zijn, en, hetgeen waar is, een gruwel. En dit is onze ware overtuiging, die wij zullen trachten te bevestigen. Plegtig verzekeren wij vooraf, dat wij door reine waarheidsliefde tot en bij ons onderzoek geleid zijn. Wij verklaren, zonder dit te willen bewimpelen, volslagene tegenstanders van het Magnetismus te zijn, waartoe wij ons ten sterkste gedrongen gevoelen; maar wij koesteren geenen haat tegen de voorstanders van hetzelve; integendeel, wij tellen vrienden onder hen, en gevoelen ons van achting doordrongen jegens sommigen hunner; wij noemen onder de overledenen weinholt, achtbaar als mensch en geleerde, en den onsterfelijken reil; onder de nog levenden tellen wij den voortreffelijken j.r. treviranus, kieser en nasse. - Stieglitz heeft de eerste graden scherp afgescheiden van de latere of zoogenoemde hoogere, omdat het slaapwandelen, de helderziendheid, de verrukking, ook zonder magnetische opwekking, geheel zelfstandig, als verschijnsels van zamengestelde of eenvoudige zenuwziekten, worden waargenomen. Deze scheiding is zelfs door vele voorstanders met toejuiching aangenomen. Wij kunnen ze niet toestemmen; want alle deze verschijnsels volgen elkander onmiddellijk, van het nietsbeduidende begin tot de verwardste hoogte. Enkele gedeelten kunnen, omdat de opvolging innerlijk bepaald is, zich vertoonen, maar altijd volgens de wetten der opvolging, hetwelk ook duidelijk gezegd is. De wet dezer opvolging is: trapswijze en methodische overweldiging van het vrije en geestelijke door het slaafsche en dierlijke. Wanneer men de geheele reeks van dierlijk magnetische verschijnsels gadeslaat, ziet
men bij het begin opwelling van het bloed, terwijl de vrije zelfstandige wil verzwakt en de werking der hersenen verminderd wordt; het andere uiterste vertoont ons den mensch als niet meer

{==174==} {>>pagina-aanduiding<<}
vrij, als in dierlijke behagelijkheid ontbonden, naauwelijks meer dan een automaat te noemen. Men heeft met eene naauwgezetheid getuigd, alsof het eene staatszaak geweest ware, hoe zeker voorwerp in een gemengd gezelschap is gekomen, ter openlijke verheerlijking van het dierlijk Magnetismus, (*) en hoe zij gedoogd heeft afgrijzen wekkende kunsten te ondergaan. Nadat zij door den Magnetiseur in eenen kataleptischen staat was gebragt, zag zij zich genoodzaakt, zonder haren wil te kunnen gebruiken, hem te volgen als het ijzer den magneet; zij hing aan de toppen zijner vingeren, volgde alle zijne bewegingen, liet zich nederleggen en wederom oprigten. Zij strekte tot een bewijs van eigene vernietiging, en volkomene overgeving aan den wil van een ander, dien zij niet kende, niet beproefd had, en die zelf hier het schandelijkste misbruik uitoefende. En het was iemand van de vrouwelijke sekse, welke zich tot dit spel liet gebruiken, en wier eerbaarheid men nog durft roemen!... Dit alles had plaats in een groot gezelschap, in tegenwoordigheid van vele menschen, die haar te voren nooit hadden gekend! Dit en alle dergelijke tooneelen nu, welke als de zegepraal van het dierlijk Magnetismus worden voorgesteld, en dit, helaas! ook zijn, zelfs de gesteldheid in de drie zoogenoemde hoogere graden, kunnen over het geheel niet worden vergeleken met den staat van somnambulismus en extase, die somwijlen wordt waargenomen als het gevolg van zenuwziekten of overdrevene inspanning van den geest. Dit zijn alsdan bewijzen van eene ziekelijke tegenwerking tusschen het hersenstelsel en dat der zenuwknoopen, voor het oogenblik; het laatste zegeviert een oogenblik in den overgegeven slaap, of in de ziekte zelve, welke niet natuurlijk is. Hier heeft geen bedrog plaats. De arts weet, dat hij moet helpen, en de lijder verzoekt geholpen
te worden. De somnabule, wakker zijnde, spreekt niet dan met weêrzin van zijne

{==175==} {>>pagina-aanduiding<<}
gesteldheid, en altijd met zekere angstvalligheid van hetgene hem bij nacht wedervaart. Alles gebeurt hier ter goeder trouw. De natuurlijke orde is gestoord; de zedelijke blijft ongekrenkt. Het gemeen spreekt er met zekeren schroom van, en noemt het verwarring van zinnen; het meent niet zelden den eenen of anderen daemonischen invloed in deze verstoorde werking der natuur te zien, en beschouwt ze als eene straf voor geheime misdrijven. Geheel anders is het bij het dierlijk Magnetismus gesteld. Zonder vrees, onbeschaamd en roekeloos vertoont zich deze ongewone gesteldheid; zij wil eene plaats bekleeden in de rij der dingen; zij wil zelfs voor eene hoogere gesteldheid doorgaan. Dit is geen trapswijs of subjectief onderscheid, maar een wezenlijk, hetwelk wij hier met even veel regt als elders mogen vaststellen, wanneer een voorbijgaand, toevallig ziekelijk verschijnsel tot eene duurzame, vaste gesteldheid overgaat, het zij dit geestelijk of ligchamelijk gebeure. Hiertegen kan niet worden ingebragt, dat de uitwerksels van het dierlijk Magnetismus niet aanhoudend zijn, en dat zij door eene gewone natuurlijke gesteldheid vervangen worden: want, zal de terugkeering tot de natuurlijke gesteldheid plaats hebben, zoo moet er iets geschieden, waardoor het Magnetismus wordt afgebroken, ten bewijze, dat geheel het hooger zelfstandig bestaan vernietigd is; dit moet geschieden, wil men het behandelde voorwerp aan geen groot en hevig lijden blootstellen. Ten andere, hetgeen eene belangrijke daadzaak voor de beoordeeling is, het voorwerp geeft zich met voorkennis over, om dus behandeld te worden. Deze overgave moge aanvankelijk uit onbedachtzaamheid geschieden, of een stap van vertwijfeling zijn, dien men beklagen, maar nimmer verontschuldigen mag; maar wanneer deze daad met genoegen hervat, en met eene zekere afkeer wekkende vertoonmaking verrigt wordt, zoo is deze overgeving een duidelijk bewijs, dat het geheele bestaan is veranderd, dat het
vernietiging is van een zelfstandig bestaan, toestemming tot eene onbepaalde onderwerping aan een dikwijls geheel onbekend voorwerp, een

{==176==} {>>pagina-aanduiding<<}
misdadige overgang uit den staat der vrijheid tot dien der slavernij. En houdt ook buiten dien tijd de afhankelijkheid van het gemagnetiseerde voorwerp van den Magnetiseur geheel op? Roemen de Magnetiseurs niet, dat zij, wanneer zij slechts willen, op uren afstands, door het fixeren van hunnen wil, gelijk zij dit uitdrukken, het afhankelijk voorwerp den vrijen wil ontnemen en het tot den slaap dwingen kunnen? Welk eene diepte der verkeerdheid, indien dit waarheid zij! en, in het tegenovergestelde geval, welk eene vreesselijke leugen, welk eene vereeniging en verspreiding van bedrog! en, zoo dit slechts toevallig zij, welk eene overijlde en onbezonnene aanmatiging! (*)
Hetgeen wij door herhaalde naauwkeurige waarneming desaangaande als daadzaken kunnen verhalen, bepaalt zich tot het volgende: dat menschen van hooger en geestelijker vorming, die ooit onder den invloed van het dierlijk Magnetismus geweest zijn, zich, eenen geruimen tijd nadat hetzelve niet meer werd gebezigd, nog niet konden vrijmaken van eene zekere af- en aanhankelijkheid, welke hunzelven weldra lastig begon te worden. Deze lijders waren nog niet tot de overtuiging gekomen van de roekeloosheid en slechtheid der zake. Deze overtuiging slechts kan hen wederom tot de vrijheid terugbrengen, gelijk zij alleen het gevolg van eene herkrijging derzelve kan zijn.
Het zal nu duidelijk zijn, dat de werking van het dierlijk Magnetismus binnen eenen bepaalden kring beperkt wordt, zoodat geen verschijnsel, hoezeer ook in de form overeenkomstig, met een ander mag worden verwisseld. De scheiding, door stieglitz voorgesteld, behoort men derhalve vaarwel te zeggen. Wij zullen daarvoor nog meer redenen vinden bij het vervolgen van dit onderzoek, welke zich van zelve zullen aanbieden, naarmate de ware aard van het Magnetismus meer openbaar zal worden.

{==177==} {>>pagina-aanduiding<<}

Wij willen den voorstanderen van het Magnetismus toestemmen, dat de werking van het hersengestel door hetzelve onderdrukt, terwijl dat der zenuwknoopen tot een geheel nieuw en zeer uitgebreid leven gewekt wordt. Maar wij vragen op onze beurt, of zulk eene omkeering niet een gruwel, en of het geoorloofd zij, deze, met welk oogmerk ook, opzettelijk op te wekken? Het antwoord kan niet twijfelachtig zijn voor de vrienden van waarheid en regt. Niets kan er te berde gebragt worden, hetwelk ter verontschuldiging zal strekken, hoe ijverig men daarnaar streven moge. Het éénige, wat ter verschooning kan worden ingebragt, de schijnbaar geestelijke ontwikkeling der helderzienden, bewijst juist het verkeerde der zaak, en dwingt ons met afschuw daarvan af te zien. Willen en moeten wij elken geest, slechts omdat hij geest is, onze hulde brengen? Men overwege, welk een geest dit is! Wij willen hier niet verder ophalen, hoe dikwijls reeds, onder den invloed van dezen geest, de tooneelen der helderziendheid met zonde en schande zijn geeindigd. Men leere hem uit andere vruchten kennen. De eerste werking van het Magnetismus is, verzwakking van den wil, het bewustzijn en de vrijheid; de laatste, de geheele vernietiging van dezelven. Moet zoo iets wezens overkomen, die tot vrijheid geschapen, gesteld en geroepen zijn? Men zegge niet, dat juist dit de hoogste en reinste wil, het schoonste bewustzijn, de heerlijkste en volmaaktste vrijheid is, het eigen ik geheel te verloochenen, en zonder wederhouding zich geheel over te geven. Dit moge zoo zijn: maar aan wien zal en mag men aldus zich overgeven, dan alleen aan god, den Vader der Lichten, de eeuwige, reine, alwijze Liesde? En vordert God deze overgeving van onzen wil aan Hem anders, dan met ons weten, en met volkomene toestemming van onze vrijheid? En zoo Hij
dit wil, dan overwege men het gruwelijke van een tooneel, waar een mensch, een Magnetiseur, voor een wezen, hem gelijk, zich stelt, deszelfs overgeving aanneemt, en hetzelve aan alle verbinding met zijne medeschepselen, ook die hem het liefste en dierbaarste moeten zijn, ontrukt; opdat het zich, zonder te willen of te weten, geheel in zijnen wil verlieze, hoe die ook zijn moge! Terwijl hij zelf zich met iets bezig hondt, hetwelk hij niet kent, van hetwelk hij slechts weet, of zoude kunnen weten, dat hij de door God zelv' ingestelde orde gaat verbreken door eene kracht, welke hij niet kent,

{==178==} {>>pagina-aanduiding<<}
en die voor hem verborgen is! - Wie kan zijn oog op zulk een schouwspel vestigen, zonder den diepsten afkeer te gevoelen?
Deze roekeloosheid der bewerkers wordt niet verzacht door de bedenking, of door het voorgeven, dat men ziekten wil genezen, en wel zulke ziekten, die de gewone middelen der artsen wederstaan. Het is toch geen onvoorwaardelijke pligt der artsen, alle ziekten te genezen; maar het is pligt, nooit iets, hetwelk slecht is, te ondernemen. Ook geneest gij, Magnetiseurs! er op verre na niet altijd mede: gij kent het middel niet; gij weet niet, hoe het moet of zal werken, noch hoe de zaak zal afloopen.
Eindelijk: zal men ooit, op zijn geweten, uit overtuiging kunnen beweren, dat men, langs eenen geoorloosden weg, met volkomen voorweten, alle of alleen die ziekten genezen heeft, welke door eene geneeskundige behandeling niet konden worden weggenomen, en dus bij voorkeur voorwerpen der dierlijk magnetische behandeling zijn geweest?’
Dit zij genoeg; en wij noodigen alle scherpzinnige en redelijke verdedigers van het dierlijk Magnetismus uit, om hetzelve van de ingebragte zware beschuldigingen, zoo mogelijk, te zuiveren, en aan het gezegde hun oplettend en grondig onderzoek toe te wijden.





Verhaal van een togtje in Suriname. (*)

Paramaribo, den 28sten October 1822.

Gij beklaagt u weder, dat ik u zoo weinig van dit land, of van de bijzondere gebruiken en zeden der kolonie, mededeele; ik wil daarom de eerste scheepsgelegenheid mij ten nutte maken, om u het een en ander te verhalen van een klein toertje, hetwelk wij vóór eenige weken gedaan hebben, en ons nieuw en belangrijk geweest is; zoodat ik mij vleijen durf, u met eene geregelde mededeeling geenen ondienst te zullen doen.

{==179==} {>>pagina-aanduiding<<}

Nu, luister dan, mijne lieve! en vergezel ons (zaturdag den 14 September, des morgens omtrent elf ure) naar de platte brug (eene landingsplaats aan de rivier Suriname.) Wij hadden de beide lieve jongens bij ons, benevens hunne trouwe victoria, mijne flora, en den voete-boy charles. - Ik had niet weinig drukte gehad, eer wij zoo ver waren; want er valt voor een plantaadje-reisje van een dag of acht vrij wat te bezorgen, daar ieder persoon zijne slaapstede en alwat daartoe behoort moet medenemen. Nu is het waar, dat de gewone Surinaamsche, althans plantaadje-slaapsteden niet moeijelijk te transporteren zijn, dewijl men zijne hangmat met één kussen en een neteldoeksch of gazen muskietenkleed gemakkelijk in eene pagaal kan pakken. Wij vonden onze vrienden L. reeds op ons wachtende, en scheepten ons te zamen in de groote boot, terwijl eene kleinere voor het gevolg en de bagaadje bestemd was. - Met jong vloed voeren wij de Suriname op. Het weder was heerlijk, en wij allen vrolijk gestemd door de aangename verwachting, eenige geruste dagen bij eenen vriend door te brengen, en ons geheel aan het genot der schoone natuur toe te wijden. Na een kwartieruurs geroeid te hebben, en op de hoogte van de plantaadjen Beekhuizen en Livorno komende, heeft men een zeer fraai gezigt op de stad, vooral op de rij van nieuwe huizen, welke langs den waterkant sedert den brand herbouwd zijn. Met genoegen zagen wij ook vandaar onze aarstaande woning, welke zich zeer aangenaam voordoet. Dit is juist dat gedeelte van Paramaribo, hetwelk, volgens algemeene getuigenis, merkelijk verfraaid werd, sedert de zoo noodlottige verwoesting van Januarij 1821. - Wat verder komende, werd alles voor ons geheel nieuw, omdat wij de boven-Suriname nog niet
bezocht hadden. De rivier wordt nu allengskens smaller; maar daardoor op verschillende punten niet minder fraai en schilderachtig. Wij stapten omstreeks één uur op eene plantaadje uit, namen eenige verversching, en, toen onze reis vervolgende, kwamen wij om drie ure op de plaats onzer bestemming, alwaar wij door onzen vriendelijken gastheer hartelijk ontvangen werden. De Directeur der plantaadje, een Malthezer, (want alle natiën en tongen vindt men in de kolonie vereenigd) was een beschaafd en geschikt mensch, die het genoegen van onzen kleinen kring wel bevorderen kon. Na ons met een glas wijn verkwikt, beschikkingen omtrent de verdeeling der kamers gemaakt, en de

{==180==} {>>pagina-aanduiding<<}
noodige hangmatten en andere sannies (dit woord staat gelijk met het Fransche, choses) ontpakt te hebben, gingen wij eenigen tijd buiten zitten, ons, onder de schaduw van eenige tamarinde- en mamia - boomen, verlustigende in het schoone gezigt over de rivier en op de tegenoverliggende plantaadje, tot dat wij aan het middagmaal genoodigd werden, dat allen zeer welkom was.
Den volgenden morgen ontbeten wij onder de galerij. Er was des nachts een sterke regen gevallen, zoodat de grond te nat was geworden om eene verre wandeling te doen: wij moesten dus in de nabijheid van het woonhuis blijven; maar ook dáár was het regt lief. Om half elf of elf ure wordt er op de plantaadjen gebreakfast, of, zoo als men in onze groote wereld zoude zeggen, een dejeuner à la fourchette gebruikt; daarna begeeft ieder zich naar zijne kamer, de meesten om een slaapje te doen; dan baadt en kleedt men zich, en komt vervolgens weder bijeen. Nu wordt er thee voorgediend, en, daar het te warm is om veel beweging te maken, houdt men zich meest met eenig zittend werk of spel bezig. - Toen het een weinig koel werd, roeiden wij naar de tegenoverliggende plantaadje. Dezelve onderscheidt zich vooral door het antieke en originele woonhuis. Men vindt in Suriname geen gebouw, naar dit huis gelijkende. Het is geheel van steen; en men zou bijna moeten denken, dat het eenmaal of een klooster of een regthuis geweest ware; beide zijn echter even vreemd in dit oord. De geheele streek had, vanhier gezien, een allerbekoorlijkst voorkomen. De boomen en gebouwen, thans in de gouden stralen der dalende zon schitterende, vertoonden zich met nieuwen luister.
Maandagmorgen gingen wij vroeg uit, om eene wandeling te doen in een naburig bosch. De optogt was zonderling, vooral toen wij, in het bosch komende, geen gebaand pad meer vonden, en dus achter elkander moesten gaan, al in de hoogte klauterende over boomstammen en takken; terwijl een paar Negers met houwers vooruitgingen, om ons eenen doortogt te banen, waar de struiken al te digt ineengegroeid waren, en eenige anderen ons volgden, die eene kruik met water, eene flesch wijn, enz. en tusschenbeiden de lieve jongens eens droegen, wanneer de togt hun te moeijelijk werd. Men kan zich intusschen het schoone en grootsche van deze geheel ruwe natuur niet voorstellen! Allerlei boomen, planten en bloemen zijn, als door het alvermogen der Godheid,

{==181==} {>>pagina-aanduiding<<}
wonderbaar ineengeweven, en alles levert een geheel, dat doo de nieuwheid ons nog meer betooverde. - Het hoofddoel onzer wandeling was eene soort van rots, door de natuur midden in dit bosch gevormd. Met eenige moeite bestegen wij dezelve, en zouden er gaarne eenigen tijd hebben gerust, indien de menigte muskieten, welke op deze hoogte zich verzameld hadden, ons niet hadden genoodzaakt den terugtogt zoo spoedig mogelijk weder aan te nemen, hoewel langs eenen anderen, minder moeijelijken weg. Zeer voldaan keerden wij huiswaarts, schoon eenigen van het gezelschap niet weinig vermoeid waren. Ik voelde geene vermoeidheid, waarschijnlijk omdat ik (gij kent mijne geaardheid) door het nieuwe en schoone, dat ik gezien en opgemerkt had, te zeer was opgewonden. Evenwel het breakfast was allen dubbel welkom, en een goed slaapje werd daarna ook niet versmaad.
Wij deden dien zelfden dag nog een toertje naar eene andere nabijgelegene plantaadje. Dit kleine togtje was bijzonder aangenaam. De landingsplaats meer landwaarts in liggende, moesten wij door eene schoone, met heerlijk geboomte omzoomde kreek varen, welke op sommige plaatsen zoo smal was, dat wij niet konden roeijen, maar de boot door middel van pagaaijen of parelen in beweging moesten brengen. De plantaadje bekoorde ons allen door de romaneske ligging, en de geheele aanleg had veel meer overeenkomst met eene Geldersche buitenplaats, dan eenige andere, welke wij gezien hebben. - De Directeur werd ons bekend als de zoon eens vaderlandschen Treurspeldichters; ook hij scheen iets van het hooggestemd gevoel eens dichterlijken vernufts te hebben overgeërfd; het maakte echter een zonderling contrast met het overig gedeelte van zijn' persoon, vooral daar de man zoo verschrikkelijk stamelde, dat hij geene drie woorden geregeld konde uitbrengen. Met groote verwondering hoorde ik hem naderhand eenige stukken reciteren uit den Gaston en Bayard en uit de Maria van Lalain, niet alleen zonder haperen, maar ook wezenlijk goed. Hoewel dit verschijnsel niet vreemd is, zoo komt het mij toch altijd zonderling voor; want waarom kan iemand zijne eigene denkbeelden niet behoorlijk uiten, wanneer de spraakdeelen zoo wèl georganiseerd zijn, dat men die van anderen volkomen duidelijk en geregeld kan overbrengen?
Dingsdag bragten wij zeer aangenaam huisselijk door, waardoor wij te beter in staat waren, om woensdagmorgen, ter-
{==182==} {>>pagina-aanduiding<<}
stond na het ontbijt, eene uitgestrekte wandeling in de gronden te doen, welke hier bijzonder aangenaam gesitueerd zijn. Door gronden verstaat men dat gedeelte eener plantaadje, waar koffij, suiker of katoen geplant is. De plaats, waar de bananen, okrum enz. tot voedsel der slaven groeijen, noemt men den kostgrond. Gewoonlijk zijn deze velden doorsneden met smallere of breedere trenzen of slooten: hier en daar geniet men de schaduw van opgaand geboomte; terwijl het gezigt gewoonlijk beperkt wordt door zware bosschen, welke de oevers der rivier omzoomen. Wij verlustigden ons zeer gedurende deze wandeling, welke op onderscheidene plaatsen zeer schilderachtige gezigten opleverde. Om ons niet te zeer te vermoeijen, voeren wij met eene korjaal (kano zegt men in andere koloniën) weder terug, hetwelk eene aardige verscheidenheid gaf. Ik had op dit toertje een aantal schoone planten en bloemen gevonden, welke ik nog niet gezien had; en de jonge Heer L..., die steeds van een kapellen-netje, doos enz. is voorzien, maakte ook bij deze gelegenheid eenigen buit. Ik zal u wel niet behoeven te zeggen, dat hier eene verzameling van insekten, vooral van kapellen, voor eenen beoefenaar der natuurlijke historie bijzonder belangrijk is, om de verscheidenheid en schoonheid derzelve onder deze hemelstreken.
Donderdagmorgen om vijf ure was alles reeds in rep en roer, daar wij om zes ure moesten vertrekken, ten einde ons met een gunstig getij naar de Joden-Savanna te begeven. Wij voeren nu de Suriname hooger op, en stapten tusschenbeiden op eenige plantaadjen uit. Op eene derzelven bezagen wij eene nieuwe stoommachine, welke men gebruikt tot uitpersing van het suikerriet. De gewone suikermolens worden of door het water gedreven, gelijk onze watermolens, of door muilezels gedraaid, zoo als in ons vaderland in de zoogenaamde rosmolens door middel van paarden plaats vindt. De machine was juist op dien tijd niet in werking; maar door de beschrijvingen, welke ik er vroeger van gelezen heb, konde ik mij een vrij juist denkbeeld van het geheele zamenstel vormen; en, inderdaad, men moet het menschelijk vernuft bewonderen, dat zulk een werktuig konde uitvinden! Het grootste nut van eene stoommachine (behalve dat de bewerking veel zindelijker en voor de werklieden minder gevaarlijk is) bestaat gewisselijk daarin, dat men, altijd kunnende malen, wanneer men goed riet voorhanden heeft,

{==183==} {>>pagina-aanduiding<<}
de Negers behoorlijke rust kan geven; terwijl men bij een waterwerk, den geschikten tijd moetende waarnemen, hen dikwijls vele nachten achtereen moet laten waken; iets, hetwelk, vooral in deze luchtstreek, de nadeeligste gevolgen voor gezondheid en leven moet hebben.
Naarmate men de rivier hooger opvaart, begint ook het land zich allengskens te verheffen, zoodat het bij de Joden-Savanna wezenlijk bergachtig wordt. De Suriname wordt nu ook gestadig weder breeder. Voor de Savanna ligt, midden in dezelve, een vrij groot, met digt geboomte begroeid eiland, hetwelk eene bekoorlijke vertooning maakt; met weinig moeite zoude men hetzelve in een aangenaam verblijf, of althans in eene lommerrijke wandelplaats, kunnen herscheppen. - Het vlek, de Joden-Savanna geheeten, is allerschilderachtigst gelegen, gedeeltelijk aan de helling eens bergs, ten deele op de hoogte. Het is oorspronkelijk een etablissement der Portugesche Joden, die, vóór anderhalve eeuw, de vervolging in Portugal en Spanje bij tijds ontvloden, zich in grooten getale in deze kolonie gevestigd hebben, en toenmaals veel bijdroegen tot derzelver bloei en welvaart; waarom zij ook nog steeds groote en ongewone voorregten genieten. Zoo hebben zij, b.v., thans nog een privilegie, hun door anna, Koningin van Engeland, verleend, waardoor zij gedurende hunne hooge feesten van alle geregtelijke vervolgingen hunner schuldeischers bevrijd zijn, zoodat niemand hen gedurende die weken om eenige schuld mag aanspreken. Deze plaats wordt als hun bijzonder eigendom beschouwd, en geen Christen noch Hoogduitsche Jood zoude zich in het vlek mogen nederzetten zonder hunne toestemming. Sedert de laatste jaren is het zeer in verval geraakt, omdat de Israëlitische familiën, wie het nu niet zoo zeer te doen is om rust en veiligheid te vinden, dan wel om geld te winnen, zich liever in Paramaribo gevestigd hebben, alwaar zij vrijen handel enz. drijven. Tegenwoordig wonen er niet meer dan acht huisgezinnen op de Savanna; maar vele andere houden deze plaats
voor eene retraite, en brengen er vooral de hooge feesten door.
Het was omstreeks drie ure, toen wij aan wal stapten. Twee der Heeren, die in eene andere boot ons vooruitgeroeid waren, zeiden ons dadelijk, dat wij zeer welkom waren, en in allen opzigte goed zouden ontvangen worden aan

{==184==} {>>pagina-aanduiding<<}
het huis van den Heer P.... Onze karavane trok dan ook spoedig derwaarts. Terwijl wij de hoogte opwandelden, was ik dadelijk verrukt over de heerlijke gezigten, en inzonderheid over de treffende overeenkomst derzelven met verscheidene Geldersche plaatsen, vooral in de nabijheid van Arnhem over den Rijn, op de hoogte van Rederoord over den IJssel en meer andere. - Toen wij het huis van onzen gastheer binnentraden, was ik eensklaps, vooral daar vele beschrijvingen uit Helon's Wallfahrt mij nog levendig voor den geest zweefden, als in Palestina verplaatst! Verbeeld u den man des huizes, vergezeld door verscheidene andere Israëlitische Heeren, op de stoep ons te gemoet komende, en ons met veel deftigheids verwelkomende; terwijl de vrouw, op eene sopha gezeten, in eene zeer vreemde kleeding, in het midden van twee aardige kleine meisjes, de komplimenten der aangekomene gasten afwachtte. Naauwelijks waren wij binnengetreden, of wij zagen ons omringd door eene menigte slaven en slavinnen, allen op het fraaiste uitgedost en blinkende van gouden feestsieraden, die ons thee, gebak en eene menigte konfituren aanboden. Kortom, alles had een volkomen Oostersch aanzien. Er ontbrak slechts een voetbad aan: maar wij droegen ook geene sandalen! Evenwel, daar wij, hoe Westersch ook, nogtans zeer naar eene soortgelijke wassching en andere kleederen verlangden, werden wij spoedig in een ander nabijgelegen huis gebragt, alwaar wij eenige kamers tot onze beschikking vonden. - Men had ons reeds dadelijk genoodigd tot de bezigtiging der Synagoge; zoodat wij, bij onzen gastheer teruggekeerd, ons gezamenlijk derwaarts begaven. De kerk is vrij groot, en scheen ons toe, nog van de welvaart der eerste stichters te getuigen. In eene staatsiebank gezeten, hoorden wij het avondgebed, hetwelk door de tegenwoordig zijnde Joden in de
Portugesche taal werd aangeheven, onder geleide van eenen voorzanger, die meer het voorkomen eens protestantschen leeraars, dan van eenen Joodschen priester had. Een der hooge ambtenaren, die zich in ons gezelschap bevond, werd in den gebede met name gedacht, en wij, als zijn gevolg, kregen ook een' kleinen zegen mede. Over het algemeen hadden wij aan deszelfs tegenwoordigheid onze bijzonder goede receptie voornamelijk te danken. Het gezang had iets welluidends en statigs, en het geheel vervulde mij met zeker eerbiedig gevoel. Men ziet op zoodanig eene plaats zoo in alles de overblijfselen

{==185==} {>>pagina-aanduiding<<}
van die plegtige instellingen, waardoor de Godheid het belangrijk en eerwaardig volk wilde vormen en leiden tot de verhevene en heilige waarheden, welke hier op eene zinnelijke wijze voorgesteld en afgeschaduwd zijn, en die ons, als Christenen, die in alles eenheid erkennen, niet dan hoogstbelangrijk zijn kunnen. - Het gedeelte der kerk, dat voor de vrouwen bestemd is, wordt tevens voor eene school gebruikt. Nevens de kerk is eene regtkamer, alwaar voormaals het geregt zitting had, en waar de Regenten der gemeente nog viermalen des jaars bijeenkomen, om hunne onderlinge twisten over geldzaken te beslissen: evenwel gaat dit slechts tot eene bepaalde som; wat daar boven komt, moet voor het Hof van Civiele Justitie gebragt worden.
Den schoonen avond nog willende genieten, deden wij eene wandeling. Aan het einde van het vlek zagen wij het kerkhof; hetzelve is door een eenvoudig hekwerk ingesloten, en onderscheidt zich alleen door eenige groote en schoone marmeren zerken. De hoogte, welke wij nu bereikten, was zeer zandig, en dit zand zoo wit, dat de lieve kinderen meenden, nu had het toch in Suriname ook eens gesneeuwd! Wij daalden vervolgens nederwaarts naar eene grot, waar de natuur eene fontein of waterleiding gevormd had, zoodat er bestendig zeer koel water uitvloeit; het is een plaatsje, zoo als men op Beckhuizen en elders door kunst daargesteld ziet. - Nu begaven wij ons naar de zijde der rivier. Overal trof mij de schoonheid der natuur dermate, dat ik in zekere geestvervoering tot een' onzer vrienden zeide: hoe hebt gij toch zoo weinig van dit heerlijk plekje kunnen zeggen? Hij erkende, het te voren ook bij lange na zoo schoon niet gevonden te hebben als nu. Zoo veel hangt er dikwijls van de wijze van zien af. Thans werkte alles mede, om er genot van te hebben; de helderste hemel, een heerlijk maanlicht, en daarbij een voor dit genoegen eenparig gestemd gezelschap: dit toch is wel eene eerste vereischte, om zoo iets rein en naar waarde te genieten. Wat dit plekje nog te aangenamer maakt, is vooreerst de frischheid en gezondheid der lucht, en ten andere, dat men er geheel bevrijd is van muskieten en soortgelijke insekten, welke elders, vooral tegen het vallen van den avond, wel eens zeer lastig vallen.
Teruggekeerd van dit uitstapje, vonden wij een' goeden maaltijd, waarop al de voornaamste inwoners genoodigd waren. Er was zulk een overvloed van spijzen en zoo vele

{==186==} {>>pagina-aanduiding<<}
lekkernijen, dat drie magen zeker ontoereikend geweest was ren, indien men van alles had willen nuttigen. Men volgde ook hier het in de kolonie van de Engelschen algemeen overgenomen gebruik, om elkander onder den maaltijd tot het gezamenlijk drinken van een glas wijn uit te noodigen: in een klein gezelschap is dit wel aardig; maar, wanneer eene bijeenkomst talrijk is, wordt het somwijlen zeer lastig, vooral voor de personen, wie men onderscheiding of eer betoonen wil.
Den volgenden morgen werd ik om vier ure gewekt door het gezang van den voorzanger, die aan alle huizen rondging, om de bewoners tot het morgengebed op te wekken. Hoe ongaarne anders in den zoeten slaap gestoord, gaf mij dit gezang toch eene zeer aangename gewaarwording; er was iets zoo plegtigs in, dat ik onwillekeurig terstond aan de bazninen en aan de lofliederen bij den optogt naar Jeruzalem moest denken! - Vroeg opgestaan zijnde, vonden wij een goed ontbijt gereed. Wij haasteden ons, iets daarvan te gebruiken, om, vóór dat de zon te hoog steeg, eene groote wandeling in het naburig bosch te doen, en een der Bokkendorpen te bezien. Deze wandeling was buitengemeen schoon, en dubbel belangrijk om de menigte vreemde gewassen, planten en bloemen, welke wij in dit bosch zagen. Op eene wilde ananasplant, die in menigte tusschen het geboomte groeiden, vonden wij verscheidene sprinkhanen van eene geheel vreemde soort. Wij namen eenige derzelven mede, welke door onzen Naturalist werden opgezet. De gewone sprinkhanen zijn groen en geelachtig; deze, daarentegen, zwart, met schitterend roode ringen afgezet. Ik maakte eene fraaije verzameling bloemen, waarmede de milde natuur dit oord zoo rijk had gestoffeerd, dat mijn bouquet welhaast zoo groot werd, dat ik het met beide handen niet meer konde omvatten. Het was regt jammer, dat de warmte deze schitterend gekleurde bloemen zoo spoedig deed verwelken; weinige konde ik tot den volgenden dag bewaren. - De Bokken, of Indianen, hadden zich verwijderd, en waarschijnlijk naar een meer afgelegen oord begeven; dus was in dit opzigt onze togt vruchteloos. Dan, het was geene teleurstelling. Zulk een Bokken-huishouden zoude, naar mijn gevoel, al te zeer hebben gecontrasteerd met het liefelijk harmonische der natuur, hetwelk mijne geheele ziel had ingenomen, dan dat het geenen onaangenamen indruk op ons gemoed zoude
ge-
{==187==} {>>pagina-aanduiding<<}
maakt hebben. - Wij ontdekten een klein paadje, dat naar de zijde der rivier nederdaalde. Hetzelve zoo ver mogelijk volgende, kwamen wij in een klein dal. In het midden van dit eenzame, romaneske plaatsje stond een hooge pindaboom, welke de kleine opening overschaduwde, en eene zeer schoone vertooning maakte. - Terugkeerende, gingen wij den militairen post voorbij. Het schijnt, dat ook anderen vóór ons hier overeenkomst met Gelderland gevonden hebben; want deze alhier gevestigde post draagt dien naam.
Wel eenigzins vermoeid, maar ten hoogste voldaan, kwamen wij bij onzen gastheer terug. Een der Heeren, bemerkt hebbende, dat de lieve kleinen veel van vogels hielden, bragt hun een zeer mooi parkietje; een diertje, dat de grootte heeft van onze kanaries, maar tot het geslacht der papegaaijen behoort. Het beestje was zoo tam, dat het vertrouwelijk op de hand of den arm ging zitten, en at hetgene men het aanbood. De vreugde der kleinen was onbeschrijfelijk; doch werd, helaas! door eene boosaardige kat weldra verstoord, die zich van het mooije diertje spoedig meester maakte. Hunne tranen werden door het geschenk van een tweede gedroogd; maar ook dit onderging, eenige dagen daarna, hetzelfde treurige lot. De parkietjes zijn zeer teêr, en men kan ze in eene kooi niet dan met moeite eenigen tijd levend houden. - Het goede breakfast, dat wij gereed vonden, moesten wij nu in haast gebruiken, omdat de ebbe, welke ons terug moest brengen, ons noodzaakte spoedig te vertrekken. De stroom is, namelijk, in de Suriname, Kommewijne en andere rivieren, zoo sterk, dat het niet mogelijk is, tegen denzelven op te roeijen. Wij hadden op een vroeger toertje eenmaal eene proef daarvan; want, door één uur te laat af te varen, bragten wij elf uren door, om eenen afstand te bereiken van niet meer dan vier uren. Gij begrijpt wel, dat wij op een gedeelte van dien afstand ebbe, en vervolgens vloed moesten hebben; anders had het onmogelijk zoo veel kunnen verschelen. Nu wij dit behoorlijk hadden in acht genomen, was onze terugreis even voorspoetlig als aangenaam; en wij waren allen zoo tevreden over dit uitstapje, dat wij ons vastelijk voornamen, indien God ons leven en gezondheid blijft schenken, het volgend jaar dit toertje te hervatten, en hetzelve dan verder uit te strekken, om den Blaauwberg en de Watervallen te bezigtigen.
Den volgenden morgen waren wij ook nog zeer vrolijk

{==188==} {>>pagina-aanduiding<<}
bijeen. Maar dat alles op aarde onbestendig is en wisselvalligheid predikt, dit ondervonden wij ook hier, daar ons genoegen eensklaps werd afgebroken door de tijding, dat onze huisgenoot, eenige dagen na ons vertrek, door eene vrij hevige ziekte was aangetast. Gij begrijpt, dat wij nu van de eerste gelegenheid gebruik maakten, om naar huis terug te keeren. Gelukkig vonden wij den zieke reeds wat beter en buiten gevaar. Wij werden daarenboven schadeloos gesteld door eene menigte brieven uit het geliefde moederland, juist dien dag met een Hollandsch vaartuig aangekomen; onder dezelve was ook de uwe van den 16den Junij. -

De Spectator.

I.


Stulta est clementia, cum tot ubique 
Vatibus occurras, periturae parcere chartae. 
 
juvenalis. 


Wie zou 't papier ontzien, dat ééns toch moet beklad? 
Ontelbre dichters! en vier regels op een blad! 

Wie geene eigene huishouding meer bekostigen kan, die moet naar kamers omzien. Dit is, inzonderheid in onze dagen van groote vordering in het finantiéle stelsel, eene zaak van belang. Wij twijfelen ook niet, of onze medeburgers maken daarvan hier en elders veel gebruik. Komt men immers te Amsterdam in de buitenbuurten, de Jordaan en aangrenzende streken, zoo vindt men daar eene menigte huisjes afgebroken; terwijl de grootere en fraaijere gebouwen op Heeren- en Keizersgracht druk gezocht worden en hooge huren doen. Natuurlijk: de lieden kruipen bij elkander; zij nemen kamers, en blijven, op die wijze, in allen deele nog hun fatsoen ophouden, schoon de winningen klein zijn. Hoe ware het anders te begrijpen of te verklaren, dat er nog zoo veel pracht en weelde heerscht? Van niets komt toch niets. En als de boom, dat is hier de handel, kwijnt, dan kan het met al de bloemen en vruchten, onder welke ik den kok en pasteibakker zoo wel, als den schilder en zelfs poëet versta, niet veel te beduiden hebben. In den Franschen tijd (hij was met een' harden winter gekomen, en bleef ook altijd winterachtig) zag men dit

{==189==} {>>pagina-aanduiding<<}
duidelijk. Er mogt hier en daar nog eens een vruchtje opgezet of een bloempje aangeboden worden, meestal bleven ze opgesloten; niet zoo zeer, geloof ik toch, omdat men bang was voor dieven, of uit vaderlandsliefde, om den geheelen Hollandschen tuin niet nog verder omgewroet te zien, als wel uit zuinigheid en lusteloosheid. De poëtische bloemen tierden nog wel, maar als naakte mannetjes: want wie kocht er in dien tijd papier, kartonnen banden en geplaatdrukte titels? Zoodat ik maar zeggen wil, het moet nu toch een betere tijd zijn, of - hetgeen ik, om des algemeenen gevoelens wil, liever geloove - onze medeburgers zijn wijzer en te gelijk lustiger geworden; ja zelfs zouden zij zich schamen, niet te doen zien, dat het weêr op zijn oud-Hollandsch gaat - zij wonen op kamers. Onder faveur van zulk eene bezuiniging, kan de vorige staatsie volgehouden worden: de kostbare shawl, de kostbare uitgang, de kostbare opvoeding, ja, wie weet, misschien zelfs de kales en het optrekje bij Soestdijk of Haarlem - het is alles, om zoo te spreken, op de kamer te bergen.
Doch, mij dunkt, hier zie ik mannelijke en vrouwelijke lezers te vergeefs hun hoofd breken met de gissing: ‘Wie is er dan op kamers gaan wonen, en op wien ziet dit alles?’ Ik weet het inderdaad even zoo min als gij, lieve vrienden! Het was, zoo als gij zult kunnen zien, eene bloote vooronderstelling, om de tegenstrijdigheid, die sommigen meenen op te merken tusschen de algemeene klagten en de vrij al gemeene groote verteringen, zoo mogelijk, op te helderen. En de aanleiding tot alle deze gedachten is, dat wij op kamers gaan wonen. ‘Wij! wie is wij?’ Ja, dat is zoo gemakkelijk niet te zeggen. Het komt eigenlijk op de firma aan, want de personen doen er niets toe, en die firma is zoo velerlei en al zoo dikwijls veranderd, dat ik waarlijk niet weet, wat te noemen. Wij zullen dan maar zeggen, dat het zoogenaamd Spectatoriale ons vak is; een ruim en breed vak, eene regte soort van kom-en-eisch-winkel, waar ligte en digte, zware en rare, en doorgaans ook vette en magere waar te vinden is.
Het is trouwens algemeen bekend, (schoon de meesten er niets van weten) dat ons land ook te dezen opzigte immer zeer ruim gezegend is geweest. En, toen onlangs alles weêr ontlook, schoten ook dergelijke heesters en kruiden welig op; misschien wel wat al te weelderig, zoodat er niet veel

{==190==} {>>pagina-aanduiding<<}
goeds van kwam. Doch dat is tot daar aan toe: al doende leert men. Maar, wat erger was, en alle hoop op beter spoedig afsneed, het ging er mede als in den beginne met den handel, en inderdaad met vele zaken, die zoo eensklaps losschieten: er kwam te veel toevoer, er ontstond overkropping, de een brak den ander den hals, en de verstopte stroom vloeide niet meer. Nu heeft al die liefhebberij geheel opgehouden. De deelnemers zitten hier en daar. Gelukkig, zoo zij niet alles verspeeld hebben, en het openbaar bankeroet, wie weet waar, in stilte beweenen! Daar er echter bij zijn, die hun sonds nog bezitten, maar er tegen opzien, om zich op nieuw, als een afzonderlijk huis, te vestigen, zoo heeft de Heer Redacteur dezer Letteroefeningen hun wel eene kamer, of eigen klein plaatsje, willen inruimen, waar zij nu voortaan maandelijks hunne waar hopen uit te stallen.
Wat de koopers op deze markt te wachten hebben, zou, vóór die gemelde bui van vlugschriften, geene opzettelijke melding behoeven. Van effen, van engelen, en wie al meer, hebben dit, na den Engelschen addison, genoegzaam verklaard. En jouy, hen op luchtiger', Franschen trant volgende, heeft de wereld daaromtrent toch ook niet in het onzekere gelaten. Inspicere tanquam in speculum, in mores hominum; dat is, de menschen als letters beschouwen en de wereld als een katechismus, waaruit allerlei te leeren valt: ziedaar de zaak in het groot! Men verwarre dit slechts niet met de handelwijze van andere, hooge en beroemde personen, die de menschen als cijfers en de wereld als eene groote lei beschouwden, waar telkens honderdduizenden te velde gebragt, en straks met eene groote bloedige spons weêr uitgeveegd werden. Men doet dat hier thans niet meer, maar laat slechts den Turk zoo veel moorden als hij kan, ja heeft den vrede zoo lief, dat men zelfs de vrijheid hier onderdrukken en dáár zou laten omkomen, eer men toeliet, dat er verdeeldheid in eenig rijk heerschte, of de menschen zich niet meer, als pions en damschijven, lieten zetten, waar de speler wil. Het is immers eene eeuwige waarheid: waar één baas is, is zelden ruzie.
Nu dan, van dit alles bedoelen wij niets. Wij denken noch iemand uit te wrijven van de groote lei, noch hem op ons kleine leitje over te krabben. Ieder mensch is maar ééne letter, en er zullen niet dan woorden in ons boekje voorkomen. Dus, elk zij gerust: al bemerkt hij somtijds zijn

{==191==} {>>pagina-aanduiding<<}
beeld in onzen spiegel, hetzelve is met honderd anderen zoo vermengd en ineengewerkt, dat niemand zeggen kan: Hic est! Kip, ik heb u! - Zeker gebeuren er wel eens zaken, die eene openbare tentoonstelling verdienen. In dat geval, echter, zullen wij zoo onbewimpeld spreken, als maar veilig geschieden kan; en men moet het aanmerken als eene krul aan de letter, die er volstrekt niet behoorde, en die de overigen te na komt, bederft en onleesbaar maakt.
Mijn kleine jongen ziet mij daar over den schouder, en zegt, dat ik de Latijnsche spreuk niet goed vertaaald heb. Men weet, de kleine jongens bezitten thans de wijsheid. Welhaast zullen zij in de wieg dissertaties, in den tafelstoel prijsverhandelingen, en, nog met de morsjurk aan, nieuwe theoriën over de Staatkunde en het Natuurregt gaan schrijven. Gelukkig inderdaad, dat zij al zoo vroeg vatbaar zijn, nu er nog eenige steunpilaren van den ouden, gouden tijd zijn overgebleven, die hun daartoe de behulpzame hand bieden, en dus ons, ongelukkige verleiden door revolutiën en neologiën, als 't ware bij de erfmaking voorbij kunnen gaan! - De knaap wil dan, dat speculum een' spiegel beteekent. Ik geloof het ook wel; schoon mij daarbij altijd duister blijft, wat men dan van het woord speculatie moet maken: want noch de commerciéle speculatie, noch de speculative filozofie komt mij voor, iets met spiegelen te doen te hebben; of het moesten zulke holle brandspiegels zijn, als het gewenschte beeld in de lucht doen hangen, - iets, waarbij eenvoudigen ligt bang voor spoken worden. Dan, goed! het zij een spiegel. Ik heb toch reeds op dergelijk iets toegespeeld. In dat geval moet ik nu nog een woord van de lijst zeggen.
Dezelve zal niet geheel eenvoudig, bij voorbeeld een zwart of bruin vierkant, zonder eenige krul of sieraad, zijn. Een stuk huisraad, dat, hoe nuttig ook, toch wel het meest tot vermaak en uit zekere weelde gebruikt wordt, behoort er niet als eene doodkist of kerkboek uit te zien, aan welke men dan toch nog wel koperen hengsels en gouden sloten maakt. Maar wij zullen pogen te zorgen, dat de krullen niet al te wild, en vooral met geene onkuische of lasterlijke beeldjes bezet zijn. Van zuiver goud zal deze lijst ook zeker niet zijn, maar, zoo wij hopen, tamelijk zwaar verguld; ook liefst geen witwerkersgoed, dat oppervlakkig wat schijnt, maar spoedig afvalt en op de proef bezwijkt. Of wij op die wijze naar den smaak zullen zijn, dat moet de tijd lee-
{==192==} {>>pagina-aanduiding<<}
ren. Onze eeuw is somtijds zoo wonderlijk, dat men haar honderdmaal den pols kan voelen, zonder nog te weten, of zij aan eene beroerte of aan de tering zal sterven. In plaats van het Fransche, dat altijd mode plagt te zijn, hebben wij beurtelings Engelsch, Egyptisch, Chineesch, en in sommige stukken zelfs suwarow en bolivar uit het verste noorden en zuiden, bij onze schoone wereld aan de orde gezien; en het zou mij in het geheel niet bevreemden, dat wij haast eene pendule in de Kalverstraat zagen staan, verbeeldende den Capudji Bachi, met het hoofd van den ouden Griekschen Bisschop, als wijzerplaat, in de hand; zoo anders deze gebeurtenis niet reeds te oud en lang vergeten is. In het kort, onze lijst zal zoo fraai zijn, als wij haar, behoudens het overige, maar maken kunnen; niet te breed, zoodat zij alleen al de ruimte wegneemt, en er in het geheel niet te spiegelen valt; niet te lomp of te zwaarmoedig, zoodat men schrikt van het akelige ding; maar ook niet te smal, want naakt en kaal zijn slechte aanbevelingen; noch inzonderheid te teêr, zoodat het geheele stuk ligt van boven neêr valle, en den burgerlijken dood der
eigenaars onfeilbaar voorspelle.
Wat er nu nog meer van eene lijst te zeggen valt, mogen de Dames weten. Mijne herinneringskracht reikt geen duimbreed verder. Over het geheel hoop ik het duidelijk genoeg te hebben gemaakt, wat er gebeuren zal. Zoo althans beelden, vergelijkingen, voorbeelden en aankondigingen, wat eene zaak niet zal wezen, tot dit oogmerk geschikt zijn, dan vleit zich - de onzigtbare, namelooze Societeit, en uit derzelver naam haar tegenwoordige Scriba, dat er licht is. Voor die enkele vlugge geesten, welke een boek of blad slechts doorloopen, en liefst van achteren op beginnen, sta hier nog maar alleen met drie woorden, dat men voortaan, tot wederopzeggens of althans uitscheidens toe, in dit Mengelwerk steeds een Spectatoriaal Vertoogje zal vinden, zoo wat van dezelfde lengte, denken wij, als dit allegaartje, hetwelk men als den zelfkant van het geheele werk gelieve te beschouwen. Bij alle dingen heeft men toch een begin noodig, en wel eer men een' stap verder gaat. Met genoegen maak ik intusschen een einde van dit begin, in stilte biddende, dat het het begin van het einde niet moge wezen!


{==193==} {>>pagina-aanduiding<<}

Een reis-avontuur. (*)

(Naar het Engelsch.)

Het was een regenachtige zondag in de treurige November-maand. Eene ernstige ongesteldheid, van welke ik nu eenigzins begon te bekomen, had mij op eene reis opgehouden; ik gevoelde nog koortshuivering, en moest vanhier den ganschen dag in mijne woning, eene herberg in het landstadje Derby, blijven. Een regenachtige zondag in eene herberg op het land! Wie het geluk gesmaakt heeft, zulk een' dag te beleven, kan alleen mijnen toestand beoordeelen. De regen sloeg tegen de vensters; de klok riep, met somber gelui, kerkwaarts. Ik trad aan het venster, om waarergens eenig onderhoud voor het oog te zoeken; maar het scheen, alsof men mij opzettelijk van het uitzigt op alles had beroofd, wat het minste onderhoud konde verschaffen. De vensters van mijn slaapvertrekje hadden het uitzigt op leijen daken en schoorsteenen, en die van mijne woonkamer de vrije kijk op de plaats vóór den stal. Mij is niets bekend, dat een' mensch het leven meer vervelend kan maken, dan zulk eene plaats bij regenachtig weder. Dezelve was bedekt met, door reizigers en staljongens, vertreden nat stroo. In een' hoek was de mestvaalt, door een eiland van slijk omgeven; een toom druipnatte hoenders had zich onder eene kar bijeengedrongen, waarbij zich een arme, treurige haan bevond, wiens levensgeesten de aanhoudende regen geheel scheen te hebben uitgebluscht, en over wiens als tot eene enkele veder zamengekleefden staart het water langs den rug afstroomde. Nevens de kar stond eene half slapende, herkaauwende koe, die het geduldig op hare huid liet neêrregenen, van welke de damp in wolken omhoog steeg. Eene blinde merrie, wie de

{==194==} {>>pagina-aanduiding<<}
eenzaamheid in den stal verveelde, stak haren doodmageren kop door een luik onder het afdak, vanwaar het water op denzelven nedervloot. Een schraaljammerige hond, daar digt bij vastgeketend liggende, stiet van tijd tot tijd eenen toon, die het midden hield tusschen blaffen en huilen, uit. Eene havelooze keukenmeid kloste, op holsblokken, de plaats op en af, en zag er even bedrukt uit, als het weêr zelve. Kortom, alles was treurig en ellendig, behalve een koppel drinkende eenden, die zich, gelijk een gezelschap van zuipebroêrs, rondom eenen plas geschaard hadden, en een geweldig leven over hunne slobberpartij maakten.
Ik gevoelde mij zoo eenzaam en verlaten, dat mij mijne kamer welhaast ondragelijk werd, en begaf mij dus naar den gemeenen haard, voor reizende kantoorbedienden enz. bestemd, die, het gansche jaar door, het koningrijk per kales, te paard of in postwagens doortrekken. Deze zijn, zoo veel mij bekend is, ten huidigen dage de éénige opvolgers der dolende ridders van vroegeren tijd. Zij leiden dezelfde zwervende, avontuurlijke leefwijs, behalve dat zij de lans met de zweep, het schild met de staalkaart, en het harnas met den breiklos verwisseld hebben. In stede van voor het aanlokkelijke eener onvergetelijke schoonheid te vechten, reizen zij rond, en verbreiden den roem en de soliditeit van dezen of genen koopman of fabrikant, steeds bereid in deszelfs naam een' koop te sluiten, daar het thans de mode is met elkander te handelen, in plaats van te vechten. En gelijk, in de goede oude vechttijden, de gemeene haard der herbergen des nachts met de wapenrustingen der vermoeide ridders plagt omhangen te zijn, zoo is dezelve thans met dikke jassen, zweepen van allerlei soort, sporen, slopkousen en met wasdoek overtrokkene hoeden uitgemonsterd.
Mijne hoop, een dezer goede lieden aan te treffen, om met hem te keuvelen, werd teleurgesteld. Er bevonden zich, wel is waar, twee of drie in het vertrek; maar er was met hen niets aan te vangen. De een had juist zijn ontbijt gekregen, bromde over zijn oudbakken boterbrood, en voer uit tegen den kelderknecht; een ander breidde een paar slopkousen aan, al vloekende tegen den schoenpoetser, die hem zijne schoenen niet behoorlijk had schoongemaakt; een derde zat, met de vingers trommelende, aan eene tafel, en keek naar den regen, die langs de glazen neêrliep; allen schenen onder

{==195==} {>>pagina-aanduiding<<}
den invloed des weders te staan, en de een verdween na den ander, zonder eenige redewisseling.
Ik ging naar het venster, en zag de menschen, met ter halver kuit opgetrokkene kleederen en druppelende regenschermen, zich kerkwaarts spoeden. De klok hield op met luiden, en de straten werden ledig. Nu hield ik mij bezig met het bespieden der dochters eens aan de overzijde wonenden winkeliers, die, uit vrees van haren zondagsdos te bederven, moesten thuisblijven, en thans, zoo het scheen, hare bekoorlijkheden aan de ramen, voor de toevallige bewoners der herberg, trachtten te doen gelden. Weldra, echter, werden zij door eene waakzame, vergramde moeder vandaar weggeroepen; en mij bleef alzoo niets meer over, dat mij eenig onderhoud konde verschaffen.
Wat zoude ik nu doen, om den lieven, mij zoo lang vallenden dag kwijt te raken? Ik was met mijzelven verlegen; en alles, in eene eenzame herberg, draagt bij, om een' droevigen dag nog tienmaal droeviger te maken. Oude, naar bier en tabak riekende kranten, die ik reeds zesmaal had gelezen; nietswaardige boeken, nog slechter dan het weder.... Een oud stuk van het Lady's Magazine had ik tot walgens toe doorbladerd. Ik las en herlas al de onbeduidende namen, die eergierige reizigers op de vensterglazen hadden gekrabbeld, en ontcijferde verscheidene stalen van ellendige herbergspoëzij, die ik schier in alle deelen der wereld had aangetroffen.
De dag bleef zoel en donker; de trage, verdeelde, nevelachtige wolken trokken zwaarmoedig voorbij; niet eens eenige verscheidenheid in den regen; een onophondelijk, eentoonig sch - sch - sch! nu en dan slechts afgebroken door het kletteren der druppels op een voorbijgaand regenscherm.
Regt welkom was mij dus het onverwachte hoorngeblaas, een' postwagen aankondigende, met bovenop zittende passagiers bedekt, die, onder linnen regenschermen, zaten te zweeten en te praten. Het geluid van den hoorn bragt een' troep bedelaarsjongens en honden, en den roodkoppigen stalknecht, en den schoenpoetser, en al het overige volkje, dat zich in en bij herbergen ophoudt, in beweging; maar het alarm duurde niet lang; de wagen reed voorbij; al het gepenpel kroop weêr in zijne schuilhoeken terng; de straat werd op nieuw stil, en - het regende voort. En inderdaad, ook niet de geringste hoop deed zich op, dat het zoude opklaren: de ba-
{==196==} {>>pagina-aanduiding<<}
rometer stond op regen; de kat der waardin zat bij het vuur haren neus te wasschen; en, toen ik den almanak raadpleegde, vond ik eene schrikbarende voorspelling, zich over het gansche blaadje en door de geheele maand uitstrekkende: ‘Verwacht - veel - regen - om - dezen - tijd!’
Ik werd buitengewoon naargeestig. Het was, alsof de uren, die mij anders zoo snel voorbijvlogen, kropen als eene slak. Zelfs het tikken der hangklok werd mij ondragelijk; wanneer eindelijk de stilte binnenshuis door eene schel werd afgebroken. Kort daarop hoorde ik de stem eens kelderknechts: ‘De dikke heer in No. 13 wil zijn ontbijt hebben: thee en boterbrood, met kluifjes en eijeren; de eijeren niet te hard.’ - In eenen toestand, als de mijne, wordt elk voorval belangrijk. Hier vertoonde zich voor mij een voorwerp van nadenken, dat mijne gansche verbeelding in werking bragt. Ik heb eene neiging om mij beelden voor te stellen, en vond thans bouwstoffen in overvloed, om dier neiginge bot te vieren. Hadde men van dien gast enkel gesproken als ‘de heer in No. 13,’ zoo ware hij mij onverschillig gebleven; maar ‘de dikke heer!’ Zelfs de naam bragt iets schilderachtigs met zich. Hij maalde mij een beeld; hij verligchamelijkte den persoon voor het oog mijner ziele, en mijne verbeelding deed het overige. Hij was dik, en dus, naar alle waarschijnlijkheid, bejaard. Naardien hij zoo laat en op zijne kamer ontbeet, moest hij een man zijn, die zich deed gelden, en niet noodig had vroeg op te staan; ongetwijfeld een rond, blozend, oud heer. - Er werd audermaal en driftig gebeld; de dikke heer werd onverduldig om te ontbijten. Het was blijkbaar een persoon van gewigt, wien het in de wereld naar wensch ging, aan vlugge bediening gewoon, van sterken eetlust, en, wanneer hij honger had, een weinig knorrig; ‘veelligt,’ dacht ik, ‘een Londensch Alderman, misschien zelfs wel een lid van het Parlement?’
Het ontbijt werd boven gebragt, en het bleef, voor eene korte poos, stil; ongetwijfeld zette hij zijne thee. Nu volgde aanstonds weêr een heftig bellen, en, eer nog iemand konde boven zijn, een nog heftiger. ‘Hemel! welk een boos oud heer!’ De kelderknecht kwam met een vuurrood aangezigt beneden. De boter was sterk, de eijeren te hard, de kluifjes te zout; - de dikke heer was blijkbaar delikaat in zijn eten; een van dezulken, die eten en brommen, den kelderknecht bestendig op de been houden, en met de dienstboden

{==197==} {>>pagina-aanduiding<<}
in gedurigen strijd leven. - De waardin werd warm. Zij was een vrolijk, wellustig wijfje, eenigzins kijfachtig, een weinig luchtig, en tamelijk mooi; zij had een' ezel van een' man, zoo als kijfachtige huisvrouwen gemeenlijk hebben. Zij streek haar volkje duchtig door, dat het een zoo slecht outbijt had gereed gemaakt, maar sprak geen woord tot den dikken heer; waaruit mij ten klaarste bleek, dat hij een man van gewigt moest zijn, die geweld maken en de dienstboden in eene landstad-herberg van zijne wenken mogt doen vliegen. Andere eijeren, kluifjes, brood en boter werden boven gebragt. Dit scheen met meer welbehagen aangenomen te zijn; ik vernam althans geene verdere klagten. Ik had evenwel niet lang het vertrek op en neêr gekuijerd, of er werd op nieuw gebeld. Terstond daarop ontstond er beweging in huis - de dikke heer verlangde den Times of het Morning-Chronicle. Thans verklaarde ik hem voor een' Whig; of liever, daar hij zich zoo heerschzuchtig toonde, waar hij slechts gelegenheid vond, vermoedde ik, dat hij tot de Radicalen behoorde. Hunt, had ik gehoord, was een sterk man; ‘wie weet!’ dacht ik; ‘welligt is het hunt zelf?’
Mijne nieuwsgierigheid werd gaande, en ik vroeg den kelderknecht, wie de dikke heer was, die zoo veel gewelds maakte; maar niemand scheen zijnen naam te weten. De kasteleins van drukbezochte herbergen bekommeren zich zelden over den naam of het bedrijf hunner gasten. De kleur eens roks, de houding of lengte eens persoons is toereikend, om hem een' reisnaam te geven. Zoo spreekt men of van den langen heer, of den korten heer, of den heer in 't zwart, of den heer in 't bruin, of, gelijk in het onderhavige geval, den dikken heer. Eene op deze wijze ééns bepaalde benaming voldoet aan elke noodwendigheid, en maakt alle verdere vragen overbodig.
(Het vervolg en slot hierna.)




Kinderpligt.


Wat wil die tuimelgeest, die Neêrlands achtbre vaadren 
Durft steken naar de kroon, en scheldt voor landverraadren? 
Wat wil hij? Moet de rust, thans erfdeel van dit oord, 
Verjaarde wrok ten zoen, verdelgd zijn en verstoord? 
Moet weêr de Tweedragt hier haar duistre woning zoeken, 
En 't kroost van Bato weêr het kroost van Bato vloeken? 

{==198==} {>>pagina-aanduiding<<}

Moet dáár, waar Nassau's naam met eeuwgen luister praalt, 
De aloude twist hernieuwd? de wond weêr opgehaald? 
 
Vanhier, die ooit bestond, bestaan durft, of zou pogen, 
De schand' van vroegere eeuw te spieglen voor onze oogen! 
Die tijden zijn geweest - hun duister trok voorbij. 
Dat slechts der vaadren lot het kroost tot leering zij! 
De zoon, wien 't ligtst vergrijp eens vaders smart kan wekken, 
Zal, aan zijn' pligt getrouw, die feil met liefde dekken; 
Hij duldt niet, dat een naam, hem altijd lief en waard, 
Ten doel staat aan den hoon, die zelfs de deugd niet spaart; 
Ja, mogt een wereld zelfs 't bedrijf zijns vaders doemen, 
Hij blijft dien dierbren steeds, zoo lang hij ademt, roemen. 
Zoo handelt de eedle zoon. De ontaarde telg alleen 
Stemt in den lasterkreet van 't lasterziek gemeen; 
Hij baauwt hun vloeken na, en weet van geen verschoonen, 
En durft zijns vaders asch, zelfs in zijn grafsteê, honen. 
Waar schijnglans hem verblindt, gebedelde eer hem wenkt, 
De tuimelgeest des tijds hem ijdlen schandroem schenkt, 
Vergeet hij, naar wiens naam hij eenmaal werd geheeten, 
En trapt de deugd op 't hart, en schandvlekt zijn geweten. 
 
Neen, dierbre vaadren! neen, dit beeld is 't onze niet. 
Wij veelen 't, dat uw bloed ook door onze aadren vliet. 
Hoe duur zijn we u verpligt! Gij hebt ons meer dan 't leven, 
Gij hebt uw deugd en roem ook ons ten erf gegeven; 
En waar uw stof ook rust, en waar uw tombe rijst, 
Weêrklinkt ons lofgezang, schoon 't nooit uw' lof volprijst! 
 
Die lofzang zal uw' roem verheffen, 
Oranje! waar uw arm de magt van Spanje dwingt; 
Gij, die, wat dreigen mogt of treffen, 
De liefde draagt eens volks, dat uw triomfen zingt. 
U, Marnix! Douza's! van de Werven! 
De Rijken! Bloisen! en Boizot! 
U kroont de glorie na uw sterven; 
Gij streedt voor Nederland, en voor u Neêrlands God. 
 
U, Maurits! zal de lofzang klinken! 
Op u draagt Neêrland roem, als op zijn' grootsten held: 
Maar, zien we u, op uw ros, in Mavors rusting blinken, 
Ons hart gloeit voor de deugd van grijzen Barneveld! 
Waar Fredrik Hendrik's naam weêrklinkt in onze zangen, 
Als 't edelst voorwerp van 's volks lof en liefde en hoop, 
Daar worde ook voor de Groot eene eerkroon opgehangen; 
Hij, 't wonder van zijne eeuw en 't sieraad van Euroop! 

{==199==} {>>pagina-aanduiding<<}

Waar Brit noch Gauler ooit Oranje's moed deed zwichten, 
En hij der vaadren erf behoed heeft voor den val, 
Zal 't hart voor hem eene eerzuil stichten, 
Bij wapenklank en krijgsgeschal. 
Maar, Witten! aan uw' roem zal zich een juichtoon wijden, 
Die van uw grootheid tuigt aan 't kroost van latere eeuw. - 
Hij zonk in 't niet, de nacht der tijden, 
Met al zijn wraak- en moordgeschreeuw! 
 
De Ruiter! wie 't besta, uw grootheid aan te randen, 
Op 't roemrijk spoor der eer, dat u de glorie koos, 
Hij sla zijn' duistren blik op Fransche en Britsche stranden, 
Gevoel' zijn niet, verstomme en blooz'! 
Ja, hij verstomme en blooz', die 't lijkgesteent' kan naadren 
Van hem, die 't vaderland en naam en luister gaf, 
En daar, als droeg hij 't ijs der pool, voor bloed, in de aadren, 
Geen' traan plengt op dat heldengraf! 
 
o Vaadren! eeuwig zal mijn mond uw grootheid noemen, 
Uw wijsheid, uw beleid, uw' onverwonnen moed; 
Met eerbied blijf ik u verheffen, prijzen, roemen: 
Want in mijne aadren stroomt uw bloed. 
'k Was nimmer bastaardtelg, die afdoolt van de paden, 
Waar zich de deugd met uwen luister tooit; 
En, wie u lastren moge of smaden, 
'k Onteer mijn dierbre vaadren nooit! 
 
Ik vloek hem niet, de telg, die, van uw bloed verbasterd, 
Uw lauwerkroon vertrapt in 't stof: 
Uw gloriezon taant niet, o vaadren! waar hij lastert; 
Zij praalt niet schooner, bij zijn' lof. 
De nachtuil, schuw voor 't licht, moge, uit een' duistren toren, 
Zijn knappen 't nachtgebroed doen hooren; 
De vogel van Jupijn stijgt op, met hooger vaart; 
Zijn slagwiek voert hem hemelwaart! 
 
w.h. warnsinck, bz. 









[Op den Montigni en De Ruiter]

De steller der volgende uit het hart gevloeide dichtstukjes, beide door toevallige omstandigheden op den omslag van dit Tijdschrift geplaatst, vermeent aan het verlangen van dezen en genen, maar inzonderheid aan zijne achting voor hem, tot wien dezelve gerigt zijn, verschuldigd, zich den schijn van eigene ingenomenheid te moeten getroosten, door beide stukjes, als weinig plaats beslaande, thans vereenigd in hetzelve op te nemen.

Na het bijwonen der tweede vertooning van den Montigni van H.H. Klijn.


'k Zag Montigni, niets meer, 'k moest beurtlings juichen, weenen; 
Ik was aan Spanjes hof; ik beefde voor zijn lot; 
En dichtstuk, en tooneel was uit mijn ziel verdwenen: 
Ik leed met Montigni, ja bad voor hem tot God! - 

{==200==} {>>pagina-aanduiding<<}

In 't eind, begoochling week; maar bleef mij 't fier beseffen, 
Dat Nederland een' Held, als Montigni, bezat; 
Zich op een' Kunstenaar, een' Dichter mag verheffen, 
Gelijk niet iedere eeuw, niet ieder volk die had. 
o Wondre eenstemmigheid, die beider kunst mogt schoren! 
Ge hebt, in Amstels koor, eene eerkroon hun bereid: 
Gij, eedle montigni! gij werdt door klijn herboren, 
En snoek schonk andermaal aan u de onsterflijkheid! 
 
Dec. 1822. 


Na het hooren voordragen van het dichtstuk van H.H. Klijn op Michiel Adriaansz. de Ruiter.


Geen vleijerij, te laf met lofspraak in de weer, 
En straks teruggekaatst, als de echo, keer op keer, 
Maar de inspraak van een hart, dat, vrij en onbedwongen, 
Zijne eigen sprake spreekt, door rein gevoel gedrongen, 
Brengt andermaal, o Klijn! daar gij De Ruiter zongt, 
En, met diens Eedlen roem, uw' eigen' roem voldongt, 
U zijne hulde toe. Hoe hebt ge elks ziel bewogen! 
Wij zagen, ja! den Held verrijzen voor onze oogen! 
Wij volgden hem op 't spoor, dat hem ter zege riep, 
En, door zijn dappre daân, ons Vaderland herschiep! 
Getuigen waren wij, hoe hij den Brit deed wijken, 
Dien schrik der vrije zee de vlag voor de onze strijken! 
Wij zagen 't scheepsgewoel; wij hoorden 't gonzend lood, 
Dat ons de zege bragt, den vijand schande en dood! 
Wij beefden voor zijn hoofd....Wij zagen hem verwinnen, 
En traden, meer gerust, zijn stille woonplaats binnen; 
Aanschouwden daar, verrukt, den grijzen Christenheld, 
Zoo teeder in zijn huis, als stout op 't waterveld; 
Verzelden andermaal hem op de zilte baren, 
Hoe hij, in God gerust te midden der gevaren, 
Den dood trotseerde; en ach!...neen, wend u af, mijn oog! 
Wij voelden 't, toen het lood door 't veege ligchaam vloog!... 
Hoe gloeide (nadat gij 's mans uitvaart hadt geschilderd) 
De borst van gramschap, dat één enkel brein, verwilderd, 
Een grootheid lastren durft, die, zonder blaam of smet, 
Elk' Nederlander nog in vuur en vlammen zet! - 
Heb dank, o eedle Klijn! ('k ben u dien dank verschuldigd) 
Dat gij mijn Vaderland in Ruiter hebt gehuldigd! 
Wie Ruiter waardig zingt, hem zulk een' eerkrans vlecht, 
Heeft op de burgerkroon een onbetwistbaar regt. 
 
j.w. ijntema. 
Febr. 1823. 






{==201==} {>>pagina-aanduiding<<}

Mengelwerk.

Proeve van onderzoek naar eene algemeen geldende oorzaak, waarom de meesterstukken der oudheid, in het gebied van wetenschap pen en kunsten, in volgende tijdperken zeldzaam zijn geëvenaard en schier nimmer overtroffen.

Men behoeft geene partijdige vooringenomenheid omtrent de oude volken, die zich in het gebied der wetenschappen en kunsten eenen onverwelkbaren roem verworven hebben, te koesteren, om, met verrukking en eerbied, te staren op dat alles, hetwelk, der verwoestende hand des tijds ontkomen, en voor de nakomelingschap bewaard gebleven, onze hoogschatting zoo wel als onze bewondering en lofspraak overwaardig is.
Vergelijken wij toch al die eerwaardige overblijfselen der oudheid, in de onderscheidene vakken van geleerdheid, smaak en kunst, bij de voortbrengselen van latere tijden, en bij alles, wat het thans levend menschengeslacht ons aanbiedt, dan valt het ons als van zelve in het oog, dat de hooge voortreffelijkheid, die de gedenkstukken der oudheid eigenaardig kenschetst, in den loop der eeuwen, en bij al de pogingen der volgende geslachten, schaars geëvenaard en nog nimmer overtroffen is geworden.
Deze belangrijke opmerking, door de ervaring nooit gelogenstraft, doet den lof aan wijsgeeren en kunstenaars, die de vroegste tijden verheerlijkt hebben, voordeelig uitsteken boven den anders welverdienden roem der volgende geslachten, die, gelijk zij den rijken schat der ondervinding van zoo vele eeuwen ten erfdeel ontvingen, nog daarenboven de krachtigste hulpmiddelen aanwezig zagen, in de zich steeds vermenigvuldigende nieuwere ontdekkingen in genoegzaam al de vakken, waarin het menschelijk ken- en gevoelvermogen rusteloos werkzaam is.
Zou men niet, met allen grond, van voren beschouwd,

{==202==} {>>pagina-aanduiding<<}
hebben mogen verwachten, dat de veelvermogende invloed van al die hulpmiddelen zich zou geopenbaard hebben in de hoogere voortreffelijkheid van alles, wat de laatste tijden, in vergelijking gebragt met de meest geroemde gedenkstukken der oudheid, hebben opgeleverd? En echter wederspreekt de ervaring eene zoo schijnbaar wettige gevolgtrekking; en, in stede dat de krans der eere de tegenwoordige eeuw, de dus genoemde eeuw der verlichting, als bij uitsluiting, zou sieren, wordt haar luister geëvenaard, zoo al niet overtroffen, door den onverwelkbaren glans van de kroone des roems, die om den schedel der eerwaardige oudheid schittert.
Wij willen, in deze onze vlugtige beschouwing, geenszins gewagen van de meer bijzondere oorzaken, welke, in de vroegere tijdperken der wereld, onder beschaafde volken, den voortgang der wetenschappen en kunsten, uitsluitenderwijze, hebben bevorderd; daar een zoodanig betoog, naar eisch ontwikkeld en gestaafd, eene opzettelijke verhandeling zou behoeven. Ons oogmerk bepaalde zich enkel tot het opsporen en aanwijzen eener algemeene oorzaak van dien hoogen en eigendommelijken luister van wetenschap en kunst, welke de vroegere tijdperken, als 't ware bij uitfluiting, schijnt begiftigd te hebben.
Het is geheel vreemd aan onze bedoeling, de oudheid te willen berooven van den lof, haar door volgende eeuwen, zoo welverdiend, geschonken: dan even min kunnen wij eene partijdige en eenzijdige verheffing der vroegere eeuwen, ten koste van onzen leeftijd, gedoogen: geene vooringenomenheid, maar het zoeken der waarheid alleen, zal hierbij ons onderzoek wijzigen en bepalen.
Zoo zeker het is, dat de meesterstukken der vroegere tijden, in het gebied van het ware en schoone, door lateren arbeid nooit zijn overtroffen; zoo zeker is het ook, dat hiervoor eene algemeen geldende oorzaak moet te vinden zijn, ten ware men aan den voortgang van den menschelijken geest wilde twijfelen; eene twijfeling, door den aard der zaak zoo wel, als door de ervaring van alle tijden, krachtig en beslissend wedersproken.

{==203==} {>>pagina-aanduiding<<}

Wij vermeten ons niet, alle zwarigheden, welke te dezen in het midden kunnen worden gebragt, geheel en volkomen te kunnen oplossen. Wij willen echter, in de bestaande donkerheid, eenig licht trachten te ontsteken; opdat eene blinde vooringenomenheid voor het oude hetzelve niet, ten koste van het nieuwere, poge te verheffen.
De mensch was, te allen tijde, een denkend en gevoelend wezen; en, als zoodanig, bragt hij de slotsom, de resultaten, van zijn denk- en gevoelvermogen, in het gebied van het ware en schoone, of, met andere woorden, in het rijk van wetenschap en kunst, aan het licht. Waarheid en schoonheid waren hierbij de onfeilbare toetssteenen zijner onderzoekingen en voorstellingen; en alles, wat daarvan afweek, droeg, de tijden door, het kenmerk van dwaling of verkeerd gewijzigd gevoel. Alles, wat wansmaak en verkeerd begrip genoemd werd in de negentiende eeuw na christus geboorte, was zulks evenzeer negentien eeuwen vroeger; want de wetten van het ware en schoone zijn onveranderlijk en eeuwig één.
Viel het nu eenmaal aan het menschelijk geslacht te beurt, de onveranderlijke wetten en regelmaat van het ware en schoone op te merken, te gevoelen, en derzelver uitspraken in de gewrochten van verstand en gevoel te doen opmerken en erkennen, dan volgde hieruit, natuurlijkerwijze en als van zelve, dat die gewrochten het onmiskenbaar blijk van waarheid en schoonheid moesten dragen; terwijl zij, juist hierdoor, eenen glans en eigendommelijken luister moesten verkrijgen, welke door geenen anderen of hoogeren roem immer konden worden overtroffen.
Alles toch, wat de oudheid ons aangaande de meesterstukken van wetenschap en kunst aanbiedt, draagt dat onmiskenbaar blijk van waarheid en schoonheid. De werken van homerus, van scopas, van praxiteles, van plato en aristoteles zijn niet daarom onovertreffelijk, omdat het tegenwoordig menschengeslacht geen homerus, geen scopas, geen praxiteles, geen plato, geen aristoteles meer kan

{==204==} {>>pagina-aanduiding<<}
aanwijzen, maar omdat, hetgeen eenmaal tot waarheid en schoonheid betrekking had, de eeuwen door, altijd als zoodanig is erkend en gevoeld geworden.
De redelijke natuur van den mensch bleef, gedurende de verloopene eeuwkringen, evenzeer dezelfde, als de onveranderlijke wetten, welke immer ten maatstaf van het ware en schoone hebben verstrekt en immer daarvoor verstrekken zullen. Droeg, derhalve, eenmaal eenig gewrocht van menschelijk verstand of gevoel derzelver onbedriegelijk zegel en kenmerk, dan sprak het van zelve, dat eene hoogere verheffing enkel tot het gebied der idealen behoorde gebragt te worden. Want, gelijk wij aanmerkten, de wetten van waarheid en schoonheid zijn eeuwig en onveranderlijk één.
Kent men, diensvolgens, aan de wijzen en kunstenaars der oudheid eenigen voorrang toe boven de wijzen en kunstenaars onzer dagen, wij moeten ons dan wel wachten, aan de eersten dien voorrang toe te kennen, ter oorzake eener meerdere, hoogere en eigendommelijke voortreffelijkheid boven de laatstgenoemden. De ontwikkeling van de vermogens en krachten, den menschelijken geest bijzonder eigen, moest zich, bij toenemende verlichting en beschaving, uitbreiden, zonder evenwel de grenzen te kunnen overschrijden, in het gebied van het ware en schoone, onveranderlijk, daargesteld.
De geestvermogens en het gevoel van eenig' sterveling, derhalve, in eenig vak van wetenschap en kunst, eenmaal getoond hebbende, wat de redelijke mensch, in betrekking van zijnen aanleg, vermogens en krachten, als mensch vermogt, was het niet mogelijk, voor volgende geslachten, eenen hoogeren graad van volkomenheid te bereiken, ten ware men de eeuwige orde der dingen wilde omkeeren.
Deze opmerkingen strekken geenszins om den eens gevestigden roem der aloudheid te verkleinen: zij strekken, integendeel, alle wijzen en kunstenaars ter lofspraak, als welker geest en gevoel de eeuwige en onveranderlijke wetten van het ware en schoone wisten te kennen, te be-
{==205==} {>>pagina-aanduiding<<}
oefenen, en toe te passen op die meesterstukken van menschelijke wijsheid en kunst, als ons door de oude volken, met name de Grieken, zijn nagelaten.
Aan de andere zijde handhaaft deze beschouwing het tegenwoordig levend geslacht bij al deszelfs regten. Het zamenstel der meetkunde van euclides is niet daarom zoo voortreffelijk, dewijl het het zegel der oudheid draagt, maar omdat de geest van euclides waarheden ontleedde en vaststelde, die door geen' sterveling, met grond van tegenbewijs, kunnen weêrsproken worden; - de meesterstukken van phidias zijn niet daarom zoo hoog geroemd, omdat zij zoo vele eeuwen zagen verdwijnen, maar omdat de vormen van het schoone hem evenzeer ten maatstaf verstrekten als den tegenwoordig levenden beroemden beitelkunstenaar.
Men verheft homerus; men noemt hem onnavolgelijk, en te regt. Maar waarom? Is het omdat tasso, milton en klopstock wezens waren van eene andere natuur en begaafdheden dan de zanger van Ilium? Verkeerde de Grieksche zanger dan, met uitsluiting van al zijne beroemde navolgers, alleen in den raad der Goden, op den top van den Olimp? - Dan, waartoe die vragen? waartoe alle vergelijkingen? De zangen van homerus dragen het kenmerk van eenvoudigheid en waarheid, die echte sieraden van het echte schoon; en daarom, daarom alleen zijn zij nimmer overtroffen. Wat toch kan den luister der zonne verhoogen? wat de rozen der lente aanlokkender maken?
De grijze aloudheid laat ons, over het geheel, onbekend omtrent alles, wat als voorbereiding gediend hebbe, om zulke uitstekende vernuften en kunstenaars te vormen, als de geschiedenis ons kennen doet. Zeker is het intusschen, en gegrond op den gewonen gang van den menschelijken geest, dat eene trapswijze ontwikkeling ook hier hebbe plaats gegrepen. Gelijk te allen tijde, zoo ook hier, ging de nacht de morgenschemering vóór, en deze werd gevonden, eer de volle dag, in het gebied van het ware en schoone, kon aanbreken; maar, waar het

{==206==} {>>pagina-aanduiding<<}
nu eenmaal volle dag was geworden, daar kon niets dien luister meer verhoogen of verheffen.
Men stelle dus alles, wat ons de wijzen en kunstenaars van vroegere eeuwen aanboden, op hoogen prijs, zonder evenwel den wijsgeer en kunstbeoefenaar onzer tijden, ten koste van hunnen welverdienden roem, te vernederen. Eere zij hun, die den nog ongebaanden weg van het ware en schoone, het eerst, met vasten tred, bewandelden! Maar op dien weg voort te gaan, en zich nimmer ter zijde te laten aftrekken door dwaling en wansmaak, is niet minder groot, niet minder lofwaardig. De eer der menschheid en de adel zijner natuur vorderen deze billijke hoogschatting zijner verdiensten. Daar, waar geene nieuwe paden te vinden zijn, is het geen gebrek aan verdienste, dezelve niet op te sporen. Het gebied van wetenschap en kunst heeft, in dit leven, zijne grenzen; eene hoogere volmaking zal het erfdeel zijn eener toekomende huishouding, waarin zich al de vermogens en krachten onzer voortreffelijke natuur, onder de leiding eener vaderlijke Voorzienigheid, heerlijker zullen ontwikkelen.

w.h. warnsinck, bz.

Zeldzaam voorbeeld van zelfmoord door vrijwillige uithongering.

(London medical and physical Journal, March 1822. - Archiv für medizinische Erfahrung von Dr. horn, Mai, Juni 1822.)

Antonio viterbi werd als medepligtig aan eenen moord, dien hij echter tot zijne laatste oogenblikken standvastig ontkende, door het geregt, welks leden zijne persoonlijke vijanden waren, ter dood veroordeeld. Nadat hij te vergeefs geappelleerd had, vattede hij het voornemen op, in de gevangenis een einde aan zijn leven te maken. Om zijn doel te bereiken, onthield hij zich drie dagen lang van alle voedsel, en sloeg toen eene groote hoe-
{==207==} {>>pagina-aanduiding<<}
veelheid van hetzelve naar binnen, in de hoop, dat het bovenmatig gebruik daarvan, na zoo lang vasten, den dood ten gevolge zoude hebben. De natuur vervulde echter zijnen wensch niet. Daarna gaf hij zich vrijwillig aan den hongerdood over, en wankelde niet in zijn voornemen, ofschoon hij tweemaal gevaarlijk ziek werd, en eerst op den een-en-twintigsten dag den geest gaf.
Gedurende de eerste drie dagen gevoelde viterbi de steeds toenemende hongerpijn; doch hij verdroeg dezelve met moed, gelijk de eerste keer. De Minister, dien men hiervan onderrigtte, gaf bevel, hem dagelijks water, brood, wijn en soep voor te zetten. Viterbi verried geen teeken van zwakte, en schreef, met de hem eigene gemakkelijkheid, in zijn dagboek. Op den vijfden dag voegde zich bij den honger een lastige dorst, welke den zesden zulk eene hoogte bereikte, dat hij zijne lippen van tijd tot tijd bevochtigde, en de keel met water gorgelde, om de brandende pijn aldaar te verminderen. Den zesden waren de krachten een weinig afgenomen; intusschen bleef zijne stem helder, de pols regelmatig, en eene natuurlijke warmte over zijn geheele ligchaam verspreid. Eenige uren slaap in den nacht verkwikten hem.
Tot den tienden steeg de dorst, niettegenstaande het gorgelen, steeds hooger en hooger; en op dezen dag overmeesterde hem de pijn zoo zeer, dat hij eene kruik met water aangreep, en daaruit bovenmatig dronk. De zwakte was in de laatste drie dagen aanmerkelijk toegenomen; stem en pols waren zeer zwak, en de ledematen koud.
Den volgenden dag dikteerde hij zijn dagboek, hetwelk hij tot hiertoe zelf had aangehouden, en onderteekende het geschrevene. In den nacht van den twaalfden klom de zwakte tot den hoogsten trap; de pols zonk; het geheele ligchaam werd koud, en de dorst veroorzaakte ondragelijke pijn. Op den dertienden greep de ongelukkige, den dood nabij wanende, op nieuw naar de waterkruik, en dronk tweemalen. Hij verheugde zich over zijn naderend einde, legde zich te bed, en zeide, met eene soort van zelfvoldoening, tot de soldaten, die hem bewaakten:

{==208==} {>>pagina-aanduiding<<}
‘Ziet hier, hoe sterk ik mijzelv' beheerscht heb!’ Na een vierde uur eischte hij wat brandewijn; dan, daar de oppasser denzelven niet in voorraad had, gaf hij hem omtrent vier theelepels vol van den aanwezigen wijn, waarop hij langer dan vier uren sluimerde. Bij het ontwaken des morgens van den veertienden werd hij woedend over het toenemen zijner krachten, verweet de oppassers, dat zij hem bedrogen hadden, stiet zijn hoofd tegen den muur, en zoude alzoo een einde aan zijn leven hebben gemaakt, hadden zij hem daarin niet verhinderd.
Gedurende de beide volgende dagen weêrstond hij zijne neiging tot drinken, en spoelde nu en dan den mond met water. Des nachts gevoelde hij zich uitermate verzwakt, doch des morgens wederom versterkt, en schreef toen eenige regels.
Den zeventienden dag (des morgens ten vijf ure) waren zijne krachten bijna geheel verdwenen, de pols naauwelijks te voelen, de spraak onverstaanbaar, en het ligchaam stijf; zoodat men geloofde, dat hij het volgende oogenblik den laatsten adem zoude uitblazen. Om tien ure bevond hij zich iets beter; de pols, de stem en de warmte verhieven zich weder.
Van den zeventienden tot den twintigsten werd hij nog onverzettelijker in zijn voornemen om te sterven. Op den negentienden dag overweldigde hem het gevoel van honger en dorst zoodanig, dat hij in het begin eenige tranen stortte; maar zijn onverzettelijke wil trotseerde terstond dit offer aan de menschelijke natuur. Voor een oogenblik scheen hij wederom in het bezit zijner volle krachten te zijn, en zeide, in tegenwoordigheid van den cipier en zijne wachten: ‘Uithouden wil ik het, wat ook de gevolgen er van zijn mogen; de geest zal sterker zijn dan het ligchaam; de kracht der ziel zal niet wankelen, ofschoon ook die van het ligchaam dagelijks meer en meer afneemt.’ Terstond na deze krachtige taal overvielen hem eene huivering en sterke koude, voornamelijk langs de lenden en beenen. Gedurende dezen dag gevoelde hij van tijd tot tijd eene pijnlijke gewaarwording in het hart en ruischen in de ooren. Des namiddags werd

{==209==} {>>pagina-aanduiding<<}
hem het hoofd zwaar; doch zijne geestvermogens bleven ongestoord, en hij gaf zijne gewaarwordingen, naar gewoonte, door teekens met de hand te kennen.
Den twintigsten verklaarde viterbi aan den arts en den cipier, dat hij zijne lippen niet wederom wilde bevochtigen, en zeide, terwijl hij zijn einde voelde naderen: ‘Ik ben gereed deze wereld te verlaten.’ De dood vervulde dan ook eindelijk den wensch eens mans, die deszelfs komst mogelijk onder alle menschen het meest verlangd, en welken hij zoo langen tijd deze gunst in zijnen rampzaligen toestand geweigerd had. - De uitreiking van het dagboek, hetwelk viterbi tot zijne laatste oogenblikken had vervolgd, werd aan de naastbestaanden van den overledenen geweigerd.




Het leven en de wandelingen van meester Maarten Vroeg.

XIII.

Aanstalten tot eene Voorlezing.

Het onnoemelijk getal dwaasheden, welke mijn leven tot dusverre hebben helpen uitmaken, is dezer dagen door eene nieuwe vermeerderd geworden, die onder hare zusters uitsteekt, als een roode dag in den almanak. Ik heb mij laten verleiden, om in het Departement tot Nut, waarvan ik lid ben, eene leesbeurt op mij te nemen. Ik gevoel nu al het gewigt der redenen, welke onze Dominé bij de oprigting van dat Departement bijbragt, en waardoor hij ons voor de besmetting der voorleesziekte wilde bewaren. Zijn plan was, dat, in elke bijeenkomst, uit eenig nuttig boek, en vooral uit de werkjes der Maatschappij, zoude voorgelezen, en, waar het noodig mogt zijn, door hem en anderen verklaard worden. Maar de schoolmeester van een naburig dorp begreep het anders. Deze man had zoo veel geleerdheids opgedaan, dat hij met al zijne wetenschap in zijne school geen weg wist, en zich nu zoo bezwaard gevoelde als iemand; die volbloe-
{==210==} {>>pagina-aanduiding<<}
dig is. En, even als deze alleen lucht verwacht van eene aderlating, verwachtte onze man lucht van elke gelegenheid, dat hij zijne gedachten in woorden en redenen kon ontlasten, en greep dus dezelve gretig aan. Daar wij, even als in elke vergadering, met de meerderheid besluiten, kreeg hij zijn' zin: want het is eene zeldzaamheid, dat de meerderheid zich verklaart voor hetgene het gezond verstand aanraadt. Intusschen, de man ging met een goed voorbeeld voor, en sprak twee uren lang over de binnenlanden van Afrika. Er kwamen zoo vele vreemde woorden in voor, dat ik er slechts weinig van onthield. De meeste medeleden gingen nog minder beladen naar huis dan ik, zoo als ik, onder anderen, aan een' dikken kleiboer merkte, die mij vroeg, of die binnenlanden ook ingedijkte polders waren.
Eindelijk, hoezeer ik het van mij zocht af te weren, kwam de beurt ook aan mij. Zoodra dit zeker was, viel op eens het gewigt mijner dwaasheid mij, als lood, op het hart. Te voren, wanneer ik den redenaar daar zoo deftig op het gestoelte zag staan, alle oogen op hem gevestigd, hunkerde ik naar den dag, dat ik ook eens zoo zalig zijn zou! Het kwam mij dan altijd voor, dat ik gelukkiger zoude zijn in de keuze van een onderwerp, dan hij, dien ik hoorde; of de behandeling beviel mij niet, en dacht ik het beter te zullen maken. Doch nu, onder het naar huis gaan, kwamen mij ten minste tien onderwerpen voor den geest, waarover ik spreken wilde; en het kwam mij dan altijd voor, alsof ik er al vrij wat over te zeggen had, zoodat ik wel oogenblikkelijk in de vergadering had willen staan, om al het moois, dat ik in mijn hoofd had, aan den man te brengen. Maar naauwelijks wilde ik mij t'huis met ernst aan het neêrschrijven mijner gedachten begeven, of het was, alsof eene bron, die kort te voren nog rijkelijk opwelde, op eens verdroogd was. Ik mogt al een blaadje papier netjes vouwen, en daar boven schrijven: verhandeling over de waarde der gezondheid, ik kon geen enkel woord vinden om te beginnen, en zoo ging het 't eene blad voor,

{==211==} {>>pagina-aanduiding<<}
het andere na, zoodat mijne vrouw reeds zuinig begon te kijken, en op hare vingers te tellen, op hoeveel die verhandeling haar te staan zou komen, en hoe veel lood koffij zij voor het kostelijk geld zoude kunnen krijgen. Ik durfde dus naauwelijks mijn papier voor den dag halen; en, wanneer er al eens, met moeite, eene vruchtbare gedachte of aardige wending in mij opkwam, werd dit weldra verstikt, zoodra ik de oogen opsloeg, en de bedenkelijke tronie mijner dierbare wederhelft gewaar werd.
Onder zulke bezwarende omstandigheden was het bijna onmogelijk, mijne schrale en met moeite verzamelde denkbeelden door al de deelen en onderdeelen, waaruit zulk een geleerd stuk bestaan moet, aaneen te schakelen. Dit overtuigde mij van de onbillijkheid, om van schrijvers en redenaars louter meesterstukken te vorderen. Hoe menig boek kan niet mislukt zijn, omdat de arme schrijver, bij elke bladzijde, dergelijke liefderijke vermaningen en bedenkingen als een bromtol om zijne ooren hoorde snorren: ‘dat bij zich nog dood zou denken; dat hij in tien dagen geen woord spreekt; of dat hij scheef zit, of te veel voorover gebogen, of al zijne nagels wegbijt!’ Hoe menige preek wordt door een paar schreeuwende kinderen bedorven, dewijl zij den stroom van vaders gedachten stuitten, juist op het oogenblik, dat hij in een' heerlijken waterval losbarstte! Zoodanige bedenkingen hielden mij meermalen bezig, terwijl ik van mijn stuk zwanger ging, of liever niet zwanger kon worden. Van achteren beschouwd, geloof ik echter, dat de tegenspoed, dien ik ondervond, een geluk voor mijne hoorders, en misschien ook voor mijzelven, was. Dit komt mij ten minste nu zoo voor, als ik de schets mijner geprojecteerde verhandeling nalees; en of ik hierin gelijk had, geve ik elk uit het volgend staaltje te oordeelen.
Ik wilde dan spreken over de waarde der gezondheid, en had begrepen, dat mijne verhandeling uit eene inleiding en drie deelen bestaan, en dat ieder deel wederom drie onderdeelen hebben moest. De reden, waarom ik deze verdeeling verkoos, is mij nooit regt duidelijk geweest; dit wist ik, dat er

{==212==} {>>pagina-aanduiding<<}
deelen en onderdeelen zijn moesten, en het kan wel wezen, dat ik juist dit getal van deelen verkoos, omdat mijn vriend, de schoolmeester, altijd zulk eene verdeeling voordroeg, en ik daarin iets regelmatigs vond; zoo zelfs, dat lang eene preek met twee of met vier deelen mij voorkwam als een man met een been te weinig, of een kalf met vijf pooten. Hoe dit zij, zie hier de schets mijner verhandeling, die, in den eigenlijken zin, nooit het licht zag, maar als een ongeboren vruchtje beschouwd moet worden, waarin men slechts de beginselen van den aanstaanden mensch ziet:
Inleiding. Over het leven der menschen vóór den zondvloed, en der Aartsvaders, van thomas parr en eenige anderen; waaruit ik opmaak, dat de menschen allen te jong sterven, hetwelk ik toeschrijf aan hunne gedurige ziekten, waarbij het ligchaam even min bestaan kan als een land, waarin onophoudelijk een te kort is. Door de ziekte kwam ik dan op de gezondheid, waarvan ik de waarde wilde aantoonen, en daartoe spreken zou, 1o. over de gezondheid, 2o. over de waarde, 3o. over de waarde van de gezondheid.
Eerste deel. Over de gezondheid. In deze afdeeling moest ik, 1o. betoogen, dat niemand regt weet, wat eigenlijk gezondheid is; 2o. dat de gezondheid van het geheele ligchaam, hetwelk ik bij den staat wilde vergelijken, gelegen is in de gezondheid van al deszelfs deelen; 3o. dat die gezondheid voorts daarin bestaat, dat geen deel den baas speelt over de overige. - In een nader onderzoek van de gezondheid kon ik niet treden, dewijl ik reeds drie deelen had.
Tweede deel. Over de waarde. Hier betoogde ik, 1o. dat men, om over de waarde der gezondheid te kunnen redeneren, in 't algemeen moet weten, wat waarde zij; 2o. betoogde ik, dat er tweederlei soort van waarde is, - eene schijnwaarde, die alleen uiterlijk is, en eene ware, innerlijke waarde; 3o. dat hier alleen de innerlijke waarde bedoeld werd. - Ik heb wel eens gedacht, of

{==213==} {>>pagina-aanduiding<<}
dit geheele deel niet weg kon; doch dan had mijn stuk slechts twee deelen, en dat kon toch ook niet.
Derde deel. Over de waarde van de gezondheid. 1o. De gezondheid bezit innerlijke waarde; vooral daaruit opgemaakt, dat de gezondheid ons bewaart voor ziekten. 2o. Waarin bestaat die waarde? In het genot van het leven; dat men geen Dokter noodig heeft, geene geneesmiddelen behoeft, noch zich aan een' angstigen leefregel te binden. 3o. Waaruit kent men die waarde? Uit al de voorregten, die een gezond mensch heeft boven een ziek mensch. - Ik moet echter bekennen, dat het mij moeite gekost heeft, om in dit derde deel drie onderdeelen te vinden; en ik weet niet, hoe de schoolmeester dit altijd zoo gedaan krijgt.
Ik laat nu ieder, wie dit lezen mogt, over, te oordeelen, of de geleerde wereld er aan gewonnen of verloren hebbe, dat ik deze verhandeling niet heb uitgewerkt, of, laat ik liever zeggen, niet kon uitwerken. Het stuk was mij te magtig. Ik mogt al De kunst om vrolijk en vergenoegd te leven, naar de grondbeginselen van fridericus hoffman en hermannus boerhaave, door Dr. heyman, van voren tot achteren lezen en herlezen, en telkens geheele halve bladzijden vinden, die in mijne kraam te pas kwamen, ik kon ze er niet in gepast krijgen. Had ik al hier en daar eene en andere schoone aanmerking overgeschreven, ik kon, wat moeite ik deed, maar geene woorden vinden, om de eene schoone aanmerking aan de andere te hechten. Dominé heeft mij wel eens verteld, dat, in oude handschriften, dikwijls, tot groot verdriet der geleerden, gansche brokken weg zijn, door de schimmel of de muizen opgevreten, hetwelk dan geheele gapingen maakt, welke niemand weet aan te vullen, en ieder doet wenschen, de geesten dier beroemde mannen te kunnen oproepen, om zoo de heerlijke gedachten en sierlijke en krachtige uitdrukkingen meester te worden, welke wij nu moeten missen. Zoo zal men ook mijn handschrift, zoo 't tot de nakomelingen komt, vol gapingen vinden, maar om welke aan te

{==214==} {>>pagina-aanduiding<<}
vullen men den armen autheur te vergeefs uit zijn graf zoude roepen.
Met elken dag klom nu mijne verlegenheid, zoodat dezelve weldra op mijn gelaat te lezen stond, en ieder het opmerkte. Vertrouwde vrienden vroegen mij, of ik ongemak in de beurs had. Bij mijne zieken dachten de omstanders, dat ik den patiënt gevaarlijk vond; en, daar, in eene ziekenkamer, elk zich doorgaans naar den Dokter, als naar een' vleugelman, rigt, zag ik eene menigte bedenkelijke gezigten rondom mij heen: de buren fluisterden met elkander, waar zij mij een huis zagen in- of uitgaan; en de koster, die tevens aanspreker en doodgraver is, kwam mij, op zekeren avond, vragen, of hij wel een paar dagen van het dorp zou kunnen gemist worden. Dit alles maakte mijn hoofd nog erger op hol; zoodat ik, op een' goeden morgen, den zoon van onzen Schout, die student is, moetende scheren, in plaats van hem in te zeepen, het hemd opstroopte, een' laatband aanlegde, en gereed stond, hem, voor den baard, eene portie bloed af te trekken.
Dit redde mij. De student vroeg lagchend, wat ik toch wilde aanvangen? en naderhand meer ernstig, hoe ik thans zoo wonderlijk was? Na eenig sammelen, verhaalde ik hem mijne geschiedenis; en, die gehoord hebbende, zeide hij: ‘Als gij wilt, weet ik goed middel u te helpen.’ Dit wekte mijne aandacht op; en, om kort te gaan, hij sloeg mij voor, eene verhandeling van hem, welke hij onlangs zamengesteld en in een besloten gezelschap voorgelezen had, over te schrijven, en op mijne leesbeurt voor te dragen. In 't eerst stiet het mij tegen de borst, met eens anders vederen te pronken; doch deze zwarigheid vond hij gering; en, daar ik bij hem meer ondervinding in dergelijke zaken stelde, wist hij mij ligt te overreden. Hij beduidde mij, dat, door het over te schrijven, het als 't ware mijn werk werd, vooral zoo ik hier en daar een woord veranderde of omzette. Het kwam mij ook voor, dat het beter ware, dat ik mijne toehoorders iets goeds voorlas, al was het dan niet van mij, dan dat

{==215==} {>>pagina-aanduiding<<}
ik met mijne eigene prullen hen verveelde en hun den kostelijken tijd ontstal.
Hoe dit ook zij, ik liet mij, als gezegd is, overhalen, en kreeg nu eene voorlezing, welke ik, zonder verder onderzoek, terstond ging overschrijven. Dit doende, veranderde ik zoo vele woorden als ik slechts eenigzins kon, liet ook wel geheele halve regels uit, en voegde er hier en daar een enkel woord bij; zoodat ik, toen het af was, mij naauwelijks kon overreden, dat ik niet zelf de opsteller van het stuk was; ja, toen ik het nog een paar malen had overgelezen, gevoelde ik mij daarvan genoegzaam overtuigd, en zag nu den dag, daar ik zoo zeer voor gevreesd had, met gerustheid, ja zelfs met verlangen, te gemoet.

De spectator.

II.


Door vragen, hooren, suffen, schrijven, lezen 
Zoekt men te kennen en gekend te wezen. 
Helaas! wat is 't, als 't leven zoo vast heenschiet, 
Schoon ook op ons elkeen ziet? 
 
kamphuizen. 

‘Ei, wat mag dat daar wel voor een belangrijk gesprek zijn? Zulk eene menigte heeren digt op elkander gedrongen, nu luisterende, en dan weêr hunne goed- of afkeuring zigtbaar te kennen gevende!’ Dus vroeg ik onlangs, op mijne Societeit zittende, (er was juist den vorigen dag eene zinking op mijn beste oor gevallen, en ik dacht, dat anderen het praten ligt wel zouden kunnen hooren) aan drie, vier nog jonge lieden, die digt bij mij stonden. ‘Ik weet het niet,’ zeide een; ‘denkelijk wel over de Grieken.’ ‘Of over Spanje,’ hernam een ander. ‘Mij dunkt,’ zeide een derde, ‘dat ik daar zóó den naam van Bilderdijk hoorde noemen.’ ‘Neen,’ verzekerde de laatste; ‘maar zij spreken over de nieuwe belastingen,

{==216==} {>>pagina-aanduiding<<}
deuren- en venstergelden enz.’ Ha, ha! dacht ik, dat is daar in éénen berigt, niet alleen van hetgeen er verhandeld wordt, maar ook van hetgeen, naar alle waarschijnlijkheid, wel zou kunnen verhandeld worden; niet alleen van hetgeen daar nu juist uit de volheid des harte voortstroomt, maar ook wat er zoo doorgaans al in hetzelve schuilt. - Maar, mijn beste vriend, zoo redeneerde ik al verder met mijzelven voort, terwijl ik ondertusschen druk in mijne courant keek, hoe zult gij het dan maken, om mede hier of daar een oor of een oog open en een plaatsje ruim te vinden, waar gij uwe waren slijt? Nieuwspapieren, Recensiën, Weegschalen, en wat al meer, hebben zich van die genoemde onderwerpen zoo geheel meester gemaakt, ja er ten deele al zoo lang en zoo veel van gesproken, dat het mij maar verwondert, dat Sultan Mahmoud, Koning Ferdinand, de oude Teisterbander en .... de Minister van Finantiën niet reeds, naar het leven geteekend, in nette gravures, bij alle prentenkoopers ten toon hangen. Bovendien zijn het zoo verbazend hooge en moeijelijke onderwerpen, tot welke inzonderheid de drie eersten aanleiding geven, (zoo als, bij voorbeeld, het mogelijke en gepaste van vrijheid in den mensch en in den staat) dat een gewoon burger, al betaalt hij ook voor binnen- zoo wel als buitendeuren en vensters, toch tot deze geheimen bijna naderen, noch er naar kijken durft. - Ja, vriend, (ik spreek nog altijd tot mijzelven) dat beeld is wel juist: wij hebben onlangs, het is waar, eene Reis uit het hart in het hart gehad; maar wel mag men het zijne als eene binnenplaats of eene lantaren beschouwen, vanwaar wij zoo wel als van buiten, door de oogen des verstands en der ervarenis, het noodige licht moeten ontvangen; en men moge, bij zulk eene vergelijkende beschouwing, als die reis zeker zal bedoelen, al vrij klaar ontdekken, hoe laat het is, of waarop de algemeene wijzer van ons menschelijk willen en streven staat gerigt,
van de eigenlijke zamenstelling - of het eene inwendige veer of een uitwendig gewigt is, waardoor alles gedreven wordt, en wat wel het verkieslijkste zoo

{==217==} {>>pagina-aanduiding<<}
wel als het natuurlijkste of waarschijnlijkste zij - daarover kan men, ten deele althans, ligt praten tot den jongsten dag, en het veiligste is misschien, beiden partijen gelijk te geven.
Terwijl ik zoo al bij mijzelven zat te denken, ontstond er een vrij hevig gerucht, dat mij, in weerwil van mijne zinkingen, eensklaps als ontwaken en de oogen met nieuwsgierigheid deed opslaan. De voormelde klub van zamensprekers week ijlings uit elkander, en een der hoofdkampvechters, uit den kring te voorschijn komende, gloeide blijkbaar van verontwaardiging en toorn, terwijl hem zelfs eenige onhebbelijke scheldwoorden ontvielen, die zijne vrienden moeite genoeg hadden te smoren; schoon de man tevens verzekerde, dat hij geheel bedaard was, en dat zijn tegenspreker hem zelfs geen antwoord waardig scheen. Ik dacht: hoe kan men men zich nu over een deur of een venster twee, drie zoo boos maken? te meer, daar ons begrip van de zaak er toch wel niets toe of af zal doen, en wij, na verloop van korten tijd, van zelve wel zullen te weten komen, hoe de boeken zitten. Elk wachte zich maar voor schade, en zorge, dat hij, door op zijn stuk te stevig door te draven, niet bij slot boete heeft te betalen. - Ik moet dit wat luide hebben gedacht; want, zoo als die laatste woorden er uit waren, kwam straks genoemde vertoornde man, die digt bij mij in een' hoek was gaan zitten, ijlings op mij toe, roepende: ‘Juist, mijnheer, juist! dat is het, waar men niet aan denkt - men volgt slechts zijn hoofd - redeneert lang en breed, hoe het kan en moet wezen, en verzuimt intusschen het woord van den wetgever in te zien, om zich daarnaar te rigten. Dat is, in korte woorden, de geheele neologie, liberalismus, vrijheidsleer, of hoe men die hersenspoken van onzen tijd mag noemen. Er is geene vrijheid - zij kan er niet zijn; vrijheid is losbandigheid. Zoo min als er meer dan één middelpunt in een' cirkel kan zijn, even zoo min is meer dan één wil in een' welgeregelden staat, of ook in het heelal, denkbaar. Vrij te willen zijn, is oproer. En

{==218==} {>>pagina-aanduiding<<}
God of zijnen Koning de wet te stellen - noem het Constitutie, of rede, of hoe gij wilt, dat is razernij en lastering.’
Zoo ging de ijverige man al voort, zich meer en meer opblazende tot eene woede, die misschien eindelijk tot daden van geweld zou zijn overgegaan, indien zijne partij niet heengegaan en elk even druk in de weer geweest ware, om hem, door het toevoegen der grofste vleijerijen, neêr te zetten. Wat mij betrof, ik meende tot hetzelfde einde eenen anderen weg te moeten inslaan. ‘Mijnheer - zeide ik - hoe kunt gij u toch zoo vertoornen tegen dien man? - hij is immers niet vrij in hetgeen hij doet. Driften, wanbegrippen, omstandigheden, in één woord zijn rampzalig lot en deel, voeren hem tot deze buitensporigheid. Voor hetgeen men niet zelf doet, is men toch ook niet verantwoordelijk. En wat roeping hebben wij in het geheel, om over onze verpligting, over goed of kwaad in het algemeen, hetzij dan met betrekking tot ons aardsche of ons hemelsche vaderland, te redetwisten? Wat de Sultan gebiedt, dat is de wet, en het goede is alleen dáárom goed, omdat de Hoogste wetgever het gewild heeft. Ik zou mij aan de staatkunde der oude Venetianen houden - waarmede de Inkwisitie in het oude, goede Spanje de meeste overeenkomst had - over de zaken van het bewind geheel niet te spreken of te denken.’
Op deze taal grijnsde onze man zoo wonderlijk, dat ik waarlijk niet wist, of het voor een goedkeurend lagchen, dan voor het blazen van den tijger was te houden, die zich zoo dadelijk op zijne prooi zal werpen. Misschien, echter, was het geen van beide, maar zocht zijn oog, onder deze weifeling tusschen vrede en oorlog, (geen ongelijkend beeld van het tegenwoordig Europa) uit te vorschen, of ik het meende of niet. Dan, daar ik deuren en vensters zoo digt mogelijk gesloten hield, bleef het hierbij, en onze man dreef af als eene zware onweêrsbui, die nog slechts voor een klein deel heeft uitgewoed.

{==219==} {>>pagina-aanduiding<<}

Deze laatste gedachte aan donder en bliksem, mij zoo eigenaardig ingevallen, hielp mij vervolgens aan het peinzen, of in dezen welligt ook op hetzelfde heilzame gevolg te hopen ware, welk die grootsche verschijnsels in de natuur, voortgebragt door koesterende hitte en veelzins vruchtbare dampen, volgens eene zekere ervaring, hebben. Immers, zij zuiveren de lucht, schokken het aardrijk op eene weldadige wijze, verkoelen den al te heeten dampkring, en brengen vruchtbaren regen aan. De Hemel weet het! Hij, die de kruistogten, de Fransche revolutie en zoo vele andere verwoestingen beschikte, of ten minste ongehinderd liet uitwoeden, en er zeker veel goeds uit deed voortkomen, schiep ook die groote geesten, welke, zigtbaar of onzigtbaar, over deze aarde zwevende, dezelve met natuurlijk of zedelijk kwaad schijnen te bezaaijen; en zeker zal ook hier, na duisternis, storm, hagelslag en verschrikking, ten laatste te schooner, verkwikkender licht opdagen. Ondertusschen verzorge elk, zoo goed hij kan, zijn jong plantsoen. Wat het tierigst en rankst is opgeschoten, zoo wel als het edelste en beste, staat ligt meest aan het geweld van zulk eene bui, of ook aan de opvolgende, dikwijls vrij scherpe koude, bloot. Tusschen overgeloof, zoo als de Duitschers zeggen, tusschen geestdrijverij of dweeperij en ongeloof of onverschilligheid, bestaat inderdaad een zeer gemakkelijke overgang.
Arme menschen, die wij zijn, hoe tobben wij toch op deze bedroefde aarde rond! Ik spreek niet van den geloovigen Hindo, die zich, sedert duizenden jaren, op dezelfde wijze, in den Ganges werpt, of door den wagen van Jaggernaut laat verpletten - niet van die schoone middeleeuwen, en die enkele, althans vóór korten nog gezegende oorden, waarin maar één onveranderlijk geloof het menschelijk verstand onder zijne heerschappij gevangen nam - niet van het doorluchtige Turksche rijk, waar de Koran alleen wijsheid en de opvolger van Mahomed alleen gezag bezit, onmiddellijk van den Hemel ontleend - neen, van ons spreek ik, die, roekeloos van

{==220==} {>>pagina-aanduiding<<}
den boom der kennisse gegeten hebbende, uit het paradijs dier zalige rust, voor altijd, verbannen zijn, en in het zweet onzes aanschijns een mager brood der gebrekkige wetenschap eten. Ach! hoe sukkelen wij om, nu naar deze, dan naar gene zijde, als van eene oeverlooze zee! Wanneer, na veel zoekens en sloovens, eindelijk een licht schijnt opgegaan; wanneer de een voor, de ander na tot dat licht nadert, en zich in deszelfs glans verheugt; wanneer rust en eensgezindheid het gevolg dezer veldwinnende overtuiging wordt, en men waant reeds de zoetste vruchten daarvan te genieten, die zich al meer en meer moeten ontwikkelen - helaas! dan verschijnt er een Enakskind, met een' vreesselijken domper gewapend, of een andere Lucifer en duizendkunstenaar, ontsteekt eene eigene gloeijende toorts, om de menigte te verbijsteren, en, met behulp van zijn veelkleurig damplicht, allerlei onheilen aan te wijzen, die door de algemeene verlichting zouden zijn ontstaan; en al wat naar nieuwigheden haakt, wat wijzer wil schijnen dan anderen, wat van het vorige niets goed en grondig kende, loopt den helder omschenen lantarendrager al juichende en joelende na. Nu is het weêr eb; zoo even was het vloed. En de menigte is als de boer bij het geregtshof, die altijd den laatsten spreker gelijk gaf.
Doch, goede menigte! talrijk en magtig volk, dat alle landen, rangen en kringen vervult! ontrust u niet te zeer over deze onbestendigheid uwer voorgangers of voorzwemmers, die zelve dikwijls niet weten, wat zij doen, en, terwijl ze alle vinnen bewegen, zoo goed als gij door den blooten stroom worden medegevoerd. Datgene, waarover zij twisten, raakt u, voor een groot gedeelte, niets; niemand verandert er zijn gedrag een stroobreed om, of hij er dus of zoo over denkt - ook is er veel bij, waarvan zij, de een zoo min als de ander, het regte, of zelfs iets, weten - en eindelijk zijn zij het dikwijls inderdaad eens; maar zij weten het niet, of zij willen het niet; zij twisten over woorden en bepalingen, die de een ligt zoo min als de ander voor de bedoelde

{==221==} {>>pagina-aanduiding<<}
zaak passen; deze worden echter vlaggen en veldteekens, waarbij men zweert, onder welke men zich schaart, en om welke de een aan deze en de ander aan gene zijde zijn bloed met vreugde doet vloeijen. - Laat hun den kamp gerustelijk over, lieve, vreedzame burger! Het is toch niet eens uitgemaakt, of wij denzelven voor ernst, dan wel voor een spiegelgevecht hebben te houden. En hoe de krijgslieden van dit heer ook plunderen, rooven en zelfs verkrachten mogen, het zijn uwe voorraadschuren, uwe velden of vrouwen en dochters niet, op welke zij het in dezen hebben gemunt. Oude boeken zijn het, oude spreuken en waarheden; schoon zij deze laatsten aan zichzelven en anderen als jeugdige schoonheden opdringen, wie de maagdelijke kleur nog op het aangezigt bloost.
Daar komt mij de knecht zeggen, dat het reeds half vijf ure is. Het is woest en ledig in de geheele kamer, en ik spoed mij met verhaaste schreden van eene plaats, waar ik, even als wij groote stadbewoners veelal doen, te midden van eene menigte menschen, met mijzelven bijna alleen omgang had. C'est là un des prerogatifs des grandes villes, zou ik denken. Doch, alle dingen hebben twee handvatsels, zegt een oud spreekwoord; en dit gevoel ik hierbij ook al weêr. Helaas! wat schilderden wij daar zoo even, ja in dit geheele stuk, anders, dan een gestadig trekken en plukken aan die handvatsels? Wel bekome het, hope ik, den ijveraren, al is het dan ook maar tot oefening en ontwikkeling van krachten, die hier of hier namaals ligt nog wel eens te pas komen!

Vernunft kan, wie der Mond, ein Trost der dunklen Zeiten, 
Uns durch die braune Nacht mit halbem Schimmer leiten; 
Sie fuhrt uns bis zu Gott; mehr ist ein Ueberflusz, 
- - - - - viel forschen nur Verdrusz. 
 
von haller. 


Verstand kan, als de maan, een troost in donkre tijden, 
Ons door den zwarten nacht met schemerlicht geleiden; 
Het voert ons op tot God, en meer behoeft men niet; 
- - - - - veel vorschen baart verdriet. 



{==222==} {>>pagina-aanduiding<<}

Nieuw alphabet van en voor den opmerker.

P.

Paauwen. De paauwen hebben daarom pooten, welke niet aan hunne vederpracht beantwoorden, omdat zij bestemd zijn, niet, zoo als men oudtijds beweerde, om door den modder te loopen, maar om zich nooit anders dan en calèche of en carricle te vertoonen.
Paus. Men hoort weinig van hem, sedert voorname diplomaten er op uit zijn, om hunne staatkundige begrippen in de artikelen des geloofs te brengen.
Pekelnat. Zeer ondichterlijke benaming der zee, alleen bij sommige dichters in gebruik.
Pest. De ligchamelijke pest wordt door stoffelijke middelen te keer gegaan; zoo ook de zielspest (het liberalisme). Men trekke tegen dezelve met bajonetten op, en zende op dezelve dragonders af, even als voorheen in zeker land op de Hugenoten!
Phebus. Laat zijn' zetel wel eens door Midas bezetten, om zich te vermaken, zoo wel met den kunstregter, als met hem, die deszelfs beslissing voor Godspraak houdt.
Piramide. Wijdluftige aanleg, die op niets uitloopt. Als elke despoten-dwaasheid zulk een gedenkteeken achterliet, dan zou het nergens op aarde aan punten voor de trigonometrie (driehoeksmeting) ontbreken.
Poëzij. Proza is de dagelijksche waterdronk; poëzij is de hoogtijd-wijn. Zonder haar zou men bij het gewone dagwerk insluimeren, en nimmer in de gewesten van een hooger en beter leven op vrije wieken omdrijven.
Polen. Uit den weg geruimd, om elkander vriendbroederlijk en gebuurlijk meer nabij te komen.
Prediken. Veler prediken kan men met het alleen klanken gevende orgelspel vergelijken; al wat wèl luidt, het hart roert en de ziel verheft, er af gedacht.
Pruissen. Land in barensnood, om eene liberale Constitutie voort te brengen, en waar, bijaldien de vroedmeester ontbreken mogt, de natuur zichzelve redden zal.

R.

Rede. Wordt, met hare gezusters Vrijheid en Verlichting, thans wederom in vele processen gewikkeld; doch aan hare

{==223==} {>>pagina-aanduiding<<}
tegenpartij zal wel altijd verstek te beurt vallen, met veroordeeling in de kosten.
Regt. Struikelt vaak, niet omdat het zoo slecht ter been is, maar omdat men het overal steenen voor de voeten werpt.
Regtzinnig. De proefsteen der regtzinnigheid behoeft men niet te Rome of Geneve, te Trente of te Dord te gaan zoeken: wien het wezenlijk om waarheid te doen is, zal haar vinden, wanneer hij maar van zijn eigen verstand en hart uitgaat; en wat hij alzoo niet vinden kan, daaraan is voor hem ook niet gelegen.
Ridderschap. Voorheen een wezen, dat enkel uit handen en voeten bestond; thans een ligchaam, aan hetwelk beide ontbreken.
Rusland. Land, dat zich bekneld gevoelt tusschen Duitschland en China, tusschen Armenië en Noordoostelijk Amerika. Zie Evenwigt.

Een reis-avontuur.

(Vervolg en slot van bl. 197.)
Regen - regen - regen! onbarmhartige, eindelooze regen! Men kan geen' voet buiten deur zetten, en binnenshuis noch bezigheid noch onderhoud. - Na eenig tijdsverloop hoorde ik, boven mij, iemand gaan. Het was in de kamer des dikken heers. Gewisselijk was hij een sterk man, naar het forsche van zijnen tred; en een oud man, naar het kraken zijner zolen. ‘Ongetwijfeld,’ dacht ik, ‘is het de eene of andere oude, breedschouderige knaap, die nu, na het ontbijt, zijne regelmatige ligchaamsbeweging neemt.’
Thans doorliep ik al de aankondigingen van postwagens en herbergen, die boven den schoorsteen hingen. Het Lady's Magazine was mij een walg geworden; en, daar ik alzoo volstrekt niets te doen wist, ging ik weder naar mijne kamer. Niet lang was ik daar geweest, toen ik uit een naburig vertrek een' schreeuw vernam. Eene deur opende zich, en werd heftig toegeslagen. Een kamermeisje, welks blozend, aardig wezen mij te voren reeds was in het oog gevallen, stoof met groote drift den trap af. De dikke heer had zich vrijheden omtrent haar veroorloofd. - Dit sloeg een groot deel van de volgreeks mijner vorige opmerkingen op ééns den bodem in. De onbekende kon geen oud heer

{==224==} {>>pagina-aanduiding<<}
zijn; immers oude heeren zijn niet gewoon, de kamermeisjes zoo indringend te bejegenen. Een jong heer kon hij ook niet zijn; want jonge heeren verwekken gemeenlijk bij kamermeisjes zulk eene gramschap niet. Het moest een man van middelbare jaren en daarbij ontzettend leelijk zijn; anders zou het meisje zijne vrijheden zoo hoog niet hebben opgenomen. Ik moest bekennen, dat ik mij de zaak niet wist te verklaren.
Met een paar minuten hoorde ik de stem der waardin. Ik zag haar, met gloeijend aangezigt, vliegende muts en vlugge tong, al kijvende den trap opstuiven. ‘Zij zou zulk een schandaal in haar huis niet dulden, daar stond zij borg voor! Wanneer heeren veel gelds verteerden, hadden zij daartoe toch geen regt. Zij wilde geene harer dienstboden in haar werk zoo laten behandelen; neen, zeker niet!’ - Gekijf hatende, inzonderheid met vrouwen, en bovenal met mooije vrouwen, sloop ik weder naar mijne kamer, en liet de deur aan staan; doch mijne nieuwsgierigheid was te zeer opgewekt, dan dat ik mij des luisterens konde onthouden. De waardin trok stoutelijk op tegen de vijandelijke citadel, die zij met storm innam; zij sloot de deur achter zich toe, en, gedurende eenige oogenblikken, liet zich hare stem luide en heftig hooren; vervolgens werd zij allengs stiller; daarna volgde een gelach, en nu hoorde ik niets meer. Na eene poos tijds kwam zij, met een' zonderlingen glimlach op het gelaat, uit het vertrek, en bragt hare muts in orde, die eenigzins verschoven was. Bij het afkomen vroeg haar man, wat er toch te doen was. ‘Niets,’ antwoordde zij; ‘de meid is eene zottin.’ - Nu wist ik in 't geheel niet, wat ik van dezen onbegrijpelijken man moest maken, die in staat was, een goedhartig kamermeisje in woede, en eene kijsachtige waardin tot bedaren te brengen, ja met een lagchend wezen van zich te doen gaan! Hij kon dan toch niet zoo oud, zoo knorrig of zoo leelijk zijn. Ik was dus verpligt, zijn beeld op nieuw te bearbeiden, en hetzelve geheel verschillend af te malen. Thans beschouwde ik hem als een dier dikke heeren, die men voor de deur der landherbergen ziet omzwerven. Dorstige, lustige broêrs met veelkleurige halsdoeken, tot wier dikte het bier het zijne had bijgedragen. Mannen, die de wereld hebben gezien, aan het herbergsleven gewoon zijn, al de schelmenstreken der kasteleins kennen, en met de zondige wegen
der tappers bekend zijn.

{==225==} {>>pagina-aanduiding<<}
Verkwisters in het klein, die zich met minder dan een guinje kunnen vrolijk maken, die al de knechts bij hunnen naam noemen, de meiden plagen, met de waardin achter den toonbank gekscheren, en, na het eten, onder een roemer wijn, of een glas wijn en water, het woord voeren en braaf opsnijden.
Onder deze en dergelijke gissingen verliep de morgen. Zoodra ik mij, omtrent den onbekenden, een stelsel van geloof gevormd had, wierp terstond het een of ander, dat er met hem voorviel, hetzelve weêr in duigen, en bragt mijne denkbeelden op nieuw in verwarring. Dit was het gevolg eener koortsachtige gesteldheid in de eenzaamheid. Mijne zenuwen waren, gelijk ik zeide, zeer zwak; het aanhoudend nadenken over de aangelegenheden des onzigtbaren mans begon te werken, en ik geraakte in de grootste onrust.
De tijd des middagmalens was eindelijk daar. Ik hoopte, dat de dikke heer beneden zou komen eten, en ik hem alzoo ten laatste te zien krijgen; maar neen - hij liet zich het eten op zijne kamer brengen. Wat kon toch dit eenzame en heimelijke beteekenen? Een Radicaal kon hij niet zijn; er lag iets, te zeer aristokratisch, in zijne afzondering van de menschen, en zijn alleen blijven dien ganschen onvriendelijken dag. Ook maakte hij, voor een' ontevredenen staatsman, te goede sier. Er werden voor hem niet weinig schotels opgedragen, en hij hield zich, als een echte vriend van welleven, aan den wijn. Ook maakte hij aan mijne weifeling deswege weldra een einde; want zijne eerste flesch kon nog niet geleegd zijn, toen ik hem een lied hoorde neuriën, en, luisterende, was het: God save the King. Hij was alzoo stellig geen Radicaal, maar een getrouw onderdaan; een, die onder zijne flesch loyaal werd, en bereid was, bij zijnen Koning en de staatsregeling te staan, wanneer hij niet meer in staat was bij iets anders staande te blijven! Maar, wie was hij toch? Mijne gissingen liepen als in een doolhof rond. Was hij niet de eene of andere man van aanzien, die incognito reisde? ‘God weet,’ zeide ik gansch verbluft, ‘welligt is het zelfs wel een van de Koninklijke familie; men kan niet weten; dat zijn immers allen dikke heeren?’
Het regende nog bestendig. De geheimvolle onbekende bleef in zijne kamer, en, zoo veel ik konde merken, op zijnen stoel; want ik vernam geene beweging. Intusschen werd de gemeene haard, toen het later werd, levendiger. Eenigen, pas aankomende, kwamen, in hunne jassen gedoken,

{==226==} {>>pagina-aanduiding<<}
binnen; anderen, die uit geweest waren, kwamen terug. Eenigen namen een middagëten; anderen dronken thee. Ware ik in eene andere gemoedsstemming geweest, waarschijnlijk hadde ik in het opnemen en bestuderen der verschillende klassen van menschen onderhoud gevonden. Met name waren er twee, die de grappenmakers onder deze reizigers schenen, en met alle op reis gewone grollen bekend waren. Der kasteleinesse, die zij nu eens louize, dan weder ethelinde, en nog met een dozijn andere fraaije namen noemden, wisten zij eene menigte dubbelzinnigheden te zeggen, en lachten luidkeels over hunne eigene scherts. Ik was echter te zeer met den dikken heer bezig; den ganschen dag had ik hem met mijne verbeeldingskracht vervolgd, en kon de jagt volstrekt niet opgeven.
Ook de avond ging allengskens voorbij. De reizigers lazen de krant tot twee- en driemaal door. Eenigen verzamelden zich om het vuur, en vertelden lange historiën van hunne paarden, hunne avonturen en ongelukken op reis. Zij vermeldden den lof van onderscheidene kooplieden en herbergen; terwijl de grappenmakers niet weinig uitstalden van aardige kamermeisjes en gerijfelijke hospita's. Dit alles viel voor onder het opzetten van hunne slaapmutsen; dat heet, glazen vol sterken brandewijn, of een mengsel van andere geestige dranken met water en suiker; waarop de een na den ander om den schoenpoetser en het kamermeisje schelde, en in oude, soms zonderlinge, kwalijkpassende pantoffels van afgelegde schoenen te bedde ging.
Er bleef thans nog één man over; een kortbeenige, langlijvige, volbloedige vent, met een' zeer dikken gelen kop. Hij zat bij een glas portwijn en water met een' lepel te slurpen en te roeren, nadenkende en slurpende tot dat er niets meer in het glas overbleef dan de lepel. Van lieverlede sliep hij vervolgens in, zoo regt en stijf als eene kaars op zijn' stoel blijvende zitten, met het lege glas voor zich. Ook de lichten schenen in te sluimeren; de pit werd lang, dik en breed, en verdonkerde het weinige licht, dat in het vertrek was overgebleven. De heerschende duisternis werd aanstekend. Rondom aan de wanden hingen de ruige en spookachtige jassen der reizigers, die reeds lang in slaap begraven lagen. Ik vernam geen geluid meer, dan alleen het tikken van het uurwerk, den zwaren ademtogt des slapenden drinkers, en het druppelen des regens van de dakpannen; de

{==227==} {>>pagina-aanduiding<<}
kerkklok luidde middernacht. Op ééns begon de dikke heer boven mij zich te bewegen, en ging langzaam op en neder. In dit alles lag iets ongemeen akeligs en ontzettends voor een' zenuwzwakken in mijnen gespannen toestand. Die hangende, geestengelijke kleederstukken, dat snorken, die krakende stappen van het geheimvolle wezen! Zijne schreden werden zwakker en zwakker, en lieten zich ten laatste in 't geheel niet meer vernemen. Ik voelde mij tot den wanhopigen moed eens romanhelds opgewonden. ‘Hij zij, wie hij zij,’ riep ik in mijzelven, ‘ik moet hem zien!’ Ik greep eene kaars, en vloog naar boven. Daar stond ik voor No. 13. De deur stond aan. Ik huiverde - ik trad binnen. De kamer was ledig. Een groote leuningstoel, breed van zitting, stond bij de tafel, waarop een groot, leeg glas en een blad van den Times. Het vertrek rook sterk naar - kaas.
De geheimzinnige vreemdeling had zich zoo even eerst verwijderd. Vol verdriets begaf ik mij naar de kamer, die mij in het voorste gedeelte van het huis was ingeruimd. Den gang doorgaande, ontdekte ik een paar groote laarzen, met morsige, gewaste kappen, voor de deur eens slaapvertreks. Ongetwijseld behoorden zij aan den vreemden; maar een zoo verschrikkelijk wezen in zijn hol te volgen, was te gevaarlijk; hij kon mij eene pistool of nog iets ergers naar den kop zenden. Ik ging dus naar bed, en bleef, den halven nacht door, in de grootste onrust wakker liggen; en, zelfs toen ik eindelijk insluimerde, vervolgde mij de gedachte aan den dikken heer en zijne groote laarzen.
Vermoeid, ja afgemat, had ik mij des anderen morgens eenigzins verslapen, en werd nu door een buitengewoon loopen en draven in het huis gewekt. Een postwagen hield stil voor de deur. Op ééns riep men: ‘Mijnheer heeft zijne paraplui vergeten; loop eens naar No. 13!’ Een oogenblik daarna hoorde ik een kamermeisje door den gang draven, dat met eene schelle stem in het loopen riep: ‘Hier is zij; hier is mijnheers paraplui!’ De geheimvolle vreemdeling stond alzoo op het punt van te vertrekken. Dit was het éénig oogenblik, dat ik hem nog konde zien. Ik sprong uit het bed, vloog aan het venster, rukte het glasgerdijn weg, en - zag nog slechts even het achterdeel eens mans in het portier! De panden eens bruinen roks stonden zijwaarts ver vaneen, en verleenden mij de vrije kijk op de breede pijpen van een' groenen broek. Het portier sloeg toe - ‘alles in orde!’

{==228==} {>>pagina-aanduiding<<}
(all right!) was het woord - de wagen rolde voort; en dit is alles, wat ik ooit of immer van den dikken heer vernomen heb!

Oorlog.

‘Zal het Oorlog, of zal het geen Oorlog zijn?’ Deze is de belangrijke vraag, door de booze Geesten, in het verloren Paradijs van milton, behandeld.
De Engelen zijn gevallen. Het komt er op aan, om den roem en de magt te heroveren, die hun trots hun had doen verliezen. ‘Het geldt,’ spreekt satan tot zijne Pairs, ‘de herneming onzer aloude regten en van ons oud erfdeel. Welaan, mijne vrienden, brengt uw gevoelen uit! Stemt vrijelijk! Zullen wij door list of door geweld ons doel bereiken? Zullen wij den Oorlog verklaren, of ons bepalen tot geheime intrigues? Spreekt!’ - ‘Oorlog, verklaarde Oorlog!’ zegt moloch; ‘ziedaar mijn advis. Men moet alles braveren, overwinnen of sterven, zijn hetgene wij voormaals waren, of vernietigd worden. Indien wij niet weder ten Hemel kunnen stijgen, dat wij er dan voor 't minst den Vrede verstoren! Wat zijn wij thans? Wat is er geworden van onze privilegiën, onze wellusten, onze vermaken? Neen! aldus bestaan, is honderdmaal erger dan niet bestaan. Hoe! verbannen uit den Hemel, ter neder geworpen in de plaats der schande, zullen wij nog langer zuchten, terwijl sommigen uwer ijdele ontwerpen smeden? Neen! onze legioenen zijn onder de wapenen; zij verbeiden ons besluit; dat wij hunne krijgsdrift, door een lafhartig uitstel, niet doen verkoelen! Te wapen! Dat onze strijders het hatelijk licht, dat den Koning der Hemelen omstraalt, verduisteren! Oorlog! slagting! wraak!’ - Hij spreekt, en zijne wenkbraauw fronst zich, en de verschrikkelijke gramschap zijner wanhoop braveert en bedreigt den Eeuwigen. Nevens hem verheft zich belial; zijn huichelend gelaat draagt den valschen afdruk van majesteit en zachtheid; hij is geheel list, geheel trouweloosheid; zijne redenen zijn zoet, gelijk het manna des hemels; zijne gedachten zijn boos; zijne bekwaamheid is alleen op het kwade afgeregt; hij weet te vleijen, te bederven en te verleiden: deze zijn de redenen van zijnen welluidenden en wegslependen mond: ‘o, Mijue
Pairs! ook ik

{==229==} {>>pagina-aanduiding<<}
zou u tot Oorlog manen, bijaldien de rede van den dappersten onder ons mij niet met schrik vervuld hadde. Gij zelve hebt gehoord, dat zijn dringendste motief de wanhoop is. De wanhoop! Welk een akelig voorteeken werpt dit woord niet op onze onderneming! En wat kunnen wij hopen? Ons te wreken? Maar die legioenen van Engelen, maar die ontzettende donderslagen, maar dat eeuwig licht eindelijk, dat wij nimmer kunnen uitblusschen, en dat ten laatste ons zal verslinden? Ach! dat wij den verschrikkelijken vijand niet tergen! Herinnert u, o edele Pairs! den tijd, dat wij, van alle kanten vervolgd, uit de hemelsche gewesten verbannen, in den afgrond geworpen werden, ter prooije aan alle folteringen! De Eeuwige ziet ons; Zijne legioenen lagchen met onze pogingen. En ook ik, ik lach met die dapperen, die niet weten eenige verliezen te dragen, en zich aan alles blootstellen, om eener ijdele woede voldoening te verschaffen. Geen Oorlog! Onze minderheid is al te blijkbaar. Wachten wij! dit is de raad der wijsheid. En hetgene wij niet vermogen door geweld en kracht, beproeven wij zulks door geduld en list.’ - Hij spreekt. Andere advizen volgen; en, ten besluite dezer gedenkwaardige beraadslaging, wordt bepaald, dat satan zelf het Koningrijk zal gaan bespieden, dat men wilde veroveren. - Aldus eindigde deze groote zitting, en - er werd noch tot Oorlog, noch tot Vrede besloten.
[Te Parijs wordt, naar wij vernemen, aan eene nieuwe uitgave van den Milton gearbeid, aan welker opluistering de bekwaamste kunstenaars van Parijs, Madrid en Londen hun talent zullen te koste leggen.]




Tordenskiold en koning Frederik de IV van Denemarken.

Eene ware Gebeurtenis.

Karel de XII, Koning van Zweden, bevond zich, in weerwil zijner persoonlijke dapperheid en onbetwistbare geestkracht, door zijne onverwinnelijke begeerte, om als eenen Noordschen alexander in de jaarboeken der Geschiedenis te prijken, niet zelden in eenen hoogstgevaarlijken toestand, en viel, als een offer zijner stijfhoofdigheid, tot een waarschuwend voorbeeld voor alle eerzuchtige veroveraars.
In den krijg tegen Denemarken had de Deensche vloot, onder het bevel van den dapperen Viceädmiraal torden-
{==230==} {>>pagina-aanduiding<<}
skiold (*), steeds de overwinning over de Zweedsche behaald. Het berigt daarvan was natuurlijk voor Koning frederik den IV, van Denemarken, eene zeer aangename boodschap.
Op zekeren tijd, dat de Koning, door het berigt eener zoodanige overwinning, in eene ongemeen goede luim was, liet hij zich over tasel, in tegenwoordigheid van tordenskiold, de betuiging ontvallen: ‘Ik kan niet ontveinzen, dat ik gaarne zou weten, hoedanig bij zulke nederlagen de stemming der gemoederen in Zweden zij; en dat niet slechts bij den Soldatenstand, maar bijzonder bij den Geestelijke en den Landman.’ Tordenskiold hervatte hierop: ‘Voorzeker niet de beste; en het is zaak, dezelve op te sporen.’ De Koning was evenwel van oordeel, dat de zaak te moeijelijk ware, en men dezelve alleen als eene invallende gedachte had op te nemen.
De Admiraal zweeg hierop. Toen echter de tafel was afgenomen, nam ook tordenskiold afscheid van den Koning, begaf zich in allerijl in eene chaloep, en zeilde, verzeld van een gering aantal vertrouwde en moedige matrozen, over de Zond naar de Zweedsche kust.
Men landde niet slechts gelukkig, maar geheel onopgemerkt. Tordenskiold begaf zich met tien zijner vertrouwdste en dapperste manschappen, allen met sabels en pistolen welgewapend, aan land. Aan derzelver hoofd zich plaatsende, sloeg hij den weg in naar het naaste dorp, van hetwelk zij de huizen in het verschiet zagen. Toen zij nog omtrent honderd schreden van hetzelve verwijderd waren, ontmoette hun een klein meisje, van omstreeks acht jaren. Verschrikt door het gezigt dier gewapende mannen, wilde hetzelve vlugten; maar tordenskiold belette haar zulks. En, hoe bevreesd zij ook op het eerste gezigt mogt geweest zijn, zoo verdreef de minzaamheid van den Admiraal, die haar liefkozend op de blozende wangen tikte, weldra haren schroom. Nadat de eerste vrees geweken was, beantwoordde het kind, niets kwaads vermoedende, met trouwhartige onbeschroomdheid, alle vragen, haar door dezen vreemdeling gedaan. In den loop des gespreks vertelde het, terwijl

{==231==} {>>pagina-aanduiding<<}
het de mand, die het aan den arm droeg, opendekte: ‘Ik kom ginds van dat dorp,’ met het handje derwaarts wijzende, ‘waar ik, bij gelegenheid van de bruiloft mijner nicht, lekkers gehaald heb. Het ging daar regt prettig toe. Ik zou ook gaarne nog wat gebleven zijn. Mijne nicht en de bruidegom wilden mij ook nog houden; maar mijne moeder had mij zoo streng bevolen, toch schielijk weder thuis te komen. De weg is nog ver; en als ik ongehoorzaam werd, zou het er slecht met mij uitzien.’ Deze laatste betuiging deed het kind verzeld gaan van zulke kennelijke gebaren, dat het duidelijk bleek, zij wilde hierdoor eene kastijding aanwijzen. ‘Nu,’ antwoordde tordenskiold, ‘zoo wil ik u ook niet langer ophouden, en haast u dan wat, opdat gij niet te laat moogt komen. Zoo dit evenwel het geval mogt zijn, zeg dan tegen uwe moeder, dat een vreemd man u onderweg heeft opgehouden, en geef haar dit; dan zal zij voorzeker niet boos worden.’ Hij drukte hierbij het meisje een goudstuk in de hand, dat, hierover hoogelijk verblijd, uitriep: ‘Ik dank u hartelijk!’ - ‘Nog ééne vraag, lief kind!’ zeide tordenskiold: ‘In welk huis wordt de bruiloft gevierd?’ - ‘Daarin kunt gij niet mistasten,’ was het antwoord: ‘Gij behoeft slechts op de muzijk af te gaan, en gij zult daar het bruidspaar met al de gasten vinden.’ Met deze woorden, reeds in het weggaan gesproken, ijlde het kind heen, vol van begeerte, om toch spoedig de lekkernijen, maar ook vooral den onverwacht verkregen' schat, aan hare moeder te vertoonen.
Tordenskiold vond dan ook weldra het huis; want de muzijk deed zich reeds in de verte hooren, en de huisdeur was met kransen en bloemen versierd. Bij zijne nadering zweeg echter op eemnaal het geluid der landelijke speeltuigen, en het werd plotselijk geheel stil. Hij begon reeds te denken, dat zijne komst ontdekt was; toen hij, tot zijne vreugde, door het venster ontwaarde, dat het stilzwijgen veroorzaakt werd, doordien de Predikant juist op dat tijdstip zich gereed maakte om de trouwplegtigheid te volbrengen.
Pas was de eerwaardige man met zijne aanspraak begonnen, toen tordenskiold de deur opende, en, als een ongenoode en onverwachte gast, de plegtige handeling deed ophouden. Alle aanwezigen vestigden hunne verwonderde oogen op deze vreemde verschijning. De Leeraar bleef in zijne

{==232==} {>>pagina-aanduiding<<}
aanspraak steken; maar het gelaat van bruidegom en bruid drukte boven alle anderen verbazing en vrees uit. Tordenskiold trad tusschen hen beiden, en nam, zonder één woord te spreken, den bruidegom bij de eene, den Leeraar bij de andere hand, en trok ze met zich naar buiten. Intusschen verschenen ook zijne gewapende matrozen; en nu was het voor niemand een raadsel meer, wat er gaande was; maar zij werden overtuigd, dat hun vrolijk feest door een' inval der Denen zoo smartelijk werd gestoord. Onder de gasten bevond zich ook een Zweedsch Officier, die zich op het dorp met eenige manschappen, ter bewaking van het strand, onthield. Van dezen maakten zich de matrozen het eerst meester, en zochten daarop de verschrikte boeren gerust te stellen door de verzekering, dat den gevangenen geen leed zou geschieden.
Onder weenen en handenwringen smeekte de bruid om de bevrijding van haren bruidegom en den Predikant. Tordenskiold bleef echter doof voor hare beden en klagten; doch verzekerde, te harer geruststelling: ‘Wees onbezorgd; hun zal geen het minste leed geschieden; en ik geef er u mijn woord van eer op, dat gij uwen bruidegom zult terug erlangen.’
Men was genoodzaakt voor het geweld te bukken; en hoezeer een paar jonge waaghalzen de vertooning maakten, alsof zij geweld met geweld wilden keeren, zoo verhinderde toch de koelere bedachtzaamheid der meer bezadigde boeren, die voor hunzelven en hun gezin zoo wel, als voor hun have en goed, bij zulk een' ongelijken strijd, beducht waren, allen noodeloozen tegenstand.
Tordenskiold leide bij dit geheele tooneel eene kalmte van geest aan den dag, die aan ieder der aanwezenden eerbied inboezemde, en sprak daarop tot zijne matrozen: ‘Dat niemand uwer zich ondersta, zelfs het minste te ontvreemden! Doch gij zult alsdan rijkelijk door mij schadeloos gesteld worden.’ En hierop wendde hij zich tot een' onder hen, en zeide: ‘Iets moet ik toch als een aandenken van dezen dag medenemen. Niels! neem de zilveren kan, die daar staat, met den beker daarnaast, en de klok, die daar hangt, en breng alles in de chaloep.’ Toen dit geschied was, verliet tordenskiold, terwijl hij den bruidegom en den Predikant nog altijd bij de hand hield, de woning, waarin zijne onverwachte komst de gewaarwor-
{==233==} {>>pagina-aanduiding<<}
dingen van vreugde en hoop zoo op eenmaal in die van droefheid en vrees had veranderd.
Door zijne manschap omgeven, geleidde hij de gevangenen naar het strand, en deed hun zijn vaartuig nevens hem beklimmen. Al weeklagend volgde de bruid den roover na, hem met tranen en zuchten bezwerende, zijn wreedaardig voornemen toch op te geven; doch alles te vergeefs! Terwijl het vaartuig zich van het strand verwijderde, verdoofde het vreugdegejuich der zeelieden de jammerklagten van den bruidegom en zijner van hem gescheidene bruid. De laatste keerde eindelijk, geheel wanhopig, naar de eenzame, verlatene woning terug; terwijl het vaartuig, door de snelle riemslagen der forsche matrozen, alvast weder naar de vaderlandsche kust spoedde. Weldra kwam dan ook tordenskiold met zijnen buit gelukkig Koppenhagen binnen.
Daar hij gewoon was tegen het vallen van den avond naar den Koning te gaan, wanneer hij zich in deszelfs nabijheid ontheild, zoo had de Koning hem ook heden verwacht. Het was echter reeds de tijd van het avondëten geworden, eer de Admiraal zich tot denzelven kon begeven.
‘Waar hebt gij u zoo lang opgehouden?’ vroeg hem dus de Koning, bij het binnenkomen. - ‘In Zweden.’ - ‘In Zweden? En wat hebt gij daar gedaan?’ - ‘Ik ben derwaarts heengestevend, om uwer Majesteits wensch te vervullen, en heb een' Zweedschen Boer, een' Geestelijke en een' Officier daar van daan gehaald. Gij kunt dus thans uit hunnen eigen' mond vernemen, welke de gevoelens zijn, die men in Zweden koestert.’
De Koning twijfelde nu wel niet aan hetgeen tordenskiold hem verzekerde, maar was nogtans door dit stoute feit zoodanig getroffen, dat hij, als onwillekeurig, uitriep: ‘Het is niet mogelijk!’ De Admiraal hernam hierop met ernst: ‘Het zou voorzeker eene zeer onbetamelijke scherts zijn, iets tegen uwe Majesteit als stellig te beweren, wat niet in den volsten zin waarheid zou zijn. Het hangt dus enkel van uwer Majesteits bevelen af, mijne beide gevangenen u te doen voorstellen.’
De Koning bestrafte zijnen Admiraal op eene minzame wijze daarover, dat hij zich aan zoo veel gevaars had blootgesteld, enkel om aan een' lossen inval van zijnen gebieder te voldoen. Hij moest daarop zijne plaats naast den Koning aan de tafel nemen, en alle, ook de kleinste bijzonderheden

{==234==} {>>pagina-aanduiding<<}
van zijn waagstuk verhalen, dat zoo buitengemeen gelukkig was afgeloopen. ‘Morgenöchtend wil ik de gevangenen zien en spreken,’ zeide Koning frederik, ‘opdat zij vooraf een weinig van hunnen schrik bekomen.’
Den volgenden morgen werden zij dan ook door tordenskiold aan den Koning voorgesteld. Frederik sprak bij die gelegenheid met alle drie; en de minzame goedheid, welke hij jegens elk hunner liet blijken, maakte hen weldra openhartig en vrijmoedig.
‘U beklaag ik het meest,’ zeide de Koning tegen den Zweedschen Officier: ‘gij kondt onmogelijk denken, dat gij aldaar op uwen post door mijnen Zeevoogd zoo plotselijk en op zulk eene onaangename wijze zoudt verrast worden. Ik vrees echter, dat men in Zweden uwe achteloosheid niet met zoo veel verschooning zal aanzien, als waarmede ik die beoordeel. Er is echter één middel, om alle kwade gevolgen voor te komen. Ga in mijnen dienst over. Ik bied u hier, in mijn leger, eenen gelijken rang aan, als waarop uw verloopen diensttijd aanspraak heeft; zoodat gij hierdoor niets verliest.’ Met eene edele fierheid wees de krijgsman echter deze aanbieding van de hand; maar, gevoelig voor 's Konings betoonde welwillendheid, besloot hij zijne weigering met deze woorden: ‘Uwe Majesteit schijnt een gunstig gevoelen omtrent mij te voeden. Hoe meer ik deze eervolle onderscheiding levendig gevoele, des te minder kan ik besluiten, iets te doen, wat mij in deze goede gedachten zou kunnen doen dalen. Ik verkies dus mijne achteloosheid niet door eene misdaad te vermeerderen. Voor geenen prijs ter wereld zal ik, wat dan ook mijn lot worden moge, den eed verbreken, dien ik den Koning en mijn Vaderland gezworen heb.’ Hoezeer deze weigering den Koning zeer onverwacht voorkwam, vervulde zij hem nogtans met eene des te grootere hoogachting voor de edele denkwijs van zijnen gevangene. Hij sprak vervolgens geen enkel woord meer van zijne aanbieding, maar ontsloeg hem onder de vereerendste betuiging omtrent zijne grootmoedigheid, en verschafte hem gelegenheid, om onverlet weder naar zijn vaderland te kunnen terugkeeren.
De Geestelijke, een eerwaardig grijsaard, betuigde, in de tegenwoordigheid van tordenskiold, onverbloemd aan den Koning: dat de daad, om eenige opene en verdediglooze boerenwoningen te overvallen, en den vreedzamen dienaar van

{==235==} {>>pagina-aanduiding<<}
het Evangelie, benevens den weerloozen Landman, gevangen te nemen, juist geene daad zij, waarop een held, die zijnen naam door luisterrijke overwinningen had beroemd gemaakt, kon roem dragen. De Koning glimlachte, en tordenskiold zeide, terwijl hij den Predikant vriendelijk op den schouder klopte: ‘Gij hebt gelijk, oude Heer! maar gij zoudt mij ongetwijfeld minder streng beoordeelen, zoo gij de ware reden mijner handelwijs kendet.’ - ‘Dit is volkomen waar,’ voegde de Koning daarbij; ‘en daarom moet ik u, eerwaarde Heer! verzoeken, het aan tordenskiold te willen vergeven, dat hij u zoo veel angst heeft veroorzaakt. Gij leert immers bovendien, dat men zijne vijanden moet beminnen, en hen zegenen, die ons haten. En ik kan u op mijn koninklijk woord verzekeren, dat mijn Vlootvoogd u niet haat.’ Tordenskiold bood hierop den Leeraar zijne regterhand; en deze, diep getroffen, stond geen oogenblik in beraad, die aan te nemen; zoodat deze ontmoeting in eene wederkeerige omhelzing eindigde. De Koning liet het nu aan den Leeraar over, te bepalen, wanneer hij weder naar zijne gemeente wilde teruggebragt worden. Thans geheel gerustgesteld en met zijn lot verzoend, verzocht deze verlof, om nog eenige dagen te mogen vertoeven, ten einde het merkwaardige van Koppenhagen te bezien; daar het lot hem dan nu toch op eene zoo zeldzame wijze in die groote stad gevoerd had.
De Boer, echter, dien men thans ook aansprak, trok bij de vorige betuiging van zijnen zielzorger een zeer pijnlijk gezigt, ja was reeds van zins hem aan zijn' rok te trekken, gelijk de krampachtige zamentrekking zijner hand duidelijk aanwees, maar werd door de tegenwoordigheid des Konings, en van den Zeevoogd, die naast hem stond, daarin verhinderd. De eerste sprak hem aldus aan: ‘Ik zie aan uw gelaat, dat gij weinig begeerte voedt om Koppenhagen te bezien. Misschien zoudt gij wel verlangen, u hoe eerder hoe liever bij uwe bruid teruggebragt te zien?’ - ‘Dat hebt gij juist geraden, Mijnheer de Koning!’ antwoordde hij op een' huilenden toon. ‘Wees dan gerust,’ viel hem de Koning in het woord: ‘zoo gij niet uit eigene beweging zoo lang als uw Predikant wilt vertoeven, zal ik u terstond laten terugbrengen.’ - ‘Ach! zoo gij dat doen wildet! De Hemel moge het u duizendwerf vergelden!’ - ‘Maar de bruiloft,’ voegde de Koning op een

{==236==} {>>pagina-aanduiding<<}
vrolijken trant daarbij, ‘moet toch zoo lang uitgesteld blijven, tot dat de Predikant terugkomt; want deze moet u immers trouwen?’ - ‘Dat is wel waar,’ zeî de Boer; ‘maar ik ben dan toch weêr op eigen' grond, bij mijne bruid, en onder vrienden en bekenden. Het is mij hier alles zoo vreemd, dat, als ik hier nog lang moest blijven, ik zeker nog een ongeluk begaan zou.’ - ‘Daarvoor beware u de Hemel!’ hernam Koning frederik; ‘en, daar ik de schuld hiervan niet op mij laden wil, kunt gij oogenblikkelijk weder met een vaartuig vertrekken.’ Deze toezegging bragt den Boer geheel buiten zichzelven van blijdschap, en deed hem zich uitputten in welmeenende dankbetuigingen. Nadat echter de eerste bedwelming der vreugde, over deze onverwachte gunstige wending van zijn lot, eenigzins bedaard was, kon hij toch niet nalaten, over het verlies van zijne zilveren kan, zijnen beker en zijne klok te klagen, en over de vergeefsche kosten te jammeren, die hij bij gelegenheid der gestoorde bruiloft gemaakt had. Want al dat kostbare eten, meende hij, zou nu zekerlijk bedorven zijn, en het drinken insgelijks. ‘De kan, den beker en de klok,’ zeide tordenskiold, ‘kan ik u, wel is waar, niet weder teruggeven, want ik wil dezelve tot eene eeuwigdurende gedachtenis bewaren; maar gij zult daarvoor eene grootere kan, eenen beteren beker en eene veel fraaijere klok hebben. Zijt gij daarmede tevreden?’ - ‘Ik voor mij, ja!’ antwoordde de Boer, ‘zoo ik dan nu maar spoedig wegkome.’ - ‘Doch het zal dan ook wel mijn pligt zijn,’ hernam Koning frederik hierop, ‘u voor de vruchteloos gedane onkosten schadeloos te stellen; waarbij gij, vertrouw ik, geene schade zult lijden.’ Na aldus van den Koning rijkelijk begiftigd, en voor den geroofden buit door
tordenskiold met andere goederen van meerdere waarde schadeloos gesteld te zijn, werd de bruidegom, nog dien zelfden dag, naar zijne hem angstig verbeidende bruid teruggezonden.
Men had hem echter nog niet weder terug verwacht, maar veeleer op een' langdurigen staat van gevangenschap gerekend; en juist waren de oudsten der gemeente vergaderd, om te overwegen, wat er te doen ware, om hunnen Leeraar en weggevoerden medeburger weder in vrijheid te stellen. Men wilde een paar hunner afzenden, om karelden XII van deze gebeurtenis kennis te geven, en zijne poging en

{==237==} {>>pagina-aanduiding<<}
medehulp tot uitlevering van dezelven in te roepen, toen de Boer terugkwam, die hen, door het verhaal van zijn wedervaren, ook omtrent het lot van hunnen getrouwen Leeraar geruststelde, verzekerende, dat hij uit vrije keuze was achtergebleven, en voorzeker binnen weinige dagen mede terug zou komen.
Zijne aankondiging werd ook volkomen vervuld. De Predikant werd den volgenden dag aan de tafel des Konings genoodigd, waar hij, op diens voorgang, door de grooten des rijks met uitstekende heuschheid behandeld werd. Nadat hij nu zijne nieuwsgierigheid bevredigd had, en rijkelijk met geschenken was begiftigd geworden, bragt men hem met een vaartuig weder naar de vaderlandsche kust. Hij werd door het geheele dorp met een vrolijk gejuich ontvangen; en men schreef het aan zijne vroomheid en christelijke overgave aan den wil van God, waarvan hij bij wederwaardigheden en tegenspoeden meermalen treffende bewijzen gegeven had, toe, dat hij en zijne medegevangenen met zoo veel minzaamheids behandeld en zoo spoedig ontslagen waren geworden; welken lof hij echter bescheiden van de hand wees.
Eenige dagen na de terugkomst van den Predikant werd nu het gestoorde bruiloftsfeest hernieuwd, en zonder eenig verder beletsel ten einde gebragt; bij welke gelegenheid de nieuwe beker van tordenskiold vlijtig werd geleegd. Ja, men vergat, bij de vrolijke stemming, hierdoor veroorzaakt, alle leed, van den vijandelijken held ondervonden, en dronk wakker op zijne gezondheid; hetwelk een jeugdig student uit Upsal, en bloedverwant van den Leeraar, meende, dat de regte wijze was, om vurige kolen op het hoofd des vijands te vergaderen.
De Zweedsche Officier maakte intusschen desgelijks gebruik van de hem verleende vrijheid, om weder naar zijn vaderland terug te keeren. Koning frederik liet hem echter niet vertrekken, zonder hem een geschenk, als blijk van achting, te hebben gegeven, en stelde hem tevens een getuigschrift ter hand, waarin diens edelmoedig aanbod, maar ook op het loffelijkst zijne eigene standvastige weigering vermeld stond. Hij had evenwel ter naauwernood den Zweedschen grond betreden, of hij werd wegens zijne onachtzaamheid gevangen genomen, en zijn proces opgemaakt. Men vermeldde daarbij, wel is waar, alles, wat hij te zijner verontschuldiginge bijbragt; men liet ook niet na, de aanbieding des Konings van Denemarken, benevens zijn weigerend antwoord,

{==238==} {>>pagina-aanduiding<<}
aan te voeren, en, ter bekrachtiging der waarheid, de eervolle getuigenis van frederik den IV aan zijne regters voor te leggen; maar deze laatste omstandigheid werd, bij de toenmaals in Zweden heerschende vijandige gevoelens omtrent Denemarken, misschien een beweeggrond te meer, om met de uiterste strengheid ten aanzien van den gevangene te werk te gaan. Hij moest althans zijne onoplettendheid met den dood boeten.
Het berigt dezer onmenschelijkheid, onder den dekmantel eener regtspleging uitgeoefend, verbitterde tordenskiold steeds de herinnering aan dit zijn even stout ondernomen als gelukkig uitgevoerd waagstuk. De zilveren kan, de beker en de klok, die voormaals bij hem in zijne kamer ten toon stonden, werden van dien tijd af weggenomen, en kregen hunne plaats in de kast van een afgelegen vertrek. Het gezigt dier voorwerpen herinnerde hem te pijnlijk aan den man, die, als het offer van verbitterden volkshaat, onschuldig gevallen was. En deze wreedheid werkte niet weinig mede, om in de harten der Denen de verbittering tegen karel den XII en de naburige Zweden ten top te voeren. Naderhand werd de dood van dezen onschuldigen wel veelvuldig, in opvolgende gevechten, bloedig aan de Zweden gewroken; maar, helaas! meestal aan zulken, die niet slechts aan dezen dood geheel onschuldig waren, maar denzelven in hun hart ten sterkste afgekeurd en betreurd hadden.

Onfeilbaar middel, om heimelijke Joden te ontdekken.

Zeker Portugeesch Edelman vernam, dat men zijnen Geneesheer, dien hij zeer hoog schatte, in de gevangenis der Heilige Inquisitie(!), onder het voorwendsel van een heimelijke Jood te zijn, geworpen had. Hij zond aan een' der Inquisiteurs een schriftelijk verzoek, om toch den Arts vrij te laten, die een Christen was, even goed als hij zelf. De Geneesheer werd, niettegenstaande deze voorspraak, op de pijnbank gebragt, en bekende, door pijn overmand, alles, wat men begeerde. Hij werd dus ook, op grond dier bekentenisse, ter dood verwezen. De Edelman was hierover ten hoogste verbitterd, en bedacht, ter bevrijding van zijnen vriend, de volgende list. Hij veinsde in eene doodelijke krankheid vervallen te zijn, en liet den Inquisiteur verzoeken, hem allen troost, welken hij volgens zijn ambt in staat mogt zijn te

{==239==} {>>pagina-aanduiding<<}
verleenen, in zijne laatste oogenblikken te willen toedienen. De Dominikaan verscheen. De Edelman, in tegenwoordigheid van eenige bedienden, op wier trouw hij zich konde verlaten, eischte van hem, dat hij belijden zou een Jood te zijn, en zoodanige bekentenis des geloofs op te stellen en te onderteekenen. Toen de Inquisiteur betuigde, zulk eene bekentenis niet te kunnen afleggen, gaf de Edelman bevel aan zijne bedienden, om denzelven een' gloeijenden helm, die te dien einde aldaar in een groot vuur werd gereed gehouden, op het hoofd te zetten. Op de bloote, naar eisch aangedrongene, bedreiging toonde de Monnik zich bereid, om de gevorderde bekentenis af te leggen, schreef en onderteekende het begeerde stuk, en stelde het den Edelman ter hand. ‘Erken nu,’ riep hierop deze, van edele verontwaardiging gloeijende, hem toe, ‘welk een monster van gruwzame onregtvaardigheid uwe gansche zoogenaamde regtspleging is! Mijn ongelukkige Geneesheer heeft, zoo wel als gij, beleden Jood te zijn, maar eerst nadat het gevoel der hevigste folteringen hem deze bekentenis afperste; gij kwaamt er daarentegen reeds toe, door de bloote vertooning dier pijnigingen verschrikt.’ - Welk gevolg dit even gewaagde als stoute middel gehad hebbe voor den Edelman en den Geneesheer beide, meldt de Geschiedenis niet.




Iets over Manuël, lid van de Kamer der Geduputeerden van Frankrijk.

Mijne bedoeling met dit Iets is niet zoo zeer, om het gedrag, dat men dezer dagen aangaande den zoo veel geruchts gemaakt hebbenden Franschen Vertegenwoordiger manuël gehouden heeft, te prijzen of te laken. Om dit naar eisch te kunnen beoordeelen, zoude men eerst de questie moeten oplossen, of en in hoe verre de Kamer het regt heeft, om een van deszelfs leden, uit hoofde zijner publieke opinie, en de wijze, op welke hij die op de tribune aan den dag legt, uit deszelfs midden te verbannen. Men zoude eerst moeten bepalen, of de Vertegenwoordigers der Natie, welke door haar zelve worden gekozen, (immers, volgens het Charter, behoorden gekozen te worden) niet als onschendbaar moeten worden beschouwd, zoo lang ten minste als zij leden van de Kamer zijn, en of zij wel door iemand anders, dan door hunne Committen-
{==240==} {>>pagina-aanduiding<<}
ten, dat is, door de Natie, immers door de Kiescollegiën, van den post, waarop zij geplaatst zijn, kunnen worden afgeroepen. De Kamer, of liever eene dolzinnige factie in dezelve, heeft zich nu eenmaal dit regt toegekend, en den Heer manuël onwaardig verklaard, daarin langer zitting te nemen. Desniettegenstaande, toen hij ééns in de zaal was teruggekeerd, komt het mij voor, dat hij in het heiligdom der wetten onschendbaar moest geweest zijn, en geen Nationale Garde, veelmin Gendarmes, het regt hadden, hem aldaar, onder het uitroepen van: empoignez moi ce Député! met geweld uit te drijven. Dit, echter, geschied zijnde, is het wel der moeite waardig, dien stouten Representant wat nader te leeren kennen, en zijn gehouden gedrag te ontwikkelen.
De Heer manuël is geboortig van Aix, in Provence, (Departement der monden van de Rhône) en vertegenwoordigt het, door zijne Koningsgezindheid zoo zeer bekende, Departement der Vendée. Hij is 45 jaren oud. Aanvankelijk koos hij de Militaire loopbaan tot zijne bestemming, en had reeds den graad van Ridmeester bereikt, toen hij, uit hoofde van een onregt, dat hem, zoo hij meende, was aangedaan, den dienst verliet. Hij wijdde zich vervolgens toe aan de regtsgeleerde studiën, en verwierf, door zijne bekwaamheid en werkzaamheid, den naam van den eersten Advocaat van Provence te zijn.
Ten jare 1815 in de Kamer der Gedeputeerden geroepen, behandelde hij met zeer veel bekwaamheids de kiesche questie van de abdicatie van napoleon en van de verkiezing zijns Zoons, den Koning van Rome. Hij was het, die in 1815, toen de vreemde legerbenden in Frankrijk waren getrokken, als 't ware in derzelver tegenwoordigheid, in de Kamer, deze merkwaardige verklaring deed: ‘De Kamer vermeent van haren pligt en waardigheid te zijn, te verklaren, dat zij nimmer, als wettig Opperhoofd van den Staat, iemand zal erkennen, die, den troon beklimmende, weigeren zou, een' vertegenwoordigenden (constitutionelen) regeringsvorm aan te nemen en te bezweren; en, zoo de kracht der wapenen ons een Opperhoofd opdringen mogt, en de bestemming en het lot eener groote Natie aan de belangen eener Familie moet worden opgeofferd, verklaren wij, dat de nationale vertegenwoordiging voor het tegenwoordig en toekomend geslacht protesteert van geweld,

{==241==} {>>pagina-aanduiding<<}
tot zoo lang zij hare billijke regten, die harer nationale onafhankelijkheid, zal hebben terug bekomen.’
In 1816 hernam de Heer manuël te Parijs zijn beroep van Advocaat, en was zaakgelastigde van de Maarschalken, Hertogen van Dalmatië en Prins van Esling (soult en massena.) Zich tot den Procureur-generaal belliart vervoegd hebbende, om op de lijst der Advocaten te worden geplaatst, nam die Magistraatspersoon het advis in van de Advocaten van Aix, die voor Ultra-Koningsgezinden bekend stonden, doch welke, weigerende partijhaat ten dienste te staan, een schitterend regt lieten wedervaren aan de bekwaamheid van manuël. De Raad van Discipline te Parijs durfde hem dan ook niet weigeren; doch zijn verzoek werd onbepaald verschoven (ajourné.) Intusschen is hij sedert dien tijd door verschillende Departementen als Volksvertegenwoordiger verkozen.
De Heer manuël is, als spreker, begaafd met de kunst, om zich gemakkelijk te kunnen uitdrukken; en zijne welsprekendheid is minder te bewonderen uit hoofde van den gloed en de hevigheid zijner uitdrukkingen, dan wel uit hoofde van den geest van orde en de gaaf, om elke questie van het ware standpunt te beschouwen. Hij bezit de eigenschap van declamatie, met een' hoogen graad van redeneerkunst; datgene, wat men bezadigd dichtvuur zou kunnen noemen. De denkbeelden, welke hij voortbrengt, zijn veeleer de uitvloeisels van zijn gevoel, dan het gevolg van vooraf overwogene aanspraken. Zijn stijl is eenigzins ruw en verwaarloosd; maar denzelven kenmerkt kennis, karakter, en veel fermiteit en vastheid van geest. Hetgene hem bij zijne tegenstrevers gehaat maakt, is, dat hij te allen tijde gereed is, om in het strijdperk te treden. Hij bezit eene uitgestrekte kennis van het gemeene regt en van de geschiedenis, eene verbeeldingskracht, geschikt om dadelijk alle zijden eener questie gelijktijdig te vatten, en daarbij eene bewonderenswaardige koelbloedigheid, welke hem te allen tijde in staat stelt om bedaard aan te hooren en te overleggen.
De Heer manuël heeft andere eigenschappen, welke hem nimmer door de leden van de regterzijde en hunnen aanhang zullen vergeven worden; hij heeft, zegt men, met oneerbiedigheid het Goddelijk regt en de wettigheid (legitimité) aangerand. Hij heeft het ongelijk gehad, om ieder opgedrongen Gouvernement te laken en als 't ware onwettig te

{==242==} {>>pagina-aanduiding<<}
beschouwen, en integendeel die Gouvernementen voor te staan, welke door den wil en de begeerte des volks regeren. De discussie over de verbannenen, welke ontaard is in een partijdig geschil, terwijl zij slechts eene regterlijke questie behoorde te wezen, heeft hem harde waarheden doen zeggen, die hij met geen' geheimzinnigen sluijer heeft overdekt, en daardoor de daden des Franschen Gouvernements openlijk ten toon gesteld. Bij eene andere gelegenheid heeft hij zich eenige woorden laten ontvallen, welke hem een' onverzoenlijken haat hebben op den hals gehaald; hij heeft gezegd, dat de Natie de bourbons met weerzin heeft teruggezien, en dat, zoo napoleon minder heerschzuchtig geweest ware en gehoor hadde gegeven aan de voorslagen der Verbondene Mogendheden, weinig tijds vóór zijne eerste abdicatie, hij zeer zeker nog in Frankrijk zou regeren. Deze woorden waren zeker onbetamelijk in de ooren van zijne vijanden, niettegenstaande de Geschiedenis daarop haar zegel heeft gedrukt.
Men ziet uit een en ander, dat zijne laatstgehoudene redevoering veeleer een voorwendsel dan eene beweegreden was tot zijne verwijdering uit de Kamer. De uitdrukkingen, welke het welberekend geschreeuw en geraas hebben verwekt, zijn door deskundigen, ja door leden van de Akademie van Frankrijk, als geheel onschuldig erkend. Toen heeft men, als 't ware uit publieke schaamte, de strekking der redevoering aangevallen, vervolgens zijne vroeger geuite gevoelens, en nu ziet men uit het Journal des Débats, dat men hem niet meer beschuldigt van den Koningsmoord te hebben goedgekeurd, maar dien te hebben verschoond. Het is intusschen bewezen, dat hij deze verderfelijke leer noch goedgekeurd, noch verschoond heeft; maar dat hij alleen de oorzaken heeft willen aanwijzen, welke in Engeland en in Frankrijk den dood van karel den I en van lodewijk den XVI hebben veroorzaakt.
J.C.d.P.
Antwerpen.

Apropo's, ter zake van Manuël.

Men verhaalt, dat de Keizer van Marocco, die van een Engelsch Officier het piketspel wilde leeren, tot zijne partij zeide: ‘Speel harten, of ik snijd u den hals af!’

{==243==} {>>pagina-aanduiding<<}

De Kanselier d'aguesseau zeide: ‘dat, bijaldien men hem beschuldigde, de torens van Notre-Dame te hebben gestolen, hij zich haasten zou, Parijs te verlaten.’ - ‘Waarom?’ antwoordde men hem; ‘de beschuldiging ware immers al te bespottelijk.’ - ‘Juist daarom zou ik mij verwijderen; want het leed alsdan geen twijfel, of men wilde zich van mij ontdoen; en, wanneer men zoo iets besloten heeft, is er geene beschuldiging, hoe ongerijmd ook, die geen voorwendsel daartoe kan opleveren.’
Recette pour se bien porter. - Boire du lafitte, l'habiller de casimir, lire son manuel, y ajouter foi, et étre constant.




Het onweder.


o Gij, die hier op 't goud en marmer 
Van een paleis vertrouwt, 
En waant uws broeders hutjen armer, 
Van riet en klei gebouwd; - 
Steun niet op ingebeelde waarde, 
Wat grootheid u hier vleit: 
Het merk van al het goed der aarde 
Blijft steeds verganklijkheid! 
 
Wat stilte, omhuld van 't achtbaar duister, 
Zweeft zwijgend om mij heen! 
Een donkre wolk bedekt den luister 
Der zon, die mij omscheen. 
Ik zie het sombre landschap over: 
Het meer ligt spiegelglad; 
Geen vinkje tjilpt er in het loover; 
Geen windje kreukt het blad; 
Geen gonzend mugje laat zich hooren; 
Het vee zwijgt in 't verschiet; 
Zelfs 't nedrig halmpje in 't goudgeel koren 
Wiegt op zijn' stengel niet; - 
Alleen de mensch, naar d' adem hijgend, 
Vermoeid en magtloos, zucht. 
Geheel natuur, beängst, ziet zwijgend 
De ontstelde en nare lucht. 
Daar treedt de zwarte nacht in 't zuiên, 
Waar straks de dag verdween; 

{==244==} {>>pagina-aanduiding<<}

Hij tast in 't rond, en pakt de buijen 
Vervaarlijk om zich heen. 
De zwangre hemel zakt naar onder; 
Het laatste daglicht vliedt, 
En grommend rolt de schorre donder 
En rommelt in 't verschiet.... 
Wat schrikbre stormwind rolt daar brullend 
Van gindschen heuveltop! 
Een stofwolk, 't ritslend blad omhullend, 
Vliegt in een dwarling op; 
De fel geschudde toppen ruischen 
In 't grijze dennenwoud. 
Ik hoor op 't meer de golven bruisen, 
Als 't loeijend noorder-zout; 
Het lis zinkt aan den oever neder, 
En beeft op 't bange strand. 
't Woud buigt en zucht; de trotsche ceder 
Ploft krakend neêr in 't zand, 
En kermt door 't huilend bosch. 't Is duister.... 
Daar vallen dropplen neêr 
Op 't siddrend loof. Een doodsche luister 
Licht, flikkert over 't meer. 
Zie, hoe de bliksem vlamt en kronkelt 
En schittert over de aard'; 
Hoe grootsch de naam der Almagt fonkelt 
Op 't zwarte wolkgevaart'! 
Hoe ratelt, kraakt en knalt de donder 
Met slag op slag in 't rond, 
En rommelt, grommend, als van onder 
Den donkren, hollen grond!... 
Zie, zie die vlam door 't lommer glimmen, 
En kronklend, daar omhoog, 
Een rookwolk boven 't pijnbosch klimmen, 
Als een gewelfde boog! 
Ach God! de alarmklok klept in 't ronde; 
't Raakt alles op de been; 
Men loopt, - och of men redden konde! - 
Verschrikt, verward, dooreen. 
Helaas! de felle vlam omkronkelt 
Het grafelijke slot; 
Daar bruist ze, en bijt in 't rond, en fonkelt, 
En viert haar woede bot; 

{==245==} {>>pagina-aanduiding<<}

Een heer van vonken vliegt door 't loover, 
En schittert in de lucht.... 
Daar ratelt er de donder over, 
En 't bevend landvolk zucht. 
Hoe is uw heerlijkheid vervlogen, 
Gelijk een ster verschiet, 
o Rijke! die, met schreijende oogen, 
Haar' glans verteren ziet! 
Uw roem ligt onder 't puin versmeten. 
Haast zal, op d' eigen grond, 
De landman zelfs de plaats vergeten, 
Waar eens uw lusthuis stond. 
 
Maar stil, daar ruischt een malsche regen 
In vruchtbre droppen neêr; 
Gebloemte en kruid gevoelt dien zegen, 
En 't woud herademt weêr. 
Hoor, hoor dien regen nederplassen 
En klettren in de beek! 
Zie, hoe zich struik en bladren wasschen! 
Hoe heerlijk groent de streek! 
Een frisscher wind ruischt door het loover, 
En jaagt het zwerk uiteen. 
Ginds trekt het onweêr, statig, over 
Het steil gebergte heen. 
Soms gromt, van verre nog, de donder, 
Maar rolt al flaauwer voort, 
Tot dat men hem, steeds doffer, onder 
't Gebergte naauwlijks hoort. 
 
h. as. zoon doijer. 





Het levensboek.


't Kind treedt naauw de wereld in, 
Of men maakt reeds een begin 
Met zijn boek te schrijven; 
Ieder, van wat rang of staat, 
Moet, tot dat hij de aard' verlaat, 
Daarmeê bezig blijven. 

{==246==} {>>pagina-aanduiding<<}

Eenerlei luidt elks begin; 
't Is: ‘Hij trad de wereld in, 
Hulpbehoevend, teeder.’ 
Eenerlei ook elks besluit; 
't Zegt: ‘Hij blies den adem uit; 
Zonk in de aarde neder.’ 
 
De overige inhoud, niettemin, 
Heeft zoo veel verscheidens in, 
Dat men, bij die boeken, 
Schoon oneindig in getal, 
Geen gelijke vinden zal, 
Waar men ook moog' zoeken. 
 
Niemand kan vooraf zelfs raên, 
Wat op 't volgend blad zal staan, 
Noch zulks meester blijven: 
Want fortuin, met losse gril, 
Stuurt zijn pen vaak naar haar' wil, 
En beheerscht zijn schrijven. 
 
Ziet dien man van hoogen staat! 
Waar men 't boek ook openslaat, 
Wijzen al de bladen 
Staag gevleide grootheid aan; 
Rangen, titels, schatten staan 
Hier, voor grootsche daden. 
 
Ginds, verschoven in een' hoek, 
Ligt des nijvren werkmans boek, 
Zonder praal geschreven; 
't Meldt slechts, hoe hij slaaft en zwoegt; 
Maar, het woordje vergenoegd 
Staat zoo schoon daar neven. 
 
't Boek van jonker du bon ton 
Spreekt slechts van parfums, bonbon, 
Modes, politesses, 
Schouwburg, carrousel en bal, 
En vermeldt een eindloos tal 
Van jolies maîtresses. 
 
't Boek van gindschen jongeling, 
Vlijtig werkzaam in zijn' kring, 
Doet zijn' ijver lezen, 
En verzekert elk, dat hij 
Aan het nut der maatschappij 
Eens zal dienstbaar wezen. 
 
Zelfmin, trots en ijdle waan 
Schrijven in de boeken aan 
Van een rij coquettes; 

{==247==} {>>pagina-aanduiding<<}

Hoe veel slaven zijn geboeid; 
Hoe haar laakbre hoogmoed groeit, 
Door hunne amourettes. 
 
't Boekje van de lieve maagd, 
Die den blos der onschuld draagt, 
Zediglijk geschreven, 
Meldt, hoe schuldelooze vreugd, 
Fijn gevoel en reine deugd 
In haar' boezem leven. 
 
Elk, die ginds het huis bewoont, 
Waar de tweedragt immer troont, 
Is altijd te onvreden; 
In zijn boek is ieder blad 
Met de schetsen vol geklad 
Dier oneenigheden. 
 
't Boek van dezen echtgenoot 
Maalt hem zalig, in den schoot 
Van zijne uitverkoren. 
Moederliefde, huwlijksmin 
Komt, in 't boek der echtvriendin, 
Op elk blad te voren. 
 
't Boek des gierigaards vermeldt, 
Hoe hij immer slaaft, om geld 
Bij elkaêr te schrapen, 
Angstig elk genot ontbeert, 
En, door zorgen overheerd, 
Nooit gerust kan slapen. 
 
't Boek des menschenvriends berigt, 
Hoe hij zich eene eerzuil sticht 
Door weldadigheden; 
En hij staart op ieder blad, 
Dat zoo schoon een' trek bevat, 
Dankbaar en tevreden. 
 
Dan, genoeg reeds: dit verschil 
Zij zoo veel, zoo groot het wil; 
Schoon het op te noemen, 
Voor elk' mensch, onmooglijk blijv', 
Niemand mag op een geschrijf, 
Vrij van fouten, roemen. 
 
Wie, zoo hij die magt bezat, 
Zou niet gaarne van elk blad 
Menig feiltje wisschen? 
Wie niet gaarne uit ieder deel, 
Ter verfraaijing van 't geheel, 
Menig blaadje missen? 

{==248==} {>>pagina-aanduiding<<}

Maar, hetgeen men eenmaal schrijft, 
Hoe 't ons ook mishage, blijft 
Daar altijd geschreven. 
Vrienden! geeft toch daarop acht: 
Schrijft toch nimmer onbedacht 
In het boek van 't leven! 
 
Wèl u, zoo ge een enkel blad 
Slechts ontsierd hebt door een klad, 
Toezaagt op uw schrijven! 
Weinig feilen u bewust, 
Denkt gij, vrolijk en gerust: 
‘'t Werk zal alzoo blijven.’ 
 
Hebt ge, als gij dit lezen zult, 
Weêr een deel van 't werk gevuld, 
Weêr een aangevangen; 
'k Doe u, daar op de eerste blaên 
Veeltijds enkel wenschen staan, 
Ook mijn' wensch erlangen: 
 
'k Wensch dan, dat ge uw pen bewaakt, 
Dat zij weinig fouten maakt, 
En vooral moogt letten, 
Dat gij 't kladden steeds vermijdt; 
Opdat ge eenmaal waardig zijt, 
't Werk dáár voort te zetten, 
Waar men nimmer fouten schrijft, 
En geen klad meer zigtbaar blijft! 
 
cornelis looijen. 







Op de beeldtenis van J.F. Helmers.


Zie hier het beeld des mans, die, op bezielde toonen, 
Der vad'ren deugd verhief, hunn' moed, hun heldenkracht; 
In d'afgrond van het wee het hart van Bato's zonen 
Ontgloeide bij den roem van 't edelst voorgeslacht! 
Hij zong - en uit ons oog verdween het schriklijk heden; 
Het neêrgebukte hart werd door zijn' zang bezield. 
Hij zong - wij leefden weêr in 't glorierijk verleden, 
En zagen volk bij volk voor Neêrlands leeuw geknield. - 
O gij! zoo helmers ooit u roerde door zijn snaren, 
Beminnaar van de deugd, van God en 't vaderland, 
O, blijf vol eerbied steeds op 't beeld des ed'len staren, 
En wijd zijne asch een' traan in 't Muiderberger-zand! 
Maar gij, die, in den nacht dier wrange en bange tijden, 
Der vad'ren roem tot schand', en van hun deugd ontaard, 
Uw vuige, slaafsche lier der dwing'landij dorst wijden, 
Aanschouw dit beeld, en bloos, dat ge immer dichter waart! 
 
a.w. engelen. 
Groningen, 1 Aug. 1822. 







{==249==} {>>pagina-aanduiding<<}

Mengelwerk.

Lijkpligt bij het graf van Jan Hendrik van Swinden,

den dertienden maart 1823.

Het was voor Amstels burgerij eene behoefte, de vereering van haren van swinden, bij het ter aarde bestellen van zijn lijk.
Zijne ambtgenooten en leerlingen allereerst, en al wie hem hoogachtte, en liefhad, en zich aan hem verpligt gevoelde, ieder wenschte zoodanige vereering.
's Mans zedigheid had zich over die soort van eerbewijs wel eens zoodanig uitgelaten, dat zijne weduwe met de nageblevene betrekkingen eene statelijke uitvaart moesten beschouwen als strijdig met des overledenens begeerte. Doch, op den herhaalden aandrang van de H.H. Studenten der Doorluchtige School, ondersteund en vermeerderd door dien van anderen, gaf men van wege het sterfhuis toegang tot de Oude Kerk, waarin het lijk zou begraven worden.
Om dezen toegang te regelen, en het gebruik daarvan te doen strekken tot het bedoelde einde, moesten er eenige voorloopige schikkingen gemaakt worden. Dingsdag avond laat werd de toegang verleend; tegen Donderdag 's morgens ten negen ure was de begrafenis bepaald. Nu

{==250==} {>>pagina-aanduiding<<}
namen de H.H. Mr. m.c. van hall en j. teissedre l'ange de zorg op zich, gebruikten den korten tijd, die hun overbleef, om kennis te geven van het verkregen verlof aan den Heer voorzittenden Burgemeester, en door zijn Ed. Achtb. aan de Kamer van H.H. Burgemeesteren, den Achtbaren Raad, en Curatoren van het Athenaeum; voorts aan de Regterlijke Magt en verdere hooge Ambtenaren, aan H.H. Professoren en Studenten van het Athenaeum en van het Lutersch Seminarium, aan al de Protestantsche Kerkeraden, geleerde Maatschappijen, Stichtingen van Kunst en Weldadigheid, en andere standen en personen, aan welke het berigt geoordeeld werd te behooren; met zulk gewenscht gevolg, dat zich verscheidene Leden van den Achtbaren Raad, vele hooge Ambtenaren, Professoren en Studenten, ook van de Lutersche, Doopsgezinde en Remonstrantsche Seminaria, vele Leeraars van den Godsdienst, Leden van Kerkeraden, van het Instituut, de Maatschappij Felix Meritis, en andere Stichtingen van Letteren, Kunst en Weldadigheid, inzonderheid de hier ter stede wonende Directeuren van de Kweekschool voor de Zeevaart, tegen het plegtig uur afzonderlijk naar de Oude Kerk begaven, aldaar door den Heer Mr. m.c. van hall werden opgewacht, en, nadat het lijk in de kerk was gebragt, zich achter hetzelve schaarden, zonder anderen rang in acht te nemen, dan dien, welken elk beschaafd man nooit verwart. De Heeren Studenten stonden in het koor, voegden zich in den langen trein, en deze werd door eenige uitgelezene Kweekelingen van de Kweekschool voor de Zeevaart, welke de waardige Grijsaard steeds eene vaderlijke liefde toedroeg, gesloten.
Na den omgang schaarde men, in diepe stilte, zich van zelve om de groeve, waarbij reeds de bloedverwanten zich geplaatst hadden; en, nadat het lijk in het graf was nedergelaten en met de rouwbaar gedekt, werd door den Heer j. teissedre l'ange gesproken als volgt:

{==251==} {>>pagina-aanduiding<<}

geëerde stadgenooten!

Vergunt mij in dit plegtig oogenblik de tolk te zijn van uw gevoel.
Ik stond als Leeraar van den Godsdienst bij van swinden's sterfbed. Laat mij zijne gedachtenis vereeren bij zijn graf!
Dat graf besluit alleen zijn stoffelijk overschot; zijn naam behoort aan geheel de beschaafde wereld.
Onuitwischbaar staat zijne beeldtenis geprent in ons geheugen, en in ons hart leeft tot den laatsten ademtogt het gevoel van eerbied, dankbaarheid en liefde, de hulde eener gansche burgerij.
Sla ik mijn oog op dezen ruimen en achtbaren kring, door hetzelfde gevoel herwaarts geleid, wie is er, aan wien van swinden niet was verwant door wetenschap en kunst, door ijver en getrouwheid, door liefde tot het vaderland en zucht voor deze stad, door deugd en godsdienst, door vriendschap, door dienstvaardigheid, door weldaden? Wie mist hem niet overal en altijd? De Koning in zijnen raad; het vaderland in zijne belangen; de wetenschappen in hare toepassing; de openbare stichtingen van letteren en kunst, van zeevaart en koophandel, van ware verlichting en weldadigheid, in haren ruimen werkkring; de weduwe in haren druk; de wees in zijnen nood; de radelooze in de angstige bekommeringen van zijn hart? Wie verwierf grooteren roem, en was bescheiden, zedig, minzaam, kiesch en gevoelig, meer dan van swinden? Wie was echtgenoot en vader, bloedverwant en vriend, meer dan hij? Wie zuiniger op zijnen tijd en guller met dienstbetoon, hulpvaardiger in elke betrekking? Wie deelde ruimer, aangenamer, vollediger, uit den overrijken schat van kennis en de diepte van een vast en onuitputbaar geheugen, mede, al wat hij had, ten beste van zijne leerlingen, zijne vrienden, en elk, die hem aanliep om verlichting, leiding en raad? Wiens arbeidzaamheid omvatte meer, hield krachtiger aan, en volhardde beter tot den einde toe? Wie hield

{==252==} {>>pagina-aanduiding<<}
meer aan orde en betamelijkheid? Wie was zoo deftig en minzaam tevens; zoo ernstig en opgeruimd; zoo vast in zijn karakter; zoo stevig in zijne beginselen; zoo wars van ijdel eerbejag; zoo belangeloos voor zichzelven; zoo getrouw voor het openbaar belang?
Maar, wat roem en prijs ik van swinden bij zijn graf? Hij leeft, door zijne schriften, door den veelvuldigen dienst aan het vaderland bewezen, door zijnen geest, en door zijne talrijke leerlingen, van geslacht tot geslacht. Zij verspreiden zijnen roem door geheel het vaderland, door de geleerde wereld, over land en over zee, waar vaart en handel reiken; in alle deelen van den aardbol.
Een kerkgewelf verheft zijne bogen over van swinden's graf; hij was eene zuil der Christen-kerk door geheel zijn leven; hij schraagt haar nog door zijn voorbeeld; in naam en daad een Christen-wijsgeer, zonder kleingeestigheid, eenvoudig en opregt, zonder uiterlijke praal, maar verlicht door diepe kennis, onwrikbaar in zijn geloof, ijverig in zijne deugd, ruim en edel in zijne liefde.
Vandaar dat nuttig leven, vandaar dat kalm en rustig sterven. Dankbaarheid aan God en vertrouwen op God waren op zijne lippen; teederheid bezielde zijnen handdruk; zijn laatste blik rustte op zijne eerbiedwaardige gade; de laatste uitdrukking van zijn gevoel was vaderliefde.
Zijne jeugdige grijsheid, edele zielskracht, tegenwoordigheid van geest, en stille rustigheid bij het sterven, waren de vruchten en het loon van een matig, kuisch, wijs en werkzaam leven.
Ziet daar, Stadgenooten van allen rang en staat! het voorbeeld, dat hij ons naliet. o, Dat het ons beziele, sterke, onderschrage, en ijverig doe zijn in onbezwekene pligtsbetrachting!
Van swinden's woord zij diep geprent in ons geheugen: ‘Ik werk, alsof ik nog jaren te leven had.’ Bij zulk een bestaan was de gedachte aan den dood zoo

{==253==} {>>pagina-aanduiding<<}
hebbelijk en vruchtbaar, dat zij het beste bewijs oplevert voor de vaste hoop der onsterfelijkheid.
Ons oog vestige zich dan niet langer op dit graf; het keere zich naar omhoog; bij zulk eenen lijkdienst verbindt zich het zigtbare en het onzienlijke aaneen; het hooge en heilige verheft zich in ons gemoed boven het stof en het slijk van dit aardsche leven.
Edele Jongelingen! gij neemt hier het vast besluit, om braaf en goed, werkzaam en getrouw te leven voor al wat waar en lofwaardig is; te leven voor het vaderland, als burgers van het Godsrijk.
Achtbare Mannen! gij vondt hier kracht en moed tot belangeloozen ijver, tot onbezwekene trouw; als burgers van den staat, als vaders uwer huisgezinnen, als stadgenooten onderling, tot bevordering van één belang, van éénen naam, van éénen roem, dien van Amsterdam, van Nederland!
Beminde Kleinzoon en Naamgenoot van den goeden en grooten van swinden! deze naam zij u heilig, heilig bovenal!
Waardige Aanverwanten, zoo eerbiedig, zoo mannelijk teeder, zoo wijs en vroom, zoo standvastig in uwe liefde! uw loon ligt in uw hart; ontvangt met welgevallen deze ongezochte hulde aan uwen dierbaren overledenen, en brengt die over in het ouderlijk huis, aan de geëerbiedigde weduwe, waardig zulk eenen man, aan de lievelingen van zijn hart, waardig zulk eenen vader! brengt ze over, deze statelijke hulde, als het offer der dankbaarheid, der hoogachting, en der liefde van de gansche burgerij!
Armen en Verlatenen, die hier niet staat aan dit graf, omdat gij niet zijt zoo als wij, maar die weent in stille eenzaamheid om uwen raadsman en helper in den nood! daar boven is magtiger hulp; gij zijt niet alleen, want ‘de Vader is met u;’ geloof, hope en liefde blijven, en de liefde blijft tot in eeuwigheid.






{==254==} {>>pagina-aanduiding<<}

Hulde aan de nagedachtenis van den hoogberoemden heere Jan Hendrik van Swinden,

Staatsraad in buitengewonen Dienst, Hoogleeraar in de Wis-, Natuur- en Sterrekunde aan de Doorluchtige Schole der Stad Amsterdam. (*)


Van swinden is niet meer! Ik staar zijn beeldtnis aan, 
En bevend zal mijn hand de doffe citer slaan. 
Van swinden is niet meer! Die kreet aan de Amstel-zoomen 
Dreunt over veld en duin, en klinkt langs onze stroomen. 
Van swinden is niet meer! De rouwvlag aan het IJ 
Verbreidt van pool tot pool deez' slag voor zeevaardij. 
Zijn loop is afgelegd. Wij zien de zon verdwijnen, 
Die meer dan half eene eeuw voor Nederland mogt schijnen. 
Haar glans bestraalde 't Vriesche Athene van omhoog, 
Wanneer haar opgang 't eerst der Seine blonk in 't oog. 
Haar middagluister gloorde in 't koor der Amstelaren, 
Dat, gretig om een' schat van kennis op te garen, 
Zich koesterde in den gloed van haar weldadig licht, 
En blind zag aan den roem, dien zich van swinden sticht. 
Nu werpt de dood hem neêr, den stervling, groot van waarde. 
De stroom des tijds voert heen, wat immer praalt op aarde. 
Hoe hoog de wiskunst stijge, en mete 's hemels baan; 
Hoe veel men land en Vorst dienstvaardig bij moog' staan; 
Schoon half een wereldrond der kunsten lievling huldig', - 
Hij valt, en blijft natuur den laatsten tol niet schuldig. 
Ja, 't onverbidlijk lot, dat treft op Gods bevel, 
Verbiedt vaak 't dankbaar hart een allerjongst vaarwel! 
Dat hart, nogtans, bestaat zijn wee u na te galmen: 
Want u, wien nieuwland kroont, ontmoet met zegepalmen; 

{==255==} {>>pagina-aanduiding<<}

U, die en gade en kroost hier treurende achterliet, 
Mishaagt ook 't lijkgezang eens oudsten leerlings niet. 
Van swinden! ach! het beeld, van u ons bijgebleven; 
De naam, die eeuwen lang op 's naneefs tong zal zweven; 
De schriften, tuigend' van uw' welverdienden lof, 
Zijn voedsel voor mijn' rouw; 't geeft all' tot klagen stof. 
In 't eind, de tranenvloed, die welt en af komt leken. 
Verruimt mij de enge borst, en leert den weemoed spreken. 
Hoe ras vervloog mijn jeugd, die luistrend voor u stond, 
En, deelende in uw gunst, elk woord ving uit uw' mond! 
Hoe snel verdween de glans, die heerlijk op kwam lichten, 
Toen zich Europa door uw' arbeid zag verpligten, 
Toen Frankrijk Neêrlands roem erkende in 't eerbewijs, 
Aan uw verdienste en vlijt geheiligd door Parijs! 
Maar eeuwig straalt de deugd, die kampt met tegenheden. 
Van swinden! 't vaderhart, door zieleleed bestreden, 
Blijft kalm, en manlijk, en gelaten in zijn lot; 
Het stijgt in waren moed, die nederbuigt voor God. 
Wie ooit den eernaam droeg van wijsgeer en van Christen, 
Geen laster zal in 't graf deez' titel u betwisten: 
Uw vroomheid, en 't gevoel, dat in uw borst mogt slaan, 
Kon klatergoud, en praal, en ridderband versmaên, 
En, vast gelijk een rots, ook 't woest geweld trotseren, 
Dat eens van 't roer des staats vermetel u dorst weren. 
Uw lust was lager kring; bij 't leerschool der natuur, 
Volijvrig in uw' pligt, te toeven 't doodlijk uur. 
Dat uur, schoon spade, heeft, te vroeg voor ons, geslagen; 
En 't past den droeven niet, uw' geest terug te vragen. 
Uw voorbeeld leev' bij ons, wier treurend ooge schreit. 
De Schepper riep u op tot hooger zaligheid. 
Deez' wereld was te kleen voor uw bespiegelingen: 
Gij steegt naar 't maatloos ruim van hooger zonnekringen; 
Daar juicht de vlugge ziel tot 's Allerhoogsten lof, 
En voor 't verheerlijkt oog daagt onuitputbre stof. 
 
jan brouwer. 
Leeuwarden, den 20 Maart, 1823. 






{==256==} {>>pagina-aanduiding<<}

Het leven en de wandelingen van meester Maarten Vroeg.

XIV.

De Voorlezing. (*)

Toen de gevreesde dag gekomen was, stapte ik met een ineengetrokken gelaat, een kloppend hart, en eene beschrevene rol papier in mijn' zak, ter huisdeure uit. De hartklopping bedaarde door het gaan, en mijn gelaat helderde op, toen ik, buiten het dorp gekomen, den schoolmeester, den smit, met den kerkmeester, en, een weinig verder, jan, den kleermaker, met een paar boeren, stadwaarts voor mij uit zag gaan. Het streelde mij, dat ik zoo vele menschen in beweging zette; hoewel deze streeling aanmerkelijk verminderde, als ik om mijne rol papier dacht, en hoe ik daaraan kwam. Wat zullen er de menschen van zeggen? Zullen zij mij ten einde toe hooren? Dergelijke ontmoedigende vragen meer bestormden mijn gemoed, en maakten mij zoo klein als een leerling, die zijn examen moet doen, en zich wel bewust is, niets te weten. Maar het lot was geworpen; ik wapende mij dus met een stalen voorhoofd; en, ter plaatse mijner bestemming gekomen, begon ik met luider stemme, schoon het hart mij in de keel sloeg, de volgende

Voorlezing, over de middelen, om het Geweten te stillen.

Het is geen gering kruis voor de zonen van Eskulaap, in hunne dagelijksche ommegangen, dat alle lijders genezen willen zijn, en dat er zoo weinig kwalen genezen kunnen worden. Hadde men voor elke ziekte slechts één middeltje, dat probatum was, hoe gelukkig zouden wij wezen! daar wij ons nu genoodzaakt zien, bij elken zie-
{==257==} {>>pagina-aanduiding<<}
ke, dien wij den pols voelen, ons dierbaar hoofd te vermoeijen met het ontwerpen van een geregeld geneesplan, naar de bijzondere omstandigheden van den lijder ingerigt. Intusschen wil en moet de man toch geholpen zijn, en, wat nog meer zegt, de eer der kunst, de naam van den Doctor moet gered worden. Waarlijk, de Doctoren (*) waren den naam van zeer geleerde Heeren niet waardig, indien zij geen huismiddeltje in dien algemeenen doctoralen nood hadden weten uit te vinden. Sedert lang zijn wij dan ook reeds in het bezit van eene methode (†), welke alle mogelijke voordeelen vereenigt, en waardoor de lijder, even als alle zijne medicinale lijftrawanten, even heerlijk geholpen wordt. Zij bestaat in de juiste aanwending der palliativa, welke de ongeleerde menigte doorgaans verzachtende, bedarende, pijn- en krampstillende middelen noemt. Wordt nu een Eskulaap bij een' lijder ontboden, die deerlijk hoest en over pijn op de borst klaagt, en heeft de diepzinnige doodbanner niet uitgeslapen, of hoofdpijn, of moet hij t' huis zijne boeken eens nazien, of ziet hij geene kans, de
oorzaken en den aard der kwaal na te vorschen, dan schrijft hij den patiënt een zacht likkepotje voor; dat streelt de borst, en helpt onzen Doctor van het denken af. Wordt de zieke door pijnen gefolterd, en gekweld door slapelooze nachten; waartoe de vraag: vanwaar die pijnen? - een pilletje opium, en de zieke slaapt kostelijk.
Gaarne zult gij gelooven, dat, zonder deze heerlijke palliativa, alleen boerhaaves in staat zouden zijn, het Doctorschap uit te oefenen. Het is slechts jammer, dat zij, over het algemeen, den Doctor meer helpen, dan

{==258==} {>>pagina-aanduiding<<}
den patiënt. Dat kleine ongemak is intusschen niet te verhelpen. Eene diepzittende kwaal eerst regt te leeren kennen, en vervolgens met wortel en tak uit te roeijen, eischt te veel kennis, doorzigt, beleid en geduld, dan dat iemand de vereeniging van zoo vele hoedanigheden, met eenig regt, in zijnen Geneesheer vorderen kan.
Te minder is dit van hem te vorderen, omdat het geheel niet in den aard des menschen ligt, om ergens moeite en zorg aan te besteden, wanneer men er met een gemakkelijk hulpmiddeltje af kan. En, inderdaad, met wat regt verwachten onze lijders, dat wij ons aan de uitroeijing hunner ligchaamskwalen ernstig zullen laten gelegen liggen, daar zij-zelve, in de behandeling hunner zielskwalen, die toch van oneindig meer belang zijn, zich niet meer moeite geven? Welverre van die in den grond te genezen, tracht ieder, door verzachtende middelen, zichzelven de smart te benemen, welke hij er soms van gevoelt. Die smart bestaat in de onlijdelijke knagingen van het geweten; en de groote kunst is, om daarvoor een verzachtend likkepotje of een bedwelmend slaapmiddel te vinden. Over die palliativa voor het geweten, en derzelver onderscheidene wijze van bereiding en toediening, wenschte ik u nu te onderhouden, en zal daartoe eerst eenige der mij bekende middelen voordragen, en derzelver groote kracht, uit de ondervinding, aantoonen, en vervolgens eenige aanmerkingen mededeelen over derzelver aard en gevolgen, om daardoor hunne innerlijke waarde beter te kunnen beoordeelen.
I. Niet elk heeft eene even groote dosis opium noodig, om zachtkens in te sluimeren; en men moet daarom de gift naar elks gestel en temperament afmeten. Zoo is ook het geweten van sommige menschen zoo aandoenlijk en zoo ligt ontrust, dat het door de minste scheeve plooi in gedachten of daden in hevige beweging komt. In dat geval komt mijn eerste bereidsel te pas, hetwelk een watertje is, gestookt uit de eigenliefde. Bestrijkt gij daarmede uwe oogen, en verwijt u het geweten een gebrek, zoo ziet gij terstond op de tegenovergestelde on-
{==259==} {>>pagina-aanduiding<<}
deugd met al derzelver heillooze gevolgen, en spoedig zal het in uw binnenste stil zijn. Daarom let de hoogzuinige griffioen, die zijne kinderen met holle magen en gescheurde kleederen loopen laat, met arendsoogen op de gevolgen van overdaad en verkwisting. Bij elk nieuw slagtoffer dier ondeugden, hetwelk genoodzaakt is eene regtsgeleerde operatie te ondergaan, wrijft onze griffioen in zijne dorre handen: ‘Dat komt er van,’ zegt hij, ‘als men zijne tering niet naar zijne nering zet!’ Hij ziet nu in zijn gedrag geene gierigheid, maar nog overdaad, en besluit, het geld, voor winterbrand bestemd, op zekere renten uit te zetten. - Zoo krijgt de opgeblazen pedant een dubbel gevoel van zijne waarde, wanneer hij ziet, hoe belagchelijk onkunde en domheid den mensch maken kunnen; en het morsig wijf zet hare stem een octaaf hooger, wanneer men de overdrevene netheid harer kraakzindelijke buurvrouw over den hekel haalt.
Somtijds, echter, is de gewetensonrust door dit eenvondig middel niet te bedaren. Alsdan moet men zijne toevlugt nemen tot eene sterkere tinctuur, bestaande uit geest van eigenliefde. Weinige droppels daarvan hebben de tooverkracht, om blind te maken voor de fouten, die wij in anderen verachten, schoon wij er zelve erger aan lijden. Menige vrome riekt aan dit fleschje, of snuift er van op, als Dominé aan zijne toepassing komt. Deze vooringenomenheid met zichzelven geeft ons het stokpaard, waarop wij allen draven; en ieder zit er zoo fier op, alsof hij den schoonsten klepper tusschen zijne beenen had. Wij zien alleen, welk eene misselijke figuur anderen op het hunne maken. Niets is onverdragelijker, dan de trotschheid van een' Amsterdamschen cresus, die, tot verbazing van allen, de tafel van multiplicatie wist in praktijk te brengen. Wat maakt, zou men zeggen, den gek verdragelijk voor zichzelven? Hoort hem! Niets vindt hij dwazer en hatelijker, dan trotschheid, het zij op geboorte, het zij op schoonheid, het zij op ligchaamskracht, het zij op gaven van het verstand, het zij op eene ellen-
{==260==} {>>pagina-aanduiding<<}
dige ton, (en dit woord zorgt hij, dat bijzonder uitkome) die men van zijne ouders geërfd heeft; maar zoo hij telkens spreekt van zijne schatten, door eigene vlijt en den zegen des Heeren verkregen, dan is dat geene trotschheid; het is vergenoegdheid, dankbaarheid tot den Oorsprong van alles, de vreugd van een overvloeijend harte.
In het bijzonder toont zich dit middel werkzaam bij hen, die door meer dan ééne drift beheerscht worden: terwijl zij dan aan de eene voldoen, achten zij vrij te zijn van alle andere. Niemand zal gloriosus overtuigen, dat hij hebzuchtig is. Hij geeft immers een' afgeleefden knecht het genadebrood; hij helpt immers telkens zijne boeren en daglooners met voorschotten; en er geschiedt geene collecte of inschrijving voor een afgebrand dorp, of voor ondergeloopene landen, of voor buitengewone uitdeelingen in strenge koude, of gloriosus naam prijkt op de lijst met eene aanzienlijke som, en de rondgaande schaal, van zijn huis terugkomende, met goud. Maar niemand hoort, hoe gloriosus vloekt en tiert, ja bijna huilt van kwaadaardigheid, als hij dat goud uit zijne geldkist krijgt; niemand weet de loopjes, waarvan hij zich bedient, om te zorgen, dat de gansche stad wete, wat hij geeft; niet ieder hoort het zoo, hoe zijne boeren zuchten onder zijne voorschotten, noch ziet, dat het genadebrood bij hem zeer mager en beschimmeld is. Intusschen stelt de lof der geheele stad zijn geweten gerust; hij is in aller, hij is in zijn eigen oog een liefderijk en weldadig man.
Jammer, dat ook dit middel somtijds zijnen dienst ontzegt, en dat het beangst geweten, in weerwil der zacht streelende eigenliefde, tot schrikkelijker folteringen ontwaakt, even als een arme zieke, na een opiumslaapje, met schrik en heviger pijnen wakker wordt. Wat dan gedaan? Hetzelfde, wat de Apotheker doet, wanneer hij een' slappen geest sterker wil maken; hij haalt hem over hetzelfde kruid nog eens over, en noemt dit cohoberen. Zulk een gecohobeerde geest van eigenliefde verandert weldra onze zwakheden en gebreken in louter deugden. Komt

{==261==} {>>pagina-aanduiding<<}
vanisca op een vrouwenbezoek, zoo slaat zij, zonder het hoofdje te draaijen, hare oogen naar boven en beneden en naar alle zijden heen; geen vlekje op de tafel, geen pluisje op het tapijt, geen stoel, die een weinig scheef staat, ontsnapt haar; zij meet de dienende meid of knecht, met een' opslag des oogs, even als een serjant eenen pas aangekomen' loteling, en bespeurt terstond, dat de meid een snuisneus is en de knecht de paarden oppast. Welhaast begint het gesprek; en nu laat zij niet na, op te merken, dat bij haar geen meid mag snuiven; dat zij eene afzonderlijke werkster heeft, die, met kracht van armen, hare gladhouten meubelen wrijft; dat zij op het borstelen van het tapijt zich zeer goed verstaat, en hierin elke nieuwe meid, die zij krijgt, zelve onderrigt; in één woord, zij doet opmerken, dat het bij haar vrij wat netter is. Is deze vrouw hoogmoedig? Neen! zij is op zindelijkheid en orde gesteld; en zijn dat geene heerlijke deugden?
Is de vrouw hoogmoedig, die, bij elke gelegenheid, met ophef vertelt, dat zij alles beter en goedkooper heeft; dat boter, en zout, en zeep, en turf, en wat niet al, bij haar de helft langer duren, dan bij een ander; dat er geen speld verloren gaat, zij dagelijks alle hoeken en gaten doorsnuffelt, en zelve naar de markt gaat, om het noodige te koopen? Is zulk eene vrouw hoogmoedig? Neen! zij is huishoudelijk; en verdient dat geenen lof?
Hoe menigeen, die zijne vrienden onthaalt, berekent vooraf het brood, dat zij eten zullen, en zorgt, dat alle overvloed van zijne tafel geweerd zij! Dit is geene karigheid; maar hij is een vijand van weelde en overdaad. Ziet zelfs het bruiloftsfeest zijner éénige dochter! Niet meer dan de gewone kost op tafel. Het is geene karigheid; maar hij houdt van geen omslag; hij is een ouderwetsch eenvoudig man; en, om te toonen, hoe na hij aan de vaderlijke zeden blijft, laat hij niet na, op het schraal dessert te verhalen, hoe oudtijds de afgevaardigden ter statenvergadering, met een stuk brood en kaas in den zak, daarhenen reisden.

{==262==} {>>pagina-aanduiding<<}

Hoe menigeen, die in zijnen koophandel zich van allerlei bijwegen bedient, nu eens 's lands regten ontduikt, dan weder van het gebrek gebruik maakt, hetwelk hij-zelf heeft weten te doen ontstaan! Noemt hem geen smokkelaar, geen woekeraar, die de armen uitzuigt! Hij is een schrander man, die zich op het speculeren verstaat, en voor vrouw en kinderen zorgt.
Heeft ligthoofd een ontzaggelijk vermogen binnen korte jaren zoek gemaakt, het was geene verregaande verkwisting; neen! het was edelmoedigheid en gulheid, die hem bedorven heeft.
Dag en nacht zwoegt climax in 's lands dienst. Onbekommerd, wie er aan het roer staat, of waarhenen het schip van staat gestuurd wordt, werkt hij met ijver en verstand, en klimt ongemerkt tot de hoogste eerposten. Ieder prijst zijne verdiensten, zijne vaderlandsliefde; noemt hem een' man, die niet gemist kan worden. Waarom zou de stem van het volk zijn geweten niet stillen, wanneer dit hem toeroept, dat eerzucht en eigenbaat alleen de drijfveren zijn van zijne daden?
Hoe vele ouders weten, in hunne oogen, en in die van anderen, hunne dwaze toegevendheid omtrent hunne kinderen te verschoonen! Is het kind koppig en kwaadaardig; het is immers nog niet oud genoeg, om rede te verstaan; wat zoude men het dan kastijden? Verwildert de opwassende jongen, zonder iets te leeren; stilzitten en blokken is nadeelig voor de gezondheid, en de ligchaamskrachten moeten ook ontwikkeld worden. Voert een slimme gaauwdief allerlei guitenstukken uit; hem te gengaan, ware een genie verdooven, dat voor 't minst een' vondel of een' huig de groot belooft! Zoo krijgt dan de verwaarloozing van der kinderen opvoeding, dien eersten pligt der ouderen, den naam van teedere zorg; en welk geweten zoude dan niet gerust zijn?
Er zullen weinige zieleziekten wezen, bij welke, op de snedige aanwending dezer middelen, de pijnlijke angel der conscientie niet veel verstompt wordt. Het is waar, veel hangt hier, even als bij alle medicijnen, van het juist

{==263==} {>>pagina-aanduiding<<}
te pas brengen af; doch daarin schieten weinigen te kort. Een zeker instinkt schijnt ons hier te leiden, oneindig beter dan bij de kwalen des ligchaams. Ligchaamssmarten verraden zich terstond, zelfs aan het oog van den onkundigen; terwijl het de grootste kunst wordt geacht, de menschen op de gebreken hunner ziel opmerkzaam te maken. Vanwaar dat onderscheid? Vanwaar anders, dan dat zij de laatsten niet gevoelen; daar zij, door het instinkt gedreven, de minste onaangename gewaarwording, uit de ongesteldheid des gemoeds geboren, aanstonds weten te verdooven.
Maar nu, dunkt mij, zie ik stemmige gezigten meesmuilen, derzulken namelijk, die in onze gewijde bladen den eernaam van gewitte wanden dragen. Wanende, dat ik verder geen middel weet ter stilling van het beangst geweten, achten zij het arcanum veilig, waarmede zij, als met een' tooverslag, de hevigste gemoedsfolteringen doen bedaren. Wanneer die Christelijke Farizeërs, wier wandel angstig is afgemeten naar de formulieren van eenigheid, iets in hun gemoed ontdekken, dat niet strookt met de Hellenbroeksche voorschriften, zoo bedienen zij zich van de zwakheid des vleesches, als van eenen balsem, die alle gewetenspijn onfeilbaar wegneemt. Zij zien, dat ik hun geheim weet; maar ik kan hun tevens verzekeren, dat ik het op prijs weet te stellen, ja het gelijkschat met den steen der wijzen. Wie weet niet, dat het vleesch zwak is? En wat nemen wij het die strenge ijveraars dan kwalijk, zoo men uit alle buurten kinderen ziet opstaan, wier sprekende gelaatstrekken hen vader noemen, in spijt van alle doopboeken en registers van den burgerstand? Wat nemen wij het hun kwalijk, zoo zij, in jaren gevorderd, en den duivel der vleeschelijke lusten gedood hebbende, de huizen der weduwen gaan opeten, waar zij, in vroeger dagen, zoo menig zalig uurtje zagen voorbijvliegen? Ieder weet, dat de zwakheid des vleesches geheel anders werkt bij den volsappigen man en bij den uitgemergelden grijsaard. Kiest de eerste, ‘in eene schamele woning, fanny's boezem tot eene rust-
{==264==} {>>pagina-aanduiding<<}
plaats,’ de oude grijnsaard vindt voor zijn' kalen kop een' zak harde drieguldens het zachtste oorkussen.
Waant echter niet, dat alleen de struikelende tempelgangers in bezit zijn van dezen heerlijken balsem! Hij is evenzeer in de handen hunner tegenvoeters; maar de wereldling noemt temperament, wat de anderen zwakheid des vleesches heeten. Ik kan niet nalaten, hier te doen opmerken, dat men deze nieuwe, smaakvolle benaming aan mijne kunstbroeders verschuldigd is, die daardoor een middel, dat, wegens zijnen ouderwetschen naam, alle krediet begon te verliezen, voor de vergetelheid bewaard hebben. Zij toch zijn van ouds gewoon, door nieuwe namen, verouderde middelen nieuwe krachten bij te zetten. Hier hebben zij het met het beste gevolg gedaan, daar jong en oud hunne uitspattingen en driften, met onbeschaamde gerustheid, als de natuurlijke gevolgen van hun temperament aanmerken.
Doch alle deze geesten en balsems moeten wijken voor eene soort van vlugge olie, welke de Jezuiten, door destillatie, uit de eigenliefde hebben weten te stoken, en waarmede de grooten der aarde inzonderheid veel ophebben. Wie daarvan 's morgens nuchteren eenige droppels neemt, krijgt een geheel ander inzien in alle zaken, en wordt volkomen overtuigd van den gulden stelregel, dat alles geoorloofd is, mits het met een goed oogmerk geschiede. Daarom staat er op het lak, waarmede de fleschjes verzegeld zijn: finis sanctificat media. Zeker hebben deze schrandere geneesmeesters van reddelooze zielen dit middel geleerd van de Irokezen, die hunne ouders braden en opeten, om ze van den last des ouderdoms te bevrijden. Geen middel heeft zulk eene uitgebreide en zekere werking als dit; en men zal slechts weinig bladzijden van de geschiedenis kunnen opslaan, die niet de doorslaandste blijken van deszelfs gebruik toonen. Bij elke vervolging om godsdienstige of staatkundige gevoelens, bij menigen veldslag, bij menig traktaat van bondgenootschap, verdeeling of ruiling, bij menig hoogdravend manifest of lengenachtig bulletin, hebben Vorsten en Ministers er

{==265==} {>>pagina-aanduiding<<}
verschrikkelijke doses van moeten nemen, wilden zij niet door helsche pijnen vaneengereten worden. Bij elk Congres hoopten de verslagene volken, dat het eindelijk eens in onbruik geraken en verboden zou worden. In hoe verre daar thans hoop op is, durve ik niet beslissen; maar het is opmerkelijk, dat de stokers van dit krachtig panacée hunne stookhuizen en winkels in alle hoeken van Europa wederom opslaan en openzetten; waaruit men zou moeten opmaken, dat zij een goed debiet verwachten.
In den tijd, toen dit middel aan de hoven buiten zwang was, gebruikte men daar, ter sussing van de gegalonneerde conscientiën, veelal een ander, hetwelk eigenlijk voor rooverbenden en valsche munters is uitgevonden. Men zegt, dat het bereid wordt uit hetgene na het stoken der straks gemelde olie overblijft. Men wordt, hetzelve gebruikende, overtuigd van de waarheid des stelregels: nood breekt wet, en leert denzelven op eene bijzondere manier toepassen. Men wil ook, dat dit middel, eens behoorlijk gebruikt, de conscientie zoo geheel wegvreet, dat er geen spoor van overblijft, even als het wild vleesch door een bijtmiddel wordt weggevreten. Niet, dat zulke menschen, die dit extract, het zij met amandelpars tot pilletjes gedraaid, of in eau sucré opgelost, geslikt hebben, daardoor ophielden brave menschen te zijn; zij zijn alleen glad vergeten, wie zij waren en wat zij deden. Het is dan ook, in onze woelzieke tijden, menigeen uitmuntend te pas gekomen. Door hetzelve zijn in Parijs ci-devant Sansculottes thans gegalonneerde Ducs et Pairs; Bonapartiaansche Kamerheeren, of Prefecten, Gedeputeerden van de regterzijde, zonder dat dit hun eenigzins schijnt te hinderen. Ja, men ziet er zelfs, die plaatsen, welke zij te voren met afschrik vervulden, nu gerust betreden, en over de belangen van een volk raadplegen, hetwelk zij, eenige jaren te voren, uitgeplunderd en tot het bloed gegeeseld hebben.
Denkt echter niet, dat deze laatste middelen alleen voor hen geschikt zijn, die op troonen zitten, of daar om heen staan! De wereld is thans te verlicht, dan dat niet dui-
{==266==} {>>pagina-aanduiding<<}
zenden derzelver krachten zouden kennen. Wie zou het durven wraken de waarheid te verdraaijen, mits men er een goed oogmerk mede bereike, b.v. voor vrouw en kinderen zorge? Voor een' dwingeland te kruipen, wordt vaderlandsliefde, als men er eene zware belasting, vooral zulk eene, waardoor men zelf veel lijdt, door afweert. Moorden wordt menschlievendheid, als men daardoor zijn eigen leven en dat van een paar goede vrienden redt.
Bedriegt mendax zijne arme schuldeischers door een' schandelijk bankroet, nood breekt wet; hij moet toch blijven leven; dat wil zeggen, hij moet, dertig uren verder, eene kleine landstad door zijne pracht verblinden. - Verzaakt polites met elke staatsverwisseling zijne vorige grondbeginselen, nood breekt wet; hij heeft een zwaar huishouden; en 't is ook zoo: hij heeft t' huis wel zeven dienstboden, om zijne vrouw en éénige dochter te bedienen.
Gij zult bekennen, T., dat het verdoovend opium niet meer waarde heeft voor den door pijnen gefolterden lijder, dan voor deze menschen de slaapmiddelen der conscientie, waarvan ik gesproken heb, welke wij allen hebben leeren kennen als zoo vele kunstige praeparaten der eigenliefde, waaraan wij waarlijk niet minder verschillende gedaanten kunnen geven, dan de Apotheker aan zijne droogerijen. Maar, gelijk een kundig Geneesheer nu eens dit, dan een ander praeparaat verkiest, naar mate hij van hetzelfde middel, op deze of op gene wijze, meer hulp verwacht, zoo moet men ook hier met de omstandigheden raadplegen, en daarnaar zijne keuze inrigten.
II. En hiermede zie ik mij tot het tweede gedeelte mijner voorlezing gevorderd, waarin ik u eenige aanmerkingen over den aard en de gevolgen dezer verzachtende middelen moet mededeelen. Daarover nadenkende, moet ik bijna vreezen, dat zulk een nader onderzoek welligt zoude uitloopen, om u al het vertrouwen, hetwelk ik u op mijne goddelijke arcanums hebbe ingeboezemd, wederom te ontnemen. Gelukkig behoor ik tot het gild der Geneesheeren, die van overoude tijden gewoon zijn,

{==267==} {>>pagina-aanduiding<<}
den aard en de bijzondere eigenschappen der dingen, en vooral der medicamenten, zoo wat te plooijen, naar dat het in hunne kraam te pas komt. Sterk door deze heerlijke gave, ga ik tot mijn onderwerp over.
Ik heb u reeds doen opmerken, dat alle mijne slaapmiddelen kunstige praeparaten of bereidsels zijn van de eigenliefde, waardoor wij onszelven altijd van de schoonste zijde beschouwen. Daar nu de eigenliefde den mensch zoo eigen is als long en lever, kan zij ook voor hem even min nadeelig wezen, als dit het vergift voor de slang zelve is. Mogelijk zegt gij, dat zij ontstaan uit eene bedorvene eigenliefde, en dat deze even zoo verderfelijk voor de ziel moet wezen, als bedorvene gal voor het ligchaam. Gij beweert, dat die bedorvene hoedanigheid aanstonds blijkt, zoodra men mijne middelen slechts een weinig in het helder licht der waarheid stelt. Doch hierop zij het mij vergund aan te merken, dat er in de Apotheek eene menigte geneesmiddelen zijn, welke het licht niet verdragen kunnen, en die men daarom, in potjes met zand, of fleschjes met zwart papier beplakt, zoo duister mogelijk houdt. Dit is ook het geval van mijne praeparaten, die zelfs het minste licht niet verdragen kunnen, of zij ondergaan eene soort van gisting, en worden bijtend en stinkend. De stokers en bereiders van dezelve onttrekken ze daarom doorgaans zorgvuldig aan het licht; en ik schrijf inzonderheid de sterke kracht van den balsem en de olie, welke ik u heb doen kennen, daaraan toe, dat de Jezuiten en de fijnen die voorzorge zeer naauwkeurig in acht nemen.
Maar, wat behoeve ik ook veel woorden over den aard mijner palliativen te spillen? De ondervinding moet hier beslissen, zoo als zij in de Geneeskunst over de kracht en het nut der kruiden beslist. Hiervan is ieder zoo zeer overtuigd, dat men met vol vertrouwen oliën en balsems van oliekoopen en wonderdoctoren neemt, wanneer men slechts een paar gevallen van den goeden uitslag van dergelijke middelen heeft hooren verhalen. En stillen dan niet mijne middelen de gewetenspijn? Beantwoorden zij

{==268==} {>>pagina-aanduiding<<}
dus niet aan het oogmerk, waartoe zij worden voorgeschreven? En wat wil men meer van eenig geneesmiddel, het zij voor de ziel, het zij voor het ligchaam?
Het is eene andere vraag, of dit gevolg mijner praeparaten, de verdooving der conscientiesmarten, heilzaam is voor eene kranke ziel. Wie zich wil verbeteren, wie wezenlijk van zijne zielekwalen genezen wil, moet ze niet gebruiken; hij moet door een streng zielsdiëet zijn gansche bestaan veranderen, om zóó de kwaal met wortel en tak uit te roeijen. Maar de minsten hebben daartoe den moed; en dan zit er niets op, dan het onrustig geweten zachtjes in slaap te wiegen. Dit is blijkbaar de keuze der meesten; gelijk de meeste podagristen liever een' aanval met geduld of eene partij vloeken uitstaan, en met een fleschje slaapgoed de ergste vlagen verdooven, dan door een streng diëet en moeijelijke geneeswijze de kwaal in den grond wegnemen.
Hoe zeer ik dan ook met mijne praeparaten ben ingenomen, moet ik echter voor de nadeelige gevolgen waarschuwen, welke zij kunnen veroorzaken. Zij hebben dit met alle verdoovende en verzachtende middelen gemeen, dat zij de oorzaak der kwaal niet wegnemen. Men is dus telkens genoodzaakt tot dezelve terug te keeren, en ze in grootere dosis of een sterker bereidsel te gebruiken. Die eerst nog gerust insliep met eenige weinige droppeltjes van den geest, heeft eindelijk de olie der Jezuiten of het Jakobijnsche extract noodig. Ja, men wordt er zoo aan verslaafd, als de Javanen en Maleijers aan het verderfelijke amfioen. Ondertusschen groeit de ongesteldheid der ziele zoo sterk aan, dat wij eindelijk met schrik en in de hevigste benaauwdheid ontwaken. Zij, die zelfs de beide sterkste praeparaten dagelijks in ongeloofelijke hoeveelheid gebruikten, en de plaats, waar hunne conscientie zit, zoo min voelden, als een hannekemaaijer zijne hersenen; zij, die dachten, dat er geen vezeltje van het geweten bij hen was overgebleven, gevoelden bij gewigtige omstandigheden, b.v. bij omwentelingen, of bij het overgeven der ministeriéle portefeuille, vooral bij den naken-
{==269==} {>>pagina-aanduiding<<}
den dood, zulke gevoelige nepen, dat de podagra daarbij eene zachte streeling is.
Ik beken, dat deze bedenkingen aan de voorgestelde middelen veel van hunne waarde ontnemen. De ondervinding leert echter, dat zij, die dezelve het meest behoeven, en die dus hier de beste regters zijn, het anders begrijpen. Zij gebruiken ze onophoudelijk. En hieruit kan men juist zien, welk eene tooverkracht zij bezitten, zoo lang hunne werking duurt. Zij verwekken, even als het goddelijk heulsap bij de Turken, zulk eene aangename bedwelming, dat de lijders, te midden der hevigste wroegingen, zich in het Paradijs van mahomed wanen overgebragt, en zich geheel anders droomen, dan zij zijn. In zulk eene overspannene begoocheling waant een voltaire zich een priester van waarheid en deugd, en bezingt hij, in onsterfelijke zangen, den lof van het Christendom. Door dien bedwelmenden zwijmeldrank bevangen, schaarden Septembriseerder en Koningsmoorder zich ééns in gegalonneerde rokken rondom den troon van napoleon. In zulk eenen roes preken onze overburen de afschassing van den slavenhandel op de puinhoopen van Parga, en trekken afgeleefde lichtmissen, uitgeraasde filozofen en halflamme Generaals de pij van Missionarissen aan, en zien er allen zoo glansrijk en vergenoegd uit, alsof zij in Abrahams schoot waren.
Zoo verre gaat de verblinding der eigenliefde. En behoeven wij ons dan langer te verwonderen, dat de kinderen van Adam zoo tevreden zijn met zichzelven; dat hun niets zoo vreemd en zoo ongerijmd voorkomt, als zich door anderen gebreken te hooren verwijten, waarvan zij nooit een spoor in hun hart gewaar werden? o! Hij is wel onnoozel, die zich voorneemt, de gebreken der stervelingen te verbeteren; tienmaal dwazer, dan de dwaas, die hunne ligchaamskwalen wil heelen! Even als de zwakke lijder het weldadig mes van den Heelmeester, schuwt een ieder het onderzoek van zijn hart, den ernstigen raad van zijnen vriend, de strenge vermaning eens Leeraars. Doch zelden is de geesel onzer zedemeesteren zoo scherp,

{==270==} {>>pagina-aanduiding<<}
zelden tast hij zoo diep in het vleesch, dat het geweten ontwaakt. Zij weten de ondeugden, gebreken en zwakheden hunner Medechristenen zoo afschuwelijk af te teekenen, dat de Duivel er zich niet in herkennen zoude. Hunne tafereelen zijn historiestukken, waarin het op de gelijkenis der personen zoo zeer niet aankomt, als zij maar treffend geschilderd zijn. Ik kan ook niet ontveinzen, dat ik hunne manier ten hoogste goedkeure. Zij, zoo wel als de Geneesmeesters, moeten zich schikken naar het karakter hunner patiënten. Gelijk nu lijders aan ligchaamskwalen niets vuriger wenschen dan genezen te worden, wenscht daarentegen bijna niemand van de gebreken zijner ziel ontslagen te zijn. Onze zedeleeraars zijn dus den regten weg ingeslagen, om dien algemeenen wensch te bevredigen; en ook ik hoop daartoe, dezen avond, het mijne te hebben bijgedragen: want was er ooit een middel, om ons onverbeterlijk te houden, dan is het de kunst, om het geweten te stillen.

Bedenkingen, over de miskenning onzer letterkunde door de Duitschers. (*)

Waarde Vriend!

Welk eenigzins regtschapen Nederlander deelde niet in uwe spijt, bij het lezen van het ongunstig oordeel, in een Duitsch tijdschrift uitgebragt, en vóór weinig tijds door het Letterkundig Magazijn (Mengelw. 1822, No. 15) medegedeeld, volgens hetwelk ‘de Hollanders in onze dagen geene zelfstandige Litteratuur zouden bezitten, en hunne Geleerden uit alle faculteiten zich uit Duitsche werken zouden vormen.’ Mij althans, wien de letterkundige roem mijns Vaderlands steeds ter harte gaat, trof het, bij de eerste lezing, zoo zeer, dat ik bij mij den wensch niet kon onderdrukken, men mogt deze beslissende uitspraak gelaten hebben voor hetgene zij was, en zich onthouden hebben, haar, in onze

{==271==} {>>pagina-aanduiding<<}
taal, ons Publiek aan te bieden. Nu zij evenwel ook onder ons bekend gemaakt is, en gij mijne gedachten over dezelve verlangt te weten, nu dringt mij mijn vaderlandsch gevoel tot het opvatten der pen; waartoe ik te eerder besluit, met, waarlijk, omdat ik alles, wat de Duitsche trots gelieft neder te schrijven, als eene Godspraak eerbiedig, maar omdat ik den min gunstigen dunk omtrent onze Geletterden, door genoemde oordeelvelling, blijkens uwen jongsten, eenigermate bij u verwekt, zoo mogelijk, geheel wilde wegnemen.
Verre van mij, waarde Vriend! dat ik de Duitsche Litteratuur zou verachten; ik weet haar, even zeer als gij, regt te laten wedervaren, en vind mij gedrongen, den Duitschen Geleerde te huldigen, als die, door zijne ijverige nasporingen en groote ondernemingen, veel, zeer veel, mogelijk meer dan eenig in andere landen, tot beschaving van kunsten en wetenschappen, en alzoo ter verlichting des menschdoms, heeft bijgedragen. Waarom ook zou ik de verdiensten van eenen ernesti, morus, noesselt, seiler in de Bijbelsche Uitlegkunde, die van eenen kant en fichte in de Wijsbegeerte, van adelung in de Taal, van heeren en muller in de Geschiedenis, van zoo vele anderen in andere vakken van geleerdheid, in de schaduw stetlen? waarom niet erkennen, dat, zonder hunne bemoeijingen, vele dwalingen welligt nog zouden bestaan, tot wier opheffing scherp oordeel, ijzeren vlijt en moed om door te tasten gevorderd worden? Neen, ik heb niet voorgenomen, mij over menigen smaad, mijnen Landgenooten aangedaan, door het geringschatten der letterkundige waarde des Duitschers, en dus op eene laaghartige wijze, te wreken; ik wil er zelfs toe komen, om hem, die weleer in mijn Vaderland ter school moest gaan, den lof te geven van zich zoo wèl gekweten te hebben, dat hij het nakroost zijner voormalige Meesters, op zijne beurt, tot wezenlijk nut geweest is; ik ben bereid te gelooven, dat vele steile begrippen hier te lande vermoedelijk nog in omloop zouden zijn, zoo het licht, in latere jaren in Duitschland opgegaan, zich ook niet over ons verbreid had. En deze edelmoedige verklaring is niet alleen de mijne, maar die van vele onzer achtingwaardige Geleerden, en onder hen die des Heeren van kampen, op wien ons Vaderland zich te regt verheft, en wiens oordeel over den invloed der
Duitsche Letterkunde op de onze, in het IIde Deel zijner Geschiedenis der Nederlandsche Letteren

{==272==} {>>pagina-aanduiding<<}
en Wetenschappen, bl. 370-2, uitgebragt, ik zie met het mijne volkomen te strooken. Maar is nu door deze erkentenis alle aanspraak op tegenwoordige eigene Letterkunde tevens opgegeven? is daardoor toegestaan, dat onze hedendaagsche geleerdheid haar bestaan en wasdom alleen aan Duitschland verschuldigd is? Waarlijk, ik zou u een slecht redekunstige durven noemen, indien gij bestondt, zulk eene gevolgtrekking te maken; maar gij komt hiertoe zeker zoo weinig als ik, te wèl overtuigd, dat ons, in evenredigheid van Duitschland, zoo kleine Vaderland, vooral in onzen tijd, overvloeit van Geleerden, die uit eigene oogen zien, en geen' Duitschen bril behoeven, om waarheid van dwaling te onderscheiden. Hoe! zou men het Vaderland van Godgeleerden, als van voorst, muntinghe, heringa, koopmans, van hengel; van Regtsgeleerden, als tijdeman, kemper, meijer; van Wiskundigen, als van swinden, ekama, de gelder; beoefenaars der Oostersche, als van der palm, willmet, pareau, b.f. tijdeman, hamaker; der Grieksche en Latijnsche, als wassenbergh, van heusde, peerlkamp, mahne, bake; der Hollandsche Taal, als bilderdijk, siegenbeek, weiland, clignett (om uit velen slechts eenigen te noemen); zou men zulk een land met goed regt mogen afmalen, als beroofd van letterkundige zelfstandigheid en kracht, en als gedoemd, om de wet uit Duitschland te ontvangen? Wie zal dit, bij eenig nadenken, beweren? vooral zoo hij zich herinnert, dat men juist op onzen bodem het wansmakelijke of schadelijke van menige Duitsche lettervrucht bemerkt, en menige hooggeroemde ontdekking als onzeker of onwaar beschouwd heeft, lang vóór dat men haar als zoodanig op haren
geboortegrond had leeren kennen. Men moge al niet zoo spoedig geneigd zijn, om alle nieuwe denkbeelden te omhelzen en ten hemel toe te verheffen, men is dan ook niet genoodzaakt, om morgen te belagchen, wat men heden hoogelijk toejuicht; men moge wat langer en naauwkeuriger proeven dan vele onzer Duitsche naburen, men loopt dan ook geen gevaar, om als gezond te erkennen, wat, bij tijdsverloop, voor waarheid en deugd hoogstschadelijk blijkt te zijn. Ik zie bijster scheef, of even dit bestendig en zorgvuldig wikken en wegen van hetgene ons van elders wordt aangevoerd moest ons in het oog des buitenlanders regt eerwaardig maken, en hem over-
{==273==} {>>pagina-aanduiding<<}
tuigen, dat de Hollander te veel geest van nadenken, te veel oorspronkelijks heeft, om, in het gebied der letteren, voor elk vak van geleerdheid uitsluitend vreemde voorlichting te behoeven. - Doch, wat behoef ik nog woorden, daar zoo menig werk, onder ons verschenen, en buitenslands niet onbekend gebleven, luide getuigt, dat het geslacht der geleerde zelfdenkers onder ons niet is uitgestorven!
Ik voorzie uwe bedenking: ‘Hoe komt men er dan toch toe, om in het bedoelde Duitsche geschrift zoo laag op ons neder te zien?’ Maar ik wil u dan ook hare, in mijn oog voldoende, oplossing niet schuldig blijven.
Gij leest te veel, om u nog te moeten herinneren, dat niet alle Duitschers zoo ongunstig over ons denken: mannen van de schitterendste bekwaamheden (b.v. de beroemde niemeijer, die ons land bezocht) weten ons, met opzigt tot geleerdheid en smaak, regt te doen; en gij zaagt het uit de Duitsche Recensiën, zoo door den Algemeenen Konst- en Letterbode van tijd tot tijd, als door den Recensent o.d.R. nog onlangs medegedeeld, hoe ver velen er af zijn, met de beoogde beleedigende uitspraak in te stemmen. Het opschrift dus, waaronder zij in het Magazijn vermeld wordt: hoe denken de Duitschers over ons? is ver van naauwkeurig en bepaald genoeg te wezen. Ik weet wel, in andere Duitsche schriften zien wij, niet zelden, onzen letterkundigen roem insgelijks schandelijk bezwalkt; maar hebben wij dit niet gemeen met andere Volken? zoekt niet de Duitsche eigenwaan zeer dikwijls ook hunne Schrijvers, vooral zoo zij weigeren hem eenige schatting te betalen, gedurig te vernederen, ten einde Duitschlands Letterkunde te voordeeliger te doen uitkomen? Dat ik te veel wereldburger ben, om, hetgene dat land voortreffelijks oplevert, niet als zoodanig te willen erkennen, hebt gij bereids vernomen; evenwel, ik ontveins het niet, mij mishaagt niet zelden dat meesterachtige gezwets, waaraan men zich aldaar overgeeft; een gezwets, naar het schijnt, niet alleen aan Schrijvers van boeken, maar ook aan de meeste bewoners, en zelfs, tot in het belagchelijke toe, aan dendommen Duitscher eigen, die hier brood en fortuin komt zoeken. Of nu elk Duitsch Geleerde regt heeft, om zoo hoogen toon aan te slaan, zult gij immers niet vragen, die zelf mij meer dan eens opmerkzaam maaktet, hoe menigeen op ik weet niet welke ongehoorde ontdekkingen in het rijk der letteren
pochte, terwijl hij inderdaad niets an-
{==274==} {>>pagina-aanduiding<<}
ders deed, dan onder eene andere gedaante, soms zelfs woordelijk, te schenken, wat, reeds jaar en dag geleden, door dezen en dien onzer, door hem zorgvuldig verzwegene, letterhelden geleverd was. - In het kort, Duitschlands vooringenomenheid met eigene verdiensten meen ik als eene eerste reden te mogen aanvoeren van den geringen dunk, dien men dáár van ons koestert.
Mag ik niet als eene andere in het midden brengen de onkunde der meeste Duitschers in onze taal, waardoor vele onzer voortreffelijke voortbrengsels bij hen onbekend, ik moest gezegd hebben, voor hen verloren zijn. Waren zij in staat, de verhevene of zacht-aandoenlijke gezangen onzer vele hedendaagsche beroemde Dichters te lezen, hoe verbaasd zouden zij staan over de kracht, buigzaamheid en rijkdom onzer taal; over den schat van nieuwe en bevallige denkbeelden, daarin alom verspreid! hoe gereed zijn, te belijden, dat hun Vaderland, hoe uitgebreid ook, tegenwoordig althans, in dichterlijk gevoel en smaak, voor het onze, en zoo veel kleinere, moet onderdoen, en dat wij beide zelve te overvloedig hebben, om ze in hunne scholen te moeten gaan aanleeren! Waren zij bevoegd, om over onzen hedendaagschen kanselarbeid te oordeelen, hoe zouden zij zich verrukt gevoelen door onze kerkelijke welsprekendheid, die in geen tijdvak onzer letterkundige geschiedenis zoo heerlijk schitterde! hoe zouden zij zich gedrongen zien, om hunne tegenwoordige en toekomstige Kanselredenaars, vooral in dezen tijd, dat de Duitsche Leerredenen zoo koud en schraal zijn, op denzelven, als op een navolgenswaardig voorbeeld, heen te wijzen! Hadden zij zichzelven, door hunne vooroordeelen, den toegang tot de schriften onzer groote Taalkenners niet grootendeels gesloten, hoe zouden zij zich over derzelver diepe en geleerde navorschingen verwonderen; erkennende, dat zij ook hier bij ons achterstaan! In één woord, kenden zij onze groote mannen uit derzelver oorspronkelijke, en niet slechts uit deze en gene, en dan nog dikwijls gebrekkig, overgezette werken, zij zouden, willens of onwillens, tot de belijdenis moeten komen, dat de Nederlandsche grond te vruchtbaar is in eigene voortbrengsels van smaak en geleerdheid, dan dat hij bestendig uitheemsch voedsel zou noodig hebben. - Nu het echter in
Duitschland, met kleine, evenwel dikwijls zeer vereerende, uitzondering, mode geworden is, de Nederlandsche taal, voor den Duitscher zoo gemakkelijk aan

{==275==} {>>pagina-aanduiding<<}
te leeren, niet te beoefenen, kan het wel niet anders, of het oordeel over onze Letterkunde moet hoogst gebrekkig zijn, en, in vele opzigten, aan dat des blinden gelijk wezen, die het waagt, over de kleuren te beslissen. Ik zeg: ‘in vele opzigten;’ want, voor zoo verre onder ons in de taal der Geleerden geschreven wordt, kon men ook in Duitschland den wasdom, welken althans sommige takken van geleerdheid bij ons bereikt hebben, te weten komen, hoewel dan nog maar zeer onvolledig, daar het ook hier te lande, even als elders, tot groot nadeel der letteren, min gewoon geworden is, als onze Vaderen, zich daarin te doen hooren, en in allen gevalle vele werken alleen in de landstaal kunnen vervaardigd worden. Vraagt gij nu: ‘waarom dan onze Latijnsche geschriften de oogen van elken Duitscher met eenigermate geopend hebben?’ het antwoord ligt voor de hand: omdat het nu eenmaal in zwang gekomen is, de Nederlandsche produkten niet op te merken; (*) en omdat een zeer onwereldburgerlijke en bespottelijke naijver velen doet gelooven, dat niets eenige waarde heeft, wat niet het Duitsche merk aan zich draagt.
‘Maar heeft dan de Duitscher geene reden, om te vermoeden, dat wij geene Litteratuur hebben, en zijne voorlichting ons onmisbaar is, wanneer hij bemerkt, dat zoo tallooze werken gedurig in onze taal worden overgezet?’ Deze uwe bedenking is juist, en ik neem haar als eene derde reden op van de min gunstige gedachten, die men in Duitschland van onze Letterkunde voedt. Neen, waarde Vriend! te loochenen valt het niet, de vertaalwoede is onder ons tot eene verbazende hoogte opgeklommen; en billijk wordt zij door mannen, als niemeijer onder de Duitschers en van kampen onder ons, gegispt. Naauwelijks toch is er eenig werk, ik zeg niet van dezen of genen Schrijver van naam, maar hoe nietswaardig het ook zij (mag het slechts door zekeren zonderlingen titel opmerking wekken), in de wereld verschenen, of de Boekverkooper, meestal zonder iets van den inhoud te weten, spoedt zich met groote drift naar het Bestuur zijner plaats ter bekoming van het vertalingsregt, be-
{==276==} {>>pagina-aanduiding<<}
zorgd, dat een ander hem hierin de loef mogt afsteken. Vertalers heeft hij altijd in groote menigte bij de hand, niet in hen alleen, wier brein te ledig is om eigen' arbeid te leveren, maar ook in dezulken, van wie men iets oorspronkelijks mogt verwachten. Verre intusschen van mij, dat ik het overzetten van hoogstbelangrijke werken zou veroordeelen; verre, dat ik de nuttigheid niet zou erkennen, van gewigtige reisverhalen en klassieke voortbrengselen van groote en edele vreemdelingen het Publiek in onze taal ter lezing aan te bieden; maar verre ook, dat ik het niet met menigen weldenkenden Landgenoot zou beweenen, dat zoo vele beuzelachtige en zelfs dwaze stukken de eer wordt aangedaan van in Nederlandsch gewaad te mogen verschijnen. Ja, ik zeg het met u, wij geven zelve aanleiding tot het vellen van een ongunstig oordeel over onze Letterkunde; wij, of laat ik
liever zeggen, gelijk het is, de vuige Boekverkoopers speculatiegeest, en de lage zucht van zeer vele, ook onbekwame, vertalers, om een gemakkelijk broodje te verdienen, is oorzaak, dat menige Duitscher ons als armen van geest beschouwt en uitroept: ‘Die arme Hollander moet toch ook alles, ook dit, dat stichtelijk, ja, maar weinigbeteekenend huisboekje, van ons of anderen hebben!’ Maar, wat mogelijk nog erger is dan uwe gemaakte bedenking, en de Duitsche ijdelheid nog meer versterken moet, is dit, dat onze geleerde werken zeer dikwijls overvloeijen van aanhalingen van Duitsche Schrijvers, ook van dezulke, die waarlijk weinig om het lijf hebben. Zien wij niet dikwerf, om er slechts één' te noemen, onzen nooit volprezen' grotius door onze Schriftuitleggers en beoefenaars van het Regt ongenoemd gelaten, en zijne zoo wèl verdiende plaats door een' of ander' onberoemden Duitscher ingenomen, ofschoon gene reeds lang gezegd heeft, wat deze nu als iets nieuws uitvent? Werken alzoo onze Geleerden zelve niet mede, om onzen luister te verdonkeren, en den Duitschen hoogmoed te prikkelen? - Doch dit slechts in het voorbijgaan! Liever bepaal ik mij nog bij de vraag, die ik in uwen brief ontmoet: ‘Zou er geen middel zijn uit te denken, om der zucht tot vertalen eenigermate perk te stellen?’ eene vraag, zeer moeijelijk te beantwoorden, maar, ik erken het, gewigtig genoeg, om haar te doen, daar het, gelijk gij te regt opmerkt, te vermoeden staat, dat het minder overzetten den Duitscher zal doen zien, dat de vruchten van zijnen geest voor ons

{==277==} {>>pagina-aanduiding<<}
niet volstrekt onmisbaar zijn, en het mogelijk ook onzen Geletterden meer lust en gelegenheid zal geven, om ons oorspronkelijke werken te leveren. Wat zal ik zeggen? Het daarstellen eener Commissie, aan welke het zou moeten verblijven, of een boek al of niet vertaald behoorde te worden, is, hoe onpartijdig en verstandig zij ook te werk ging, uit hoofde van de noodige en dierbare vrijheid der drukpers, onuitvoerlijk, en riekt mogelijk al te zeer naar eene zoo lastige als hatelijke boekcensuur, dan dat ik haar zou durven verlangen. (*) Zich tot onze Boekhandelaars te wenden, en hen bij onzen letterroem te bezweren, dat zij zich met het doen vertalen en het uitgeven van zoo vele prulschriften niet inlaten, en zich vooral op het drukken van inlandsche voortreffelijke werken toeleggen, zou zeker op den vaderlandlievenden, kundigen en regtschapenen onder hen iets vermogen; maar wat zou het uitregten op die ongevoelige en baatzuchtige zielen, die niet alleen in het doen vertalen, om het even wat, hun onderhoud zoeken, maar zelfs zich niet ontzien, om, door wijde drukken van, en het toevoegen van wel te missen vignetjes en plaatjes aan, het vertaalde, te vinniger jagt op de beurs van het Publiek te maken? Neen, Vriendlief! wij behoeven andere en zekerder middelen; en deze te vinden, dit is niet het werk van een oogenblik. Wat mij betreft, ik betuig in alle nederigheid, dat ik er slechts twee gevonden heb, die mij eenigzins voldoen, en die ik, hoe lang deze reeds is, aan uw meer verlicht oordeel gaarne overlaat.
De Tijdschriften kunnen hier, mijns bedunkens, veel, zeer veel uitregten. Konden zich eenige vaderlandsche Geleerden, in de buitenlandsche Litteratuur wel ervaren, vereenigen tot het zamenstellen van zoodanig een, waarin zij ons van tijd tot tijd een beoordeelend verslag van de beste uitheemsche werken in verschillende vakken mededeelden, en tevens aankondigden, welke de eer der overzetting, en onder welke voorwaarden zij die verdienden, het zou voor het minst menige berispelijke Boekverkoopers speculatie in hare vaart kun-
{==278==} {>>pagina-aanduiding<<}
nen stremmen of wijzigen. Ligt vorder ik, in uw oog, wat veel; maar deed ik het ook dàn nog, wanneer ik van onze Recensenten verlangde, dat zij zich beijverden, om, na de openlijke aankondiging eener voorgenomene vertaling van buitenlandsche prullaria, of bij de dadelijke verschijning derzelven, zoo spoedig eenigzins doenlijk, het Publiek daartegen te waarschuwen, opdat het vertier daarvan tijdig en krachtig mogt onderdrukt worden? Breede Recensiën vorder ik van zoodanige beuzelingen niet; het zou genoeg zijn, indien men dezelve met weinige woorden, ter bevestiging van het uitgebragte oordeel, onder éénen titel bragt, die zijn kon: prullaria, of dergelijke. Mij dunkt, de vrees des Boekhandelaars, om zijne vertaalde werken al spoedig veroordeeld te zien, zou hem een weinig behoedzamer maken dan thans, nu er soms jaar en dag verloopt, eer er eene beoordeeling van in de wereld verschijnt, die dan dikwijls nog al te verschoonende is. Wat nu de beschouwing van voortreffelijke werken betrof, men diende daarin wel met alle onpartijdigheid, maar ook met alle naauwkeurigheid te werk te gaan, en niet, zoo als, vóór eenigen tijd, met dat reisverhaal, dat, ofschoon zoogenaamd uit het Engelsch vertaald, door de menigte van Germanismen voor ons dikwijls onverstaanbaar was, en evenwel nog door zekere Boekbeoordeelaars als wèl vertaald werd
aangekondigd! Het scherp nagaan der overzettingen zou menigen onkundigen broodvertaler de handen binden, en alzoo oorzaak zijn, dat derzelver aantal aanmerkelijk verminderde. - Wat dunkt u van mijn' voorslag? Behaagt hij u? Zoo niet, bevalt het u dan beter, dat onze Recensenten nimmer een vertaald werk aankondigden, dan dat aanbeveling verdiende; alle dezulke onvermeld latende, die de aandacht des Publieks onwaardig waren? Zeg mij, welk van die twee voorstellen u ter bereiking van mijnen wensch het vruchtbaarst schijnt. (*)
‘Maar, in 's hemels naam! wat moet er dan toch eindelijk van onze Boekhandelaars worden? Hoe velen hunner leven van bloot vertalen of doen vertalen; en, daar onze Letterkundigen hun geen genoegzaam werk verschaffen, zullen zij immers het noodige bestaan niet kunnen vinden.’ Nu ja,

{==279==} {>>pagina-aanduiding<<}
deze uwe zwarigheid voorzag ik, wetende, hoe gaarne gij aan elk een eerlijk stuk broods gunt. Hare wegneming, ik erken het, is niet zoo gemakkelijk; maar veel verliest zij toch van haar gewigt door de opmerking, dat ik alle vertalingen, ook van klassieke en nuttige werken, niet wil doen ophouden. Evenwel, ter vervanging van hetgene onvertaald bleef, (*) en alzoo tot schadeloosstelling des Boekhandelaars, moesten onze mannen van letteren de handen ijverig aan het werk slaan, en hem en tevens den buitenlander bewijzen, dat men onze drukpersen wel aan den gang kan houden, al neemt men zijne toevlugt tot het uitheemsche niet. ‘Maar zullen zij dit nu behoorlijk doen?’ Ziedaar eene vraag, die ik, zoo weinig als gij, gaafweg toestemmend durf beantwoorden. Werden zij alle door dien ijverigen, vurigen geest bezield, als waardoor weleer onze van hamelsveld, borger, en thans nog onze muntinghe, ijpeij, van der palm, stuart, scheltema, van kampen en anderen worden aangeblazen, dan voorzeker was er geen twijfel aan, of de meeste uitgevers van boeken zouden zoo veel te doen hebben, dat zij aan het vertalen of doen vertalen minder denken zouden: maar hoe vele mannen van groote geleerdheid en smaak zijn als in een' doodslaap gezonken, geven of nimmer iets in het licht, of zoo spaarzaam, dat wel eens de vraag bij ons opkwam: ‘wat of toch deze Heeren, van welke er sommigen zoo groote tijdruimte hebben, (neem eens de Hoogleeraren in hunne groote en andere vacantiën, en na vele jaren voorlezingen gehouden te hebben) wat of zij toch wel uitvoeren?’ - En hier is het dan ook eene voegzame plaats, waarde Vriend! om de vraag, die gij in uwen brief voorstelt,
in nadere overweging te nemen: ‘hoe het, namelijk, toekome, dat zoo vele onzer Geletterden de pen niet ijveriger voeren, en ons niet meer vergasten op de aangename en versterkende vruchten, die men zich van hunnen helderen geest mag beloven?’ Gij moogt zelf beslissen, of de oorzaak dier vertraging ook in het volgende te vinden zij.
Ik zoek haar, vooreerst, in het aandeel, dat sommige onzer Geleerden zelve in het vertalen hebben, waardoor hunne

{==280==} {>>pagina-aanduiding<<}
pen voor het zamenstellen van oorspronkelijke werken rusten blijft, zoo niet, door de verbastering van hunnen stijl, geheel ongeschikt wordt. Deze aanmerking, hoe noode ik haar ter neder schrijve, moet ik evenwel in het midden brengen, daar eene dagelijksche ervaring haar bevestigt. ‘Waarom,’ denk ik dikwijls, wanneer ik een' man van naam en bekwaamheden zich tot bestendig bloot vertalen zie vernederen, ‘waarom dit niet aan dezen en dien van mindere kundigheid, maar voor het overbrengen in onze taal bekwaam genoeg, overgelaten, en tijd en vlijt aan iets waardigers besteed?’ Ik erken het, sommige werken van hoogen rang, van wijsgeerigen of anders moeijelijken inhoud, vereischen een' vertaler, boven het peil der meeste verheven, vooral zoo zij omgearbeid moeten worden, of vele en gewigtige ophelderingen vereischen: in zulk een geval, maar ook in zulk een geval alleen, mogt de Geleerde zijn' tijd aan het overzetten wijden; anders behoorde die aan het zamenstellen van eigene schriften voornamelijk geheiligd te zijn.
Zou ook niet het onbekrompen of liever ruim bestaan van vele onzer Geletterden over het geheel oorzaak zijn, dat zij niet die vruchten voortbrengen, die men van hunnen rijken geest mogt verwachten? (*) Gij kent, mijn Vriend! den anders waarlijk kundigen p.; hoe veel beloofde hij reeds als jongeling, en hoe weinig nogtans heeft hij zijns waardigs geleverd! Wat mag de reden hiervan zijn? Wat anders, dan dat hij een rijk huwelijk gedaan heeft, zijn gemak te veel zoekt, zich te veel met geldzaken bemoeit, zich met het speculeren in staatspapieren inlaat, en dingen op zich neemt, door wier waarneming hij zich waarlijk niet verheerlijkt. In Duitschland is het, over het geheel, met de tijdelijke inkomsten der Geleerden min gunstig gesteld; en daarom dienen zij de pen gestadig in de hand te hebben, zullen zij het vereischte onderhoud vinden. Het is waar, deze noodzakelijkheid van schrijven levert al heel dikwijls veel ellendigs en oppervlakkigs op; maar zij deed ook werken geboren worden, die niet zelden eene gunstige

{==281==} {>>pagina-aanduiding<<}
onderscheiding verdienden. Het zalige moeten, dat voor menig jongeling van zoo veel belang geacht wordt, is wel eens ook voor den man niet oudienstig. - ‘Wilt gij dan, dat onze rijkere Geleerden zich in eene vrijwillige armoede zullen storten?’ Neen; ik wenschte slechts, dat zij om hunne schatten hunne hoofdbestemming niet vergaten, en vooral zich niet mengden in zaken, die der geleerdheid vreemd behooren te zijn.
Er bestaat nog eene derde reden, waarom niet weinige onzer Letterkundigen voor de wetenschappen verloren zijn; ik bedoel, dat zij niet genoeg voor hun eigenlijk gezegd vak leven, en zich in te veelsoortige bezigheden verliezen. Zie mij onzen kundigen en smaakvollen Z.; hoe dikwijls is hij voor zijne studeerkamer en de geleerdheid verloren! Dat hij zulke aanzienlijke familiebetrekkingen heeft, is buiten zijne fchuld; maar dat hij, reeds zoo veel tijds missende door het geven en ontvangen van bezoeken, nog bovendien den post heeft aangenomen, door een' min beroemden landgenoot ligtelijk te vervullen, dit heeft hij zichzelven te wijten. En onze K., hoe zou hij onzen letterroem kunnen verhoogen, zoo hij, in stede van zijne kostelijke avonden in zijne Societeiten door te brengen, of nu eens in dit, dan weder in dat Genootschap eene spreekbeurt te vervullen, voor de drukpers wilde arbeiden! Ook onze L., die, ja, nu en dan iets in het licht zendt, zwerft eeuwig buiten zijnen kring, en, in plaats van zich aan zijne hoofdstudie te houden, wil hij te veel de man van smaak zijn, en vervaardigt werken, wier bearbeiding hij gerust aan anderen kon overlaten. Meen nu evenwel niet, dat ik van onze Geleerden ik weet niet welke stroeve en onhandelbare menschen wil maken. Dat zij vrij aan de Gratiën offeren, maar zich van hoofdbezigheden niet te zeer laten aftrekken! Geloof mij, het is maar weinigen menschen gegeven, vele zaken te gelijk te kunnen bevatten of behandelen (de grotiussen, de borgers worden niet dagelijks geboren): het leven is kort en de kunst lang; men doet dus, dunkt mij, best, de weinige dagen, die men hier op aarde is, in de beoefening van een bepaald vak, en dat met de ons toebetrouwde taak in eenig verband staat, te besteden, en, mag ik mij zoo eens uitdrukken, aan de mindere Goden over te laten, wat door dezen zeer wel kan verrigt worden.
Uwe eigene bescheidenheid, waardoor gij al te bezorgd

{==282==} {>>pagina-aanduiding<<}
zijt, om eenige mij bekende heerlijke vruchten van uwen geest algemeen verkrijgbaar te maken, geeft mij eene vierde reden aan de hand, waarom ik oordeel, dat sommige Geleerden met het uitgeven hunner werken wat al te achterlijk zijn. Zij volgen, namelijk, uw voorbeeld; en hunne te ver gedrevene nederigheid, bij de beoordeeling en waardering van hetgene zij vervaardigden, onthoudt ons maar al te veel, wat, eenmaal in het licht verschenen, der Nederlandsche Letterkunde tot' geen' geringen luister zou verstrekken. Gij weet, ik ben niet voor dat spoedig en onberaden ter drukpers overgeven, waarvan Duitschland ons dagelijks te vele, en voor de ware geleerdheid verderfelijke, proeven oplevert; het nonum prematur in annum van horatius heeft, onder zekere bepalingen, mij altijd zeer behaagd: maar dit belet mij niet, te gelooven, dat eenige onzer voortreffelijke mannen de kieschheid te ver drijven, en daaraan onzen roem te zeer opofferen. Hoe vele belangrijke stukken schuilen er niet in de lessenaars of laden onzer groote mannen, die, konden zij tot derzelver gemeenmaking besluiten, vrij wat helderder glansen zouden verspreiden, dan de meeste vertaalde werken! Wat had men, b.v., niet te verwachten van de van lennep's, de van heusde's en zoo vele anderen, wilden zij het stilzwijgen afbreken, en de schatten van hunnen rijken geest der wereld aanbieden? En kon ik u, mijn waarde Vriend! bewegen tot de uitgave dier belangrijke bijdragen voor de letteren, die gij mij onlangs deedt zien, maar, uit zekeren schroom, voor het oog des Publieks verborgen houdt, ik voorzie, gij zoudt uwen eigen' roem en dien uws Vaderlands niet weinig verhoogen. Al te groote bezorgdheid, om niets te geven, dan hetgene boven alle berisping verheven is, kan schadelijk zijn; en bestuurde zij elk te allen tijde, dan mogt er, ja, veel middelmatigs wegblijven, maar bleef
er ook niet tevens veel uitmuntends achter? Kon ik u, kon ik menigen God- en Regtsgeleerde, menigen Genees- en Taalkundige met hunnen arbeid ter drukpers heengeleiden, zij zouden mij eenmaal danken, en (ik zeg zulks met vertrouwen) de achting voor onze Letterkunde bij den buitenlander zou er veel, zeer veel bij winnen.
De bedenking, door u wel eens geopperd, ‘of, bij de veelvuldige vertalingen, die hier dagelijks in het licht komen, onze schriften wel dat vertier zouden vinden, waarop Schrijver en Uitgever billijk mogten rekenen?’ beantwoord

{==283==} {>>pagina-aanduiding<<}
ik nog altijd met de vraag: ‘waarom toch niet?’ Het overbrengen van zekere werken in onze taal, als reisverhalen enz., zal zeker altijd noodig zijn; maar de zoo hevige vertaalzucht zou in dezelfde evenredigheid afnemen, als de poging, om ons Publiek op eigen werk te vergasten, toenam. Zien wij het niet aan onze bundels van Gedichten? Houden zij den lust, om uitheëmsche Dichtwerken onder ons algemeen te maken, niet in een vast bedwang? En vinden zij niet zoo vele lezers, dat er herhaalde oplagen van moeten geschieden, en men zelfs tot goedkoopere uitgaven, met den besten uitslag, is kunnen komen? (*) Neen, de echte Nederlanders zullen niet geheel in gebreke blijven, om den ijver hunner Geletterden te onderscheiden; zij zullen, ziende, wat deze vermogen, allengs den trek naar het vreemde vaarwel zeggen, en dien overlaten aan die verblinde en verbasterde landgenooten, (wier aantal, helaas! al te groot geworden is) die oppervlakkigheid en ligtzinnigheid, vooral zoo zij van elders tot ons komen, boven oud - Nederlandsche degelijkheid en waardigheid de voorkeur geven. De edelen onder onze Boekhandelaars zullen, gelijk wij vertrouwen mogen, steeds gereed staan, om de bemoeijingen van achtbare vaderlandsche Schrijvers te ondersteunen, en krachtig medewerken, om die hunner medebroederen te keer te gaan, wien niets dierbaar is, dan de beurs hunner landgenooten.
Deze brief, waarde Vriend! is wat lang geworden, ik erken het; maar is hij wel te uitgebreid voor den wijden omvang van het behandelde onderwerp? Hoe veel en hoe veel beters kon er aan het gezegde worden toegevoegd! Ik mogt slechts eenige wenken geven. Konden zij nu maar dienen, om u, zoo niet geheel, dan ten minste grootendeels, met den staat onzer Letterkunde te verzoenen, en u te overtuigen, dat wij ons aan de smaadredenen van dezen en dien verwaten' vreemdeling niet behoeven te bekreunen! Wat zij, intusschen, bij u al of niet mogen uitwerken, dat zij u dit althans op nieuw bewijzen, dat de zucht, om de eer des

{==284==} {>>pagina-aanduiding<<}
Vaderlands, en van al hetgene hetzelve betreft, te handhaven, woont en werkt in het hart van

Uwen toegenegen' Vriend

B.




Napoleon vóór den slag bij Bautzen.

(Door een Poolsch Officier.)

Het bij Bautzen verzamelde Russische leger stootte met den regter vleuge! aan de bergen, met den linker aan de laagten. De Fransche armee had de stelling aan het einde van het dal, achter de dorpen Aurez, Nadewiz en Burg, langs bosschen en hoogten, in bezit. In den nacht van 20 op 21 Mei 1813 kreeg de Fransche armee bevel, zich slagvaardig te maken. Met ongeduld verwachtten de soldaten den dag, die hun lot zoude beslissen; want men geloofde algemeen, dat, na de zege, de Oostenrijkers zich met de Franschen vereenigen, en de vrede het loon der overwinnaars zijn zoude.
Met dertig Ulanen stond ik op den voorpost achter een' kleinen heuvel, een pistoolschot ver van een Kozakken - piket. Ten drie ure in den ochtend bragt mij de Adjudant des Generaals labruyere deze order: ‘Napoleon zal den post bezigtigen; de soldaten mogen, zelfs niet door de geringste beweging, de tegenwoordigheid des Keizers verraden, hem in het geheel niet schijnen te bemerken, en zich alleen met hunne zaken bemoeijen.’ Ten half vier hielden twee eskadrons Ulanen van de Garde eene halve werst van mijnen post stand, en vier ruiters naderden mij stapsvoets. De tegenover ons staande Kozakken bemerkten, naar het scheen, deze bewegingen niet, en voêrden gerust hunne paarden uit de hand, dezelve op het koornveld ginds en herwaarts leidende. Weldra kwam napoleon naar mijnen heuvel, gekleed in een' grijzen jas en kleinen punthoed, zonder eenige militaire onderscheiding; hij reed op een bleekgeel paard. Hem verzelden de Maarschalken berthier en ney, alsmede onze Divisiegeneraal labruyere, neef van eerstgemelden. Achter den heuvel stegen zij af; en, daar zij noch bedienden, noch Ordonnans bij zich hadden, moest mijn Onderofficier de paarden vasthouden. Ingevolge des bevels,

{==285==} {>>pagina-aanduiding<<}
hielden zich de soldaten, alsof zij de bezoekers volstrekt niet opmerkten. De helft was bij de paarden; anderen zaten bij het vuur, braadden vleesch, en dronken bedaard hunnen wijn. Ik ging met mijne pijp den heuvel op en neder, groette den Keizer naar krijgsgebruik, en ging voort met kuijeren. Mijne vier gasten plaatsten zich achter groote steenen op den grond. Berthier ontrolde eene kaart, en gaf napoleon eenen verrekijker. Nadat zij eene korte poos met elkander gesproken en de kaart beschouwd hadden, boog Generaal labruyere de eene knie; napoleon plaatste den verrekijker op deszelfs regter schouder, en bespiedde, ongeveer een kwartier uurs lang, in gebogene houding, de stelling der Russen, de vlak tegenover den heuvel liggende stad Bautzen, en de met Russisch geschut en infanterij bezette hoogten. Daarna zetteden zich allen op de steenen neder; napoleon riep mij tot zich, en vroeg mij: ‘Sedert hoe lang dient gij?’ - ‘Het is mijn beroep, uwe Majesteit; reeds op mijn zestiende jaar heb ik met kanonskogels kennis gemaakt.’ - ‘Wat denkt gij van de Kozakken?’ - ‘Zij zijn dappere soldaten, die evenwel van meer nut zijn in den legerdienst, dan in een' openlijken veldslag.’ - ‘Waar! Hebt gij ooit tegen de Russische infanterij gevochten?’ - ‘Ja, uwe Majesteit! zij is voortreffelijk, en eene waardige mededingster van de infanterij uwer Majesteit.’ - ‘Hij heeft gelijk,’ zelde napoleon, zich tot ney wendende. ‘Gij, Polen, spreekt ongeveer dezelfde taal als de Russen?’ voer hij voort. - ‘Ja, uwe Majesteit! wij verstaan elkander even gemakkelijk, als de Zweed den
Deen, en de Duitscher den Hollander.’ - ‘Apropos, spreekt gij Duitsch?’ - ‘Ja, uwe Majesteit!’ - ‘Nu, zoo zet u te paard, en breng mij uit het honderd schreden vanhier gelegene dorpje den een' of anderen boer; ik zal in uw afzijn den post kommanderen.’
Mijn paard was getoomd; ik sprong in den zadel, en joeg in vollen galop naar het dorpje. Bij mijne komst zag ik aan het eene einde Russische jagers hunne gort koken, en aan het andere Fransche scherpschutters gerust uit het eene huis in het andere gaan. Tot mijn geluk trad een halfgekleede Duitscher uit zijne woning. ‘Goede vriend! wilt gij geld bij onzen Generaal verdienen?’ vroeg ik hem. - ‘Geld? goed!’ antwoordde hij; ‘maar waarvoor?’ - ‘Spreek slechts eenige oogenblikken met hem.’ - ‘Hij wil mij misschien tot

{==286==} {>>pagina-aanduiding<<}
gids gebruiken?’ - ‘Vrees niets; ik verzeker u op mijn woord van eer, dat hij alleen met u spreken wil, en u terstond weder naar huis zal laten gaan. Voor het overige volgt gij goedschiks, of ik jaag u een' kogel door den kop.’ (Ik wilde hem slechts vrees aanjagen, en trok de pistool uit den gordel.) - ‘Van harte gaarne! Ik ben bereid u te volgen,’ zeide de van angst sidderende boer. - ‘Nu, zoo zet u achter mij op het paard.’ Ik hield aan de heg; de Duitscher klom op het paard, en ik vloog met hem als een pijl naar mijnen post.
‘Bravo, Heer Officier!’ riep napoleon mij toe; ‘ik dank u.’ De boer groette, en wachtte bevend zijn lot. Napoleon keerde hem den rug toe, en deed hem, door ney, de volgende vragen: ‘Is de door de laagte regts (op de linker flank der Russen) vloeijende beek diep?’ - ‘Slechts tot aan de knie.’ - ‘Rijdt gij er met uwe karren door?’ - ‘Altijd, behalve in de lente en den herfst, wanneer het water wast.’ - ‘Kan men ze overal doorwaden?’ - ‘Neen: op eenige plaatsen liggen op den bodem eene partij steenen; maar, van het bruggetje regts, is, tot op een vierde van eene mijl, zuivere grond.’ - Napoleon was met de antwoorden zeer in zijn' schik, en scheen bijzonder opgeruimd. Hij vroeg geld van berthier, nam eene geheele hand vol Napoleonsd'or, en gaf die aan den boer, met de woorden: ‘Daar! drink op de gezondheid van den Franschen Keizer!’ De boer wilde hem te voet vallen. ‘Halt!’ sprak napoleon: ‘kent gij den Keizer?’ - ‘Neen; maar ik zou hem wel eens willen zien.’ - ‘Nu, zie dan!’ zeide hij, op den Maarschalk ney wijzende, die op dat pas zijn' jas had losgeknoopt, zoodat de met goud gestikte uniform zigtbaar was. De boer wierp zich voor hem neder. Ney lachte: ‘Deze Heer fopt u. Dat is de Keizer,’ voegde hij er nevens, op berthier wijzende. De boer wierp zich weder op den grond. ‘Vermoei u niet vergeefs,’ zeide berthier in zeer slecht Duitsch. ‘Dat is de Keizer,’ en wees op labruyere. De boer wilde zich voor dezen nederwerpen. ‘Ik ben te jong om Keizer te zijn; buig u voor hem, die u het
geld gegeven heeft.’ - ‘Dat is billijk,’ sprak de Duitscher, napoleon's hand grijpende, en dezelve kussende, terwijl hij zeide: ‘Dat is een gouden handje!’ Allen lachten luidkeels, lieten den boer naar huis keeren, en klommen den heuvel af. Napoleon beval berthier, elk' mijner soldaten een Louisd'or te

{==287==} {>>pagina-aanduiding<<}
geven; hetgeen op staanden voet geschiedde. ‘Berthier, schrijf den naam des Officiers op!’ sprak napoleon. Hierop wendde hij zich tot mij, nadat hij reeds te paard was gestegen, en zeide: ‘Ik heb met uwe onderhoorigen van u gesproken, en ben over u voldaan. Wanneer u iets ontbreekt, zoo wend u regtstreeks tot mij, en herinner mij dan slechts aan onze kennismaking bij Bautzen. Vaarwel! Ik wensch, dat gij spoedig Kapitein zult zijn!’ Ik boog mij, en zij reden stapsvoets naar de eskadrons der Ulanen van de Garde terug, welke al dien tijd opgezeten waren gebleven. Na verloop van een uur werd ik door jager-ruiterij afgelost. Ik kwam bij het regement; en het eerste woord, waarmede mij mijn Kolonel ontving, was: ‘Welkom, Heer Kapitein!’ Bij het regement was de dagorder wegens mijne bevordering reeds voorgelezen. Van blijdschap leegde ik met mijne vrienden eenige flesschen ouden wijn; en, na verloop van een unr, gingen wij de kogels te gemoet, die, zoo als men weet, niet gewoon zijn eenig onderscheid te maken tusschen Kapitein en Luitenant.




Katakomben in Rusland.

(Leipz. Litt. Zeitung, 1822. S. 172.)

In de nabijheid van het klooster van Petschersky zijn de merkwaardige en door geheel Rusland beroemde Katakomben, of onderaardsche holen en gewelven, (Petschera beteekent, in het Russisch, een hol) een doolhof van ruime gangen diep onder de aarde, in welke aan de zijden kamers of kapellen, waarin ontelbare reliquien en vele kisten met niet vergane lijken van Heiligen, ook aanzienlijke kerkschatten, gevonden worden. Men telt er zeven kapellen, die in naaste en verste verdeeld worden. In de Katakombe van den H. antonius, of de naaste, zijn vier kapellen en drieënzeventig heilige lijken; in de Katakombe van den H. theodosius, of de verste, staan drie kapellen en vijfenveertig lijken. Deze lijken of mumiën zijn in nog gave zijden stoffen gewikkeld, en op hooge feestdagen trekt men dezelve kostbare, door Keizerin katharina II geschonkene, kleederen aan. Nevens elke kist hangt een klein houten bord, waarop de naam van den Heilig staat, b.v. de hoogwaardige nestor, de eerwaardige

{==288==} {>>pagina-aanduiding<<}
johannes, enz. De kisten zijn van hout, deels met een parkementachtig leder, deels met eene wollen stof, deels met zijde overtrokken, en staan open. De huid der lijken is geheel bruin, en door lengte van tijd uitgedroogd en rimpelig zamengetrokken. In de groote vaste worden aangezigt, handen en voeten ontbloot. Behalve deze nog gave lijken, staan in de gangen verscheidene afzonderlijke hoofden, en in kleine gewelven ook vele kisten met reeds vergane ligchamen. Dezelve geven geheel geen reuk van zich, zoodat nergens lucht van dooden te bemerken is; integendeel vindt men in de Katakombe van den H. antonius, zelfs in de heetste zomerdagen, eene vrij drooge en zuivere lucht. Deze holen, sedert eeuwen de begraafplaatsen der monniken van Kiew, zijn in het gebergte uitgehouwen, dat uit een vast, ijzerachtig, met eenige kleideelen vermengd zand bestaat. Boven zijn ze gewelfd en, gelijk ook de bodem en wanden, met kalk bestreken.
Door de hooge ligging en soort van grond wordt het verklaarbaar, dat magere, in de lente of in den herfst gestorvene, ligchamen, die hier bijgezet werden, niet verrot, maar uitgedroogd zijn. Pelgrims, bedevaartgangers en nieuwsgierigen bezoeken dezelve veelvuldig; uit geheel Rusland komen herwaarts vele menschen, in gunstige zomers wel eens tegen de 50,000. Elken morgen, na het eindigen der godsdienstoefening, kan men, zich bij eenen monnik in de kerk nabij den ingang aangemeld hebbende, de gewelven bezoeken; en er is niet veel meer dan een uur tijds noodig, om in al de gangen rond te wandelen, en ieder dezer Martelaren en Heiligen van de Grieksche kerk te bezoeken. Velen hebben beweerd, dat deze grotten in vroegere eeuwen de verblijven van afgezonderd wonende monniken zouden geweest zijn. Dit, echter, is, naar alle omstandigheden en naar de boven bijgebragte aanmerkingen, zeer onwaarschijnlijk.

Grondregels van ware staatkunde.

Dat alle Vorsten zich van de waarheid doordrongen gevoelden, dat zij beginnen hunne troonen te verliezen, van het oogenblik af, dat zij de wetten verkrachten!
Om het gezag te behouden, in eenen Staat, langs den weg des gewelds, moet de magt, die verdrukt, evenredig zijn

{==289==} {>>pagina-aanduiding<<}
aan die, welke verdrukt wordt. De magt des gewelds kan zich staande houden, zoo lang deze evenredigheid bestaat. Maar elken dag mag men derzelver omverrewerping verwachten, zoodra de verdrukte meer werkelijke magt verkrijgt dan de verdrukker.
Niet de magt, die herstelt, maar de magt, die vernielt, is te veroordeelen.
Er zijn twee wijzen van vechten; de eene met de wetten, de andere met het geweld. De eerste is eigen aan den mensch, de tweede ons gemeen met het dier.
Er is, voor eenen Vorst, geene sterkere fortres, dan de liefde zijns volks.
Het is gemakkelijker, zich te doen beminnen door de goeden, dan door de boozen, en te gehoorzamen aan de wetten, dan die voor te schrijven.
Om de Politiek te leeren kennen, ga men naar Konstantinopel!
Het is niet moeijelijk te ontdekken, vanwaar de geestdrift der volken voor de vrijheid ontsta. De ondervinding bewijst, dat de natiën nimmer tot rijkdom en aanzien geraken, dan onder een vrij en liberaal Gouvernement.

De donkere zijde van den soldatenstand.

Het is eene aangenomene en treurige gewoonte, dat de soldaat, onderworpen aan eene lijdelijke gehoorzaamheid, zich niet hebbe te bekreunen, of de oorlog, in welken men hem gebruikt, regtvaardig zij, dan niet. ‘Val aan!’ is het woord, en hij valt aan. ‘Verniel!’ en hij vernielt. Wat verscheelt het, of men zijnen arm gewapend hebbe tegen eene naburige natie, die hem niet beleedigd heeft, tegen zijnen medeburger, ja tegen zijnen broeder? Hij moet gehoorzamen. Hij is een doodend werktuig! - Wanneer gij in de koloniën uwen Neger gebiedt te gaan vermoorden of bestelen dat gezin of dien man, heeft hij het regt u zijne diensten te weigeren, en gij hebt geen regt van hem eene misdaad te vorderen. De wet beschermt zijnen wederstand. De slavernij van den soldaat, is zij dan verschrikkelijker en harder, dan de slavernij van den Neger?!
Een arme Neger werkt, in het zweet zijns aanschijns, een' ganschen heeten dag. De Blanke doet den Zwarte, het

{==290==} {>>pagina-aanduiding<<}
paard, den os arbeiden, den eersten zelfs vaak zwaarder dan de laatsten. Alleen het zwijn niet. Het zwijn eet, drinkt, kuijert, slaapt wanneer hij wil, en leeft als - een Edelman!

Een woord over vrijheid en vrede.

Men kan de Vrijheid schenden, maar niet vernietigen. Zij verwijdert zich somwijlen, maar keert weder; haar vuur, terwijl men het gebluscht waant, is alleen bedekt. Wanneer zij in de gemoederen verstikt schijnt, ademt zij in het diepst des harte. Verdedigd door eeuwige beginselen, kan men haar niets anders tegenstellen dan de broze wapenen der vooroordeelen; en, in het oogenblik dat men meent haar verplet te hebben, herinnert hare zegepraal den onzinnigen, die haar bestrijden, dat zij onsterfelijk is.
De Vrede is de staat van gezondheid der volken; de Oorlog is voor hen een staat van ziekte. - Het leger is de kracht van den staat; men kan het niet te zeer vereeren, wanneer het gebruikt wordt om denzelven te verdedigen, noch te zeer vreezen, wanneer het zich met het inwendige wil moeijen. Wanneer het zwaard zich in de plaats stelt van den schepter, vervangt vrees de toegenegenheid; de luimen der willekeurige magt vervangen de wetten; de vruchtbare vrijheid draagt geene vruchten meer; de handel kwijnt; de kunsten verdwijnen; de landbouw zelfs is vernietigd.

Voorschrift van eenen koning zoo als hij bemoort te zijn.

(Uit john davy's Reizen. Londen, 1821.)

De Koning (van Candia, op Ceilon) bezit een volstrekt gezag; en dit Gouvernement, naar luid der Geschiedschrijvers des lands, heeft ten minste tweeduizend jaren aldaar stand gehouden. Hij heeft drie Ministers, negentien gewestelijke Opperhoofden, twee Tempelhoofden, en drieënvijftig Officieren van het Paleis. De troon is erfelijk. De Geschiedenis van Ceilon levert intusschen eenige uitzonderingen, van wege buitengewone verdiensten. De Koning is grondeigenaar van het gansche eiland. Alle magt gaat van hem uit; hij be-
{==291==} {>>pagina-aanduiding<<}
paalt de belastingen, en den dienst des volks; hij verleent eere en waardigheden, en neemt die naar welbehagen terug. In weerwil, echter, der uitgestrektheid van dusdanige magt, legt hij, bij zijne troonbeklimming, gelofte af van te regeren volgens zekere gebruiken en regelen, door de overlevering bewaard. Ziehier de voornaamste derzelven, het voorschrift opleverende van eenen Koning zoo als hij behoort te zijn, overgenomen uit de Pali, waar ze in verzen staan uitgedrukt:

Eerste Hoofdstuk.


1.Wees liefderijk jegens hen, die zulks verdienen.

2.Wees zacht in uwe taal.

3.Dat uwe daden steeds ten doel hebben het geluk des volks.

4.Bemin uw volk als uzelven.


Tweede Hoofdstuk.


1.Begunstig niemand, door een' ander' ongelijk aan te doen.

2.Doe geen ongelijk aan iemand, door een' ander' te begunstigen.

3.Dat geene vrees u immer belette regtvaardig te zijn.

4.Wees op uwe hoede van geen kwaad te doen door onkunde en bij gebrek van genoegzame kennisneming.


Derde Hoofdstuk.


1.Wees liberaal.

2.Volg striktelijk de regels van uwen godsdienst.

3.Beloon hen, die zulks verdienen.

4.Dat uw gedrag geregeld worde door regtschapenheid.

5.Dat uw gedrag geregeld orde door zachtheid.

6.Wees geduldig.

7.Houd u vrij van kwaadwilligheid.

8.Gedoog geene pijnbank.

9.Weet te vergeven.

10.Luister naar goeden raad.


Wanneer een Koning tegenstrijdig handelt met bovenstaande regelen, wanneer hij de gebruiken des lands en het voorbeeld der goede Vorsten versmaadt, staat het gansche volk op, en zet hem af: voorbeelden van zulk eene omwenteling zijn niet zeldzaam in de Geschiedenis van Ceilon.


{==292==} {>>pagina-aanduiding<<}

De verzoeking.

Door Mevrouw Elise Rächler, geb. Ehrhardt.

Eene ware Gebeurtenis.

Uit den rijken schat der aanteekeningen van wijlen mijnen vader lust het mij, de volgende waarschuwende gebeurtenis mede te deelen, welker toedragt hem, van wege zijne betrekking tot den persoon, wien dezelve is bejegend, beter, dan welligt iemand anders, konde bekend zijn.
De Bankier v.b. hield zich dikwijls des morgens in zijne kamer met het wegen en schiften van goudgeld bezig; onder welke verrigting hem doorgaans zijn barbier aantrof. Zonder nadenken schoof hij gewoonlijk zijnen stoel slechts een weinig terug van de tafel, op welke de goudstapels verspreid lagen; waarop dan de barbier naderde en zijn werk verrigtte. Op zekeren morgen bemerkte de Heer v.b., dat des jongelings hand beefde, en, zich daardoor met het mes geraakt voelende, zeide hij, een weinig onthutst: ‘Pas beter op uwe zaken. Hebt gij misschien wat hard geloopen, rust liever eerst een paar minuten uit.’ De barbier deed zulks, te kennen gevende, dat hij zich niet wel bevond. Weldra, echter, herstelde hij zich, en volbragt nu zijne taak met vastere hand. De volgende keer dezelfde verschijning; nog sterker beefde hij, en de Heer v.b. gevoelde eene pijnlijke snede. Huiverend opstaande, verweet hij het jonge mensch nadrukkelijk zijne onhandigheid, terwijl hij zich met den doek het afdruipende bloed van het aangezigt wischte. De barbier leunde, doodbleek, op de goudtafel. Eensklaps wierp hij het mes weg, viel den Heer v.b. te voet, en smeekte, zijne knie omvattende, om vergiffenis en genade. De menschlievende man meende, dat een of ander jeugdig vergrijp den jongeling in geldverlegenheid had gebragt, verklaarde op deze wijze zijn sidderen en verbleeken, en vroeg medelijdend: ‘Is het veel, mijn vriend, wat gij noodig hebt?’ Maar de barbier antwoordde hem slechts met zuchten, hoofdschudden, en wijzen op de geldstapels. Lang duurde het, eer de Heer v.b. begreep, wat zulks beduidde. Eindelijk borst hij in deze woorden uit: ‘Om Jezus wille, laat mij niet weder in deze kamer, bij deze tafel komen! De Satan blikt mij uit dat goud tegen - reeds tweemaal heb ik met hem gestreden, en heden op dood en leven. Ik ben, wel is

{==293==} {>>pagina-aanduiding<<}
waar, een verworpeling, dat de Booze zulk een vermogen op mij heeft; maar toch moet ik het u bekennen - doe met mij, wat gij wilt - het was mij, wanneer ik dit goud zag, alsof eene helsche magt het mes in mijne hand bestuurde - als wilde en moest ik u....’ Hier verstomde de jongeling. Bleek van ontzetting deinsde de Heer v.b. eenige schreden terug voor hem, die zoo even op het punt stond zijn moordenaar te worden. Reeds had hij de koord der schel in de hand, om zijne bedienden te hulp te roepen, toen hij nog eens het oog sloeg op den ongelukkigen jongeling, die zich, na de verschrikkelijke bekentenis, zigtbaar hersteld had, en, met eene soort van blijmoedige onderwerping, zijn lot scheen te verbeiden. Een zoo zacht, zoo edel gelaat, tot dusverre nog door geenen enkelen trek der ondeugd ontsierd - de éénige zoon van minnende ouders.... dit trof den Heer v.b.; langzaam ontgleed de schelkoord zijne vingeren; hij trad naar den jongeling, vatte hem liefderijk bij de hand, en sprak in plegtigen ernst: ‘Vriend! laat ons, op staanden voet, God danken, en zijne barmhartigheid loven.’ Beiden knielden. Het gebed des harte, 't welk de Heer v.b. daarop luid uitsprak, en waarin hij zichzelven als medeschuldig erkende aan deze, alleen door Goddelijken bijstand afgewende, misdaad, naardien hij den ongelukkigen jongeling door het blinken van zijn goud boven zijne krachten had verzocht - dit gebed om volkomene redding des verdoolden heeft, buiten dezen, God alleen gehoord, en - ook verhoord. Immers, toen daarop de Heer v.b. den jongeling wel in zijn bedrijf te zijnen huize geschorst, maar daarom niet verstooten had, is hij der deugd bestendig getrouw gebleven, een voorbeeldig burger en huisvader geworden, en heeft, in gevorderden ouderdom, dikwijls verklaard, geen vuriger wensch te voeden, dan den Heere v.b. zijne dankbaarheid te kunnen doen
blijken. Bij diens overlijden verzelde hij het lijk, riep onwillekeurig bij het graf uit: ‘Bij God, in de eeuwigheid, zal ik hem danken!’ zocht en vond daarna gelegenheid, der familie, voor welke de edeldenkende man het gansche voorval had geheim gehouden, hetzelve persoonlijk te verhalen, en zich alzoo, naar 't scheen, van eene behoefte zijns harte te kwijten.
Het moge dan nu ook ons ter waarschuwing verstrekken, om niemand, met name geene dienstboden, door te verre gaande zorgeloosheid, of zelfs door onvoorzigtige vertooning van geld en kostbaarheden, tot het kwade te verzoeken.


{==294==} {>>pagina-aanduiding<<}

Verschijning van den duivel, ter verhindering van kerkroof.

Dat de vertellingen, die als fabeltjes onder het volk rondloopen, meestal op eene ware gebeurtenis berusten, die slechts naar den staat van beschaving des volks, onder welk zij ontstaan zijn, verschillend gewijzigd, en in lateren tijd met vreemde bijvoegsels versierd zijn, kan het volgend verhaal bevestigen.
In de eerste jaren der nu verloopene achttiende eeuw had zich op de meeste dorpen van het Brunswijksche, Maagdenburgsche en de omliggende streken het gerucht verspreid, dat de Duivel eene bende dieven, die in de kerk te Neindorff, in het Asseburgsche, ingebroken waren, verjaagd had, zonder dat zij hunnen voorgenomen kerkroof hadden kunnen volvoeren.
Dit verhaal (hoe strijdig ook met al hetgeen de Booze gewoon is uit te regten!) ging onder het volk van mond tot mond, en men vertelde het elkander als eene uitgemaakte zaak. De dieven, zeide men, hadden den Duivel bij helderen maneschijn zeer duidelijk gezien. Hij had een geheel ruig aangezigt, groote vurige oogen, en een paar ontzettende horens op het hoofd gehad. Zijn rok was ter halverwege bruin geweest, en hij droeg een' vuurrooden halskraag. Hij had klaauwen, in plaats van handen. Omtrent zijne voeten wist men niets bepaalds te zeggen, omdat hij achter de leuning van het zangkoor voor het orgel had gestaan, en van daar op de dieven steeds het oog had gevestigd. Hij had voorts zulk een verbazend leven gemaakt, dat het scheen of hij op de dieven wilde afkomen; dan weder maakte hij een geluid, alsof al de armenzakjes in de kerk in beweging waren. Deze verschijning nu had den dieven zulk een' schrik aangejaagd, dat zij, met achterlating van al de reeds bijeengebragte kerkgereedschappen, de vlugt hadden genomen, en gezworen, nooit weder eene kerk te bestelen; want dat er toch met den Duivel vooral geen spotten zij.
Hoezeer ook reeds destijds het vermelde verhaal hier en daar werd in twijfel getrokken, vond hetzelve echter bij den grooten hoop gereeden ingang, en werd, met nieuwe bijvoegselen versierd, als eene onomstootelijke waarheid erkend, sedert eene bende dieven voor het geregt te Jerxheim, in het

{==295==} {>>pagina-aanduiding<<}
Brunswijksche, in 1711, onder andere huisbraken, almede bekende, dat zij, bij eenen voorgenomen kerkroof te Neindorff, door den Duivel verjaagd waren, 't welk alle gevangenen gelijkelijk verklaarden, en waarbij zij dan ook in het vergelijkend verhoor tegen elkander bleven volharden, bewerende, dat zij, op de beschrevene wijze, den Duivel met hunne eigene oogen gezien hadden.
Ware deze bekentenis in eenen vroegeren tijd gedaan, het volksverhaal zou zich zonder ophouden van geslacht tot geslacht hebben voortgeplant; thans, echter, deed een nader onderzoek de ware toedragt der zake kennen, en de gebeurtenis werd daardoor voor altijd van haar wonderbaarlijk kleed ontdaan.
Het bleek dan nu, dat deze gewaande verschijning des Duivels zeer natuurlijk geschied was. De toenmalige Heer van het dorp was een groot liefhebber der jagt, en hield op zijne plaats een achtjarig hert tot zijn vermaak. Deze gesneden en tamme hertenbok liep zoo wel bij nacht als dag overal door het dorp rond, en was, daar hij van jong en oud gevoêrd werd, met alle huizen bekend, voor welke hij als een bedelaar bleef staan, om iets te ontvangen. Opdat hij evenwel niet zou verloren raken, was hij met een' roodleêren halsband voorzien, aan welken eene schel hing. Dit hert was zoo zeer aan de menschen gewoon, dat het alle plaatsen bezocht, waar het slechts bemerkte, dat menschen waren, zelfs de kerk, uit welke men het reeds meermalen had moeten wegbrengen, als het onder de godsdienstoefening daarin liep. In den nacht, dat de dieven inbraken, was deze bok door de deur naar den toren, die men verzuimd had te sluiten, binnengekomen, over het orgel naar het koor der zangers gegaan, en had, toen hij menschen hoorde, alle moeite gedaan om bij hen te komen, en zich dus, op de achterpooten, zoo digt aan de balie begeven, dat kop en pooten over dezelve heenstaken.
Deze onverwachte verschijning bij het schemerend maarlicht, en de doffe klank zijner voetstappen in de holle gewelven, wekten den angst der op het dorp niet bekende dieven, door hun geweten gejaagd, zoo zeer op, dat zij niets anders wisten te doen, dan op het spoedigst deze plaats te verlaten; en hunne verschrikte verbeelding prentte hun dit zoo levendig in, dat zij, ook voor het geregt, hierbij bleven volharden. En zoo verrigtte dan hier de Geest des Kwaads, voor de eerste maal, zijns ondanks, eene goede daad!


{==296==} {>>pagina-aanduiding<<}

Stomme, maar luid- en wèl-sprekende taal.

Wanneer de eersten der arme Grieksche vlugtelingen door B...... in Saksen trokken, staarde de kleine, lieve jongen van den waard de vreemdelingen nieuwsgierig aan. Een van hen, een kloek, welgevormd man, met een' raafzwarten baard, zag lang en in diepen weemoed op het kind neder. Eindelijk wendde hij zich tot een' zijner lotgenooten, wees met aandoening op den knaap, en wischte een' traan uit zijne oogen. Dit verstond elk. Hij bragt, met het innigst vaderlijk gevoel, een smartelijk offer der herinneringe aan zijnen vermoorden lieveling!

Voorslag tot eene nieuwe belasting.

In een gezelschap bij den Minister van Finantiën *** viel het gesprek op het rijke onderwerp der onderscheidene belastingen. De Minister verklaarde, dat de grootste zwarigheid bij het heffen in deze twee hinderpalen gelegen was; te weten, om te voorkomen, dat dezelve niet door list ontdoken werden, en dat het volk niet morde; er bijvoegende, dat hem zulks nog nooit had willen gelukken. ‘Ik ben, wel is waar,’ hernam zeker Heer, ‘geen Financier; maar ik vlei mij toch, zulk eene belasting te kunnen aan de hand geven.’ - En die is?’ vroeg de Minister gretig. - ‘Eene op elken doode. Den dood toch kan niemand ontduiken; want wij moeten allen, vroeger of later, sterven; en hem, die dezelve moet betalen, is de mond voor altijd gesloten!’

Aanteekening, behoorende tot de Hulde aan van swinden, bij de woorden: der Seine blonk in 't oog.

In den jare 1767 was van swinden te Franeker als Hoogleeraar in de Wijsbegeerte geplaatst geworden; in 1770 behaalde hij den Eereprijs bij de Akademie der Wetenschappen te Parijs, en mag gerekend worden hierdoor zich in Frankrijk het eerst met lof te hebben leeren kennen.


{==297==} {>>pagina-aanduiding<<}




Mengelwerk.

Redevoering, over John Howard.

Door W.H. Suringar. (*)

Wanneer wij de oudere en nieuwere geschiedenis doorbladeren, dan ontwaren wij met innige vreugde, dat er te allen tijde menschen bestaan hebben, die zich van den grooten hoop luisterrijk onderscheidden, de gaven en krachten van ligchaam en geest, de voordeelen van stand en vermogen voor het welzijn hunner natuurgenooten gewilliglijk opofferden, en zich alzoo te regt den naam verwierven van weldoeners der menschheid. Wanneer wij ons vervolgens begeven tot eene onpartijdige vergelljking van de weldoeners des menschelijken geslachts onder de oudere en nieuwere geschiedenis, dan ontdekken wij met geen minder vreugdegevoel, (dank zij den weldadigen invloed van den Christelijken Godsdienst!) dat in lateren tijd het getal dier weldoeners niet alleen aanmerkelijk grooter is, maar dat ook, over het algemeen, de laatsten de eersten overtreffen in helderheid van begrippen en zuiverheid van beginselen, in verhevenheid van doel, en in uitgebreidheid van werkkring. Inzonderheid is dit onderscheid opmerkelijk bij die weldoeners des menschdoms, welke, door menschlievende bedrijven en instellingen, niet alleen hunnen tijdgenooten, maar zelfs het nageslacht ten zegen waren. Het is waar, met welgevallen beschouwen wij, on-
{==298==} {>>pagina-aanduiding<<}
der de vroegeren, eenen titus, trajanus, de antonijnen, en alexander severus; want zij waren Keizers, die bijna de gansche toenmalige beschaafde wereld door weldaden aan zich verpligtten. Doch rijst onze eerbiedige bewondering niet veel hooger, als wij menschen, door purper noch titels versierd, en zonder eenige roeping, dan alleen die hunner menschenliefde, zien aansnellen tot hulp, tot redding hunner ongelukkige, miskende natuurgenooten? Letten wij, onder zoo vele lateren, slechts op eenen las casas, die zich, met zijne medebroeders, de gevaarlijkste reizen getroost, ter redding van onschuldige Indianen uit den gierenklaauw der
Spanjaarden, - op eenen franklin, éénig in zijne soort, en van wien herder getuigt: ‘Gave God, dat wij in geheel Europa één volk hadden, 't welk hem las, zijne grondstellingen aannam, en naar dezelfde liefde handelde!’ - op eenen david barclay, die, met opoffering van tienduizend pond sterl., zijnen Negers op Jamaika de vrijheid schenkt, om eene proeve te nemen, of en in hoe verre deze mishandelde en diep vernederde slagtoffers, onder behoorlijke leiding, vatbaar zijn voor beschaving en verlichting, - op eenen john howard eindelijk, die geheel Europa doorkruist, alle gevangenhuizen bezoekt, en de zaak der ongelukkige gevangenen, de zaak der menschelijkheid, aan alle hoven bepleit. (*)
Het is ons niet ongepast voorgekomen, M.H., u in dit uur het beeld van eenen weldoener des menschelijken geslachts van lateren tijd te teekenen. Onze keuze bepaalt zich tot den laatstgenoemden, tot john howard; deels, omdat hij zich van alle anderen onderscheidde door den aard zijner weldaden, en door de wijze, op welke hij dezelve bewees; deels, omdat de meesten uwer, zoo wij vertrouwen, dien man bij name dikwijls hebben hooren

{==299==} {>>pagina-aanduiding<<}
noemen, maar van zijne levensbijzonderheden en verrigtingen weinig of niet weten, alzoo er in onze moedertaal, voor zoo verre ons bekend is, geene levensgeschiedenis voorhanden, en al hetgene wij dienaangaande in vreemde talen hebben kunnen raadplegen beknopt en onvolledig is. (*) Ontvangt deze proeve met welwillendheid!

John howard, van wien men met regt zeggen kan, dat hij, naar het voorbeeld van den besten der menschen, het land doorging goeddoende, was de zoon van eenen rijken tapijtwever, en ontving het levenslicht te Hackney, in Engeland, in het jaar 1726. Zijn vader stierf vroeg, en liet hem achter onder de zorg van voogden. De voogden, niet voornemens om van den jongeling een' geleerde te maken, bestemden hem tot den koopmansstand, en gaven hem eene zeer dagelijksche opvoeding. Hij behoefde daarom evenwel niet onder te doen voor anderen, welken eene meer beschaafde opvoeding ten deele viel; want door eigene geestkracht stuwde hij zich voort, en, bezield met eenen rusteloozen ijver, schoot hij in niets te kort. Aan standvastigheid en volharding paarde hij reeds vroeg menschlievendheid. Liefde was alzoo de grondtrek zijner ziel; en, waar deze wèl ontwikkeld wordt, laat zich met regt iets edels, iets groots verwachten. De voogden, intusschen, sloegen op den voortreffelijken aanleg des jongelings minder acht. Zoo-
{==300==} {>>pagina-aanduiding<<}
dra hij, huns oordeels, genoeg wist, om als koopman door de wereld te komen, bestelden zij hem, als leerjongen, in een' grooten kruidenierswinkel te Londen. Maar de jongeling was, naar ligchaam en geest, tot dat werk volkomen ongeschikt. Bovendien had zijn vader hem en zijner éénige zuster een aanzienlijk vermogen nagelaten, waardoor hij onafhankelijk kon leven. Hij kocht zich derhalve van de overige leerjaren vrij, en deed daarop eene reis door Frankrijk en Italie, ter herstelling zijner geschokte gezondheid.
Bij zijne terugkomst ging hij wonen op het slot Newington, ten huize van Mistr. lardeau, eene bejaarde weduwe. Howard, die bestendig zwak en ziekelijk bleef, vond in deze brave vrouw eene deelnemende vriendin, eene teedere voedstermoeder. Hare uitmuntende hoedanigheden troffen eindelijk zijn hart, en hij besloot om hare hand te vragen. Zij traden in den echt in het jaar 1752; terwijl howard het vermogen zijner vrouwe edelmoediglijk aan hare zuster afstond; een bewijs althans, dat geldzucht hem tot deze verbindtenis niet gedrongen had. Zeer gelukkig was dit huwelijk, maar van korten duur.
Howard's voortreffelijke aanleg begon zich meer en meer te ontwikkelen. De vonk van menschenmin, die reeds zoo vroeg in hem gloorde, werd allengs een sterke gloed. Hij besteedde zijnen tijd aan zelfvolmaking en aan het heil van anderen. Door eene goede lektuur poogde hij meer en meer zijn hart te veredelen, zijne kennis uit te breiden. Door eigen nadenken en onderzoek verzamelde hij eenen belangrijken schat van kundigheden, in den godsdienst, in de zedekunde en onderscheidene wetenschappen, en wel bijzonder in de proefondervindelijke natuurkunde en geneeskunde; zóó zelfs, dat men in 1755 hem vereerde met het lidmaatschap der Koninklijke Maatschappij te Londen. Maar hoe rijk in kennis hij is, M.H., hoe uitstekend hij deswege geacht wordt, dit is geenszins het hoogste doel van zijn streven. Het zijn slechts de middelen en werktuigen tot een veel verhevener

{==301==} {>>pagina-aanduiding<<}
oogmerk. Het is alleen menschenmin, welke bij howard alle ontwikkeling van den geest aanvuurt, leidt en bestuurt. Menschenmin alleen is bij hem het brandpunt, waarin zich alle de schitterende bekwaamheden zijns vernufts vereenigen. Wèl te doen is hem behoefte, evenzeer als het ademhalen. Dienen, geven, helpen, verblijden, beschutten, redden zijn voor hem geene pligten; zij zijn zuivere uitgietingen zijner natuur. Hij doet alles voor de menschen, - niet wijl hij moet, maar wijl hij wil, en niet anders kan, dan hetzelve willen; en geen dag kan hij laten voorbijgaan, of hij moet insluimeren met de zoete gedachte: ‘Ik heb heden iets goeds verrigt.’ - Voor zulk een liefhebbend hart moest het verlies zijner echtgenoote, na eene verbindtenis van slechts drie jaren, diepbedroevend wezen. Maar howard onderdrukte het gevoel van eigene smart door de gedachte aan het leed, dat zijnen natuurgenooten bejegende. Immers kort na den dood zijner vrouwe trof eene verschrikkelijke aardbeving geheel Lissabon, herschiep het in puinhoopen, en maakte tallooze ongelukkige slagtoffers. En nu kan howard het in Engeland niet langer uithouden. Hij wil derwaarts; hij wil helpen en troosten: want duizenden hebben behoefte aan hulp en troost, en zwerven op de puinen rond, terwijl zij het verlies van have en goed en bloed met heete tranen beweenen. Zijne vrienden ontraden hem die reize. Zij stellen hem het gevaar voor oogen, van door de Franschen, met welken Engeland toen in oorlog was, gevangen te worden genomen. Vruchtelooze raadgevingen! Howard scheept zich in op het fregat Hanover, in 1756. En - weldra is de voorspelling zijner vrienden bewaarheid; het schip wordt door eenen vijandelijken kaper genomen, en men voert onzen
menschlievenden reiziger in eene gevangenis te Brest. Zoo mislukken dan zijne menschlievende bedoelingen; en, in stede van anderen te helpen, heeft hij zelf behoefte aan hulp. Dan, hoe wonderbaar en heerlijk is de bestelling der Voorzienigheid! Howard moet in den kerker zuchten, opdat hij bij eigene ondervinding de ellenden van den kerker

{==302==} {>>pagina-aanduiding<<}
leere kennen, opdat de vonk van menschenmin in hem tot een' vuurgloed ontbrande, en heinde en ver duizenden spranken in anderer harte storte! Hier immers is het, gelijk howard zelf naderhand in zijne schriften erkent, dat de verborgenste en fijnste raderen zijner ziele in beweging worden gebragt. Hier is het, dat het eerste, ofschoon duistere, denkbeeld in hem óprijst van dat grootsch ontwerp, hetwelk hij in latere jaren volvoerde, en hetwelk der menschheid ten zegen en hem ten eeuwigen roem heeft verstrekt.
Na eenen geruimen tijd in den kerker versmacht te hebben, werd hij op zijn woord van eer ontslagen. Diep bewogen met het ongelukkig lot zijner achterblijvende lotgenooten, keerde hij over Italië naar Engeland terug, kocht een afgelegen, doch vermakelijk landgoed te Brokenhurst, en huwde andermaal, in 1758, met Miss harriot, éénige dochter van edward leeds. Hier mogt hij eenige jaren de genoegens van het land en die des huisselijken levens smaken. Maar ook deze vreugde werd afgebroken. In 1765 ontviel hem zijne teêrbeminde gade. De geboorte van eenen zoon kostte haar het leven. Smartelijk is voor howard deze nieuwe wonde; maar hij blijft getroost, ja zelfs dankbaar, dat hij in dit éénigst huwelijkspand, hoe veel het hem ook doet derven, eenige vergoeding voor het geleden verlies mag vinden; dat hij zich, in de vervulling zijner vaderpligten, eene nieuwe bron van de edelste genoegens geopend ziet. Doch, helaas! de opvoeding van dien zoon, op wien howard zijne hope stelde, dien hij tot den waardigen erfgenaam zijner deugden wenschte te vormen, mislukt volkomen, door gebrek aan verstandelijke vermogens. En, in plaats van zijn éénig kind in zijne eigene voetstappen te kunnen doen treden, moet hij, in latere jaren, de grievendste smart ondervinden van het tot krankzinnigheid te zien vervallen.
Zoo moet howard dan in zijne teedere vaderzorg worden te leur gesteld. Zoo moeten, daarentegen, zijne wederwaardigheden hem allengs nader brengen tot het

{==303==} {>>pagina-aanduiding<<}
groote doel, waartoe hij bestemd is. Ja, de Voorzienigheid wil hem, zoo het schijnt, ontslaan van alle banden van bloedverwantschap, van alle pligten als echtgenoot en vader, opdat hij, door geene beletselen meer teruggehouden, der geheele menschheid ten zegen zij!
Na het verlies zijner tweede echtgenoote was het hem onmogelijk, te Brokenhurst te blijven wonen. Hij betrok nog in 1765 een vaderlijk landgoed te Cardington bij Bedford. De behoeftigen van Brokenhurst namen zegenend van hem afscheid, en die van Cardington haalden hem als in triumf in; want de faam reisde hem vooruit, en dáár, waar howard was en werkte, daar vlood armoede en ellende!
Meer dan ooit te voren was hij hier de liefderijke weldoener van armen en ongelukkigen. Hij ontwierp belangrijke verbeteringen in zijne landgoederen, niet om zichzelven bevoordeelen, maar om den armen werk te verschaffen. Niemand kwam hem vruchteloos om hulpe smeeken. Den naakten kleedt hij, den hongerigen spijst hij, en voor eene menigte noodlijdenden laat hij woningen bouwen. Elke dag, M.H., wordt gekenmerkt door de schitterendste proeven van zuivere en wijze menschenmin. Ja, van wijze menschenmin; want howard, hoe medelijdend, hoe gevoelvol, is geenszins de zwakke, toegeeflijke man, die altijd geeft, wanneer gevraagd wordt, die bedelarij voedt en luiheid kweekt. Hij onderzoekt integendeel altijd, of iemand werkelijk hulp noodig hebbe, en hoe hij op de beste wijze te helpen zij. Zóó is hij, in vollen nadruk, de weldoener der menschen. En met dat al, M.H., howard mishaagt zichzelven. Zijne menschenmin vindt geene stoffe genoeg ter bearbeidizg. Zijne ziel is te groot voor dien kleinen kring. Zijne liefde omvat geheel de menschheid. Hij gèvoelt het, hij wil en kan meer zijn, hij moet hooger en hooger streven.
In het jaar 1773 draagt men howard het ambt van Sheriff in het landschap Bedford op; en deze omstandigheid, hoe schijnbaar onbeduidend, voltooit het groote plan der Voorzienigheid, en maakt howard rijp voor

{==304==} {>>pagina-aanduiding<<}
zijne bestemming. In zijne betrekking is hij dagelijks getuige van de ellende der gevangenen. De herinnering aan zijne eigene gevangenschap vertegenwoordigt zich met sterke kleuren, en ziet! het duistere denkbeeld, dat zich in den kerker aan zijnen geest had vertoond, verheldert zich allengs, en staat eindelijk met onbenevelden glans voor zijnen geest. Hij omvat het met zijne geheele ziel; en zijn besluit is genomen, om zich het rampzaligste deel des menschdoms aan te trekken, om het lot der gevangenen te verbeteren.
Howard bekomt verlof, om alle gevangen- en verbeterhuizen in Engeland te bezoeken; en hij brengt deze moeijelijke onderneming, waarin nooit te voren iemand hem was voorgegaan, ten uitvoer op eene wijze, hem volkomen waardig, en tevens met het heerlijkste gevolg!
Op verzoek van het Lagerhuis levert hij een schriftelijk verslag in van den staat der gevangenhuizen. Hij ontvangt deswege niet alleen de vleijendste dankbetuigingen, maar het Gouvernement neemt met allen ijver deze zaak ter harte, en weldra worden er twee bills uitgevaardigd. De eene betreft eene betere zorg voor de gezondheid der gevangenen, - de andere de loslating en ondersteuning derzulken, welke, schoon vrijgesproken, eigendunkelijk in kerkers bleven zuchten. Aangemoedigd door zulk eene krachtdadige ondersteuning, herhaalt howard menigvuldige malen zijne reizen, en geene verblijfplaats van misdaad, armoede en ellende in Grootbrittanje en Ierland blijft onbezocht. Het Gouvernement blijft hem bestendig bijstand verleenen, en howard's redelijke wenschen omtrent de verbetering van het lot der gevangenen in zijn vaderland zijn eindelijk vervuld. Zal hij nu rusten op zijne lauweren? Neen! zijne menschenliefde kent geene grenzen, en de weldaden, den vaderlande bewezen, moeten ook andere verafgelegene volken te beurte vallen. De goddelijke stralen van howard's menschenliefde moeten schitteren over geheel den aardbol, van Nova Zembla tot aan het brandende zuiden. Komt, M.H.! staren wij op derzelver luister. Vergezelt met mij den edelen

{==305==} {>>pagina-aanduiding<<}
held op zijne togten, en bewondert zijne alles overtreffende menschenmin, zijne ware grootheid van ziel!
Howard vangt zijne buitenlandsche reizen aan in 1775 en eindigt dezelve in 1787. Twaalf achtereenvolgende jaren houdt hij zich met niets anders bezig, dan met het bezoeken van alle verblijfplaatsen van ellende in gansch Europa, en met het opteekenen van den uitslag zijner onderzoekingen. En nooit te voren was zulk een aanmerkelijk deel van het leven van éénen mensch tot weldadiger en loffelijker einde besteed. Immers in dit tijdvak van twaalf jaren reist howard driemaal door Frankrijk, viermaal door Duitschland, vijfmaal door Holland, tweemaal door Italië, eenmaal door Spanje en Portugal, en vervolgens door Denemarken, Zweden, Rusland, Polen en een gedeelte van Turkijë; terwijl hij, na het volbrengen van alle deze schier ongeloofelijke togten, in 1789 eene reize naar Azië onderneemt.
Gij staat verbaasd, M.H., bij de bloote opnoeming van dit alles; maar uwe verbazing zal toenemen, wanneer wij u op het regte standpunt van beschouwing plaatsen, en u eenige nadere bijzonderheden mededeelen.
Om dan het regte standpunt te bereiken, moeten wij ons niet alleen nagenoeg eene halve eeuw terugdenken, maar ons daarenboven zorgvuldig wachten, om den toestand van zaken in de meeste andere landen af te meten naar dien in ons gezegend vaderland. Gij weet, M.H., verlichting en beschaving hebben in de laatste jaren, meer en meer, alomme hare weldadige stralen verspreid, en zachtere zeden en menschelijkheid de plaats vervangen van ruwheid en barbaarschheid. Een deel des menschdoms, waaraan voorheen zelden of nooit gedacht werd, is nu een voorwerp geworden der teederste zorge van Vorsten en onderdanen, en meer en meer heeft men leeren inzien: behoeftigen, slaven, misdadigers zijn ook menschen! Maar in howard's tijd was het gansch anders gesteld. Behalve in ons vaderland, hetwelk zich doorgaans voordeelig onderscheidde, heerschten in vele andere landen willekeur in plaats van regt, misbruik en

{==306==} {>>pagina-aanduiding<<}
onmeêdoogendheid in plaats van orde en liesde. De minste verdenking was genoeg, om den braafsten man in boeijen te sluiten; en, ofschoon kort daarop zijne onschuld in het licht werd gesteld, hield men hem willekeurig in den kerker gesloten. Het vonnis van den ter dood veroordeelden werd eigendunkelijk jaren achtereen uitgesteld, en de schuldige onderging duizend dooden. De gevangenhuizen waren, b.v. in Denemarken, Zweden en Rusland, bij uitstek onrein. In de staatsgevangenis van Koppenhagen zag men de kluisters nog aan de muren in de kamers, waarin de Graven brandt en struensé zijn opgesloten geweest. De lucht van dezen kerker was zoo walgelijk, dat, toen struensé, na eene gevangenis van drie maanden, uit denzelven gehaald werd, om eenen verschrikkelijken dood te gemoet te treden, hij uitriep: ‘O! welk een zegen is het, eene zuivere lucht in te ademen!’ - In Spanje was het bestuur over de kerkers zeer streng. Sommige derzelven konden den naam van ordelijke verblijfplaatsen voor menschen, hoe misdadig, niet dragen. Het waren vochtige holen, waarin de rampzaligen geketend werden opeengepakt. Geen lichtstraal drong er immer door. Geen woord van troost werd er gehoord. De echo herhaalde in de holle gewelven elken voetstap des wreeden cipiers. Kluisters en akelige weeklagten klonken in die holen des jammers. De dood was velen een vriendelijke bode, en de verderver des menschdoms scheen zich hier dikwijls over de lijdenden te ontfermen en de menschheid te beschamen. Maar eene onbarmhartige overheid achtte het der moeite niet waard om de lijken op te ruimen, en de overblijvenden traden weldra op het vermolmd gebeente hunner vooruitgereisde broederen, wier lot zij reden hadden te benijden.
T.! zoo stond het geschapen. En rijst howard nu niet in uwe schatting? Ons overvalt reeds eene kille huivering, wanneer wij uit nieuwsgierigheid, in gezelschap onzer vrienden, eene enkele keer, onze nabijgelegene welingerigte gevangenhuizen bezoeken, en de gedachte jaagt ons een' schrik door het harte: ‘Ik bevinde

{==307==} {>>pagina-aanduiding<<}
mij te midden zoo veler booswichten, zoo veler rampzaligen!’ En howard, M.H., onderneemt geheel alleen de moeijelijkste togten. Hij trekt door brandende zandwoestijnen, over hooge sneeuwbergen en onmetelijke zeeën, om de ellende op te zoeken. Hij besteedt twaalf jaren achtereen, in van den morgen tot den avond alle kerkers in alle landen te bezigtigen. En wat is daarbij zijn doel? - Is hij voor dat doel berekend? - Hoe tracht hij hetzelve te bereiken? - Heeft hij het werkelijk bereikt? Het is de ontwikkeling dezer vier bijzonderheden, welke ons tafereel zal voltooijen.
Wat is zijn doel? - Het is zijn oogmerk, om, door het bezoeken der gevangenhuizen, de boeijen veler gevangenen te slaken, en het lot van anderen te verzachten. Niet, dat hij den arm der geregtigheid zou willen verkorten, en den waarlijk schuldigen van eenen welverdienden dood bevrijden. Neen! dan zou hij voor de maatschappij gevaarlijk zijn geworden, in stede van een weldoener der menschheid te wezen. Dezelfde wijsheid en regtvaardigheid, welke hij bij zijne menschlievende bedrijven, tijdens zijn verblijf op Cardington, ten toon spreidde, besturen ook hier zijne gangen. Voor den schuldigen booswicht verlangt hij eene spoedige uitvoering van het vonnis des doods; voor den onschuldigen, slaking van boeijen; voor hen, die regtmatig nog vele jaren in den kerker moeten zuchten, verzachting van hun lot, door hun beter en gezonder verblijf en menschlievender behandeling te bezorgen, door hen te genezen van, of, zoo veel mogelijk, te behoeden tegen ziekten en ongemakken, inzonderheid tegen de gevangeniskoorts, welke vreesselijk woedt en duizenden ten grave sleept. Maar het is onzen menschenvriend niet alleen te doen, om het dierlijk leven van zijnen natuurgenoot te behouden; hij wil ook, ware het mogelijk, de vonken van zedelijkheid en deugd, welke in dezen en genen gloren, zorgvuldig opsporen, krachtig aanblazen, en alzoo den mensch in den mensch herstellen.
Veelomvattend, heerlijk doel! Is howard daarvoor

{==308==} {>>pagina-aanduiding<<}
berekend? - Toegerust is hij met voortreffelijke bekwaamheden, vooral in het vak der geneeskunde, gepaard aan diepe kennis van het menschelijk hart, aan beleid en voorzigtigheid. Hij is beschikker over een aanzienlijk vermogen, door den dood zijner éénige, ongehuwde zuster nog aanmerkelijk vermeerdërd; en van dat vermogen beschouwt hij zich slechts als rentmeester, de lijdende menschheid als eigenaresse. Hij tracht zijn zwakkelijk ligchaam, door eene strenge leefwijze, meer en meer te harden tegen alle ongemakken van koude en hitte, tegen verpestende lucht en besmettelijke ziekten. Hij onthoudt zich van alle wijn, vleesch en visch, en leeft nu eens geheel van aardappelen, dan weder van thee, brood en boter. Hij voorziet zich elken dag van schoon linnen en kleederen, en wikkelt zich gedurende een half uur, elken avond en elken morgen, in grof lijnwaad, nat gemaakt in het koudste water, hetwelk hij kan vinden; daarna gevoelt hij zich, gelijk hij zelf erkent, buitengewoon sterk. Bij dit alles paart hij de uitmuntendste hoedanigheden van hart en eene zeldzame grootheid van ziel. Hij is afkeerig van alle vleijerij en bejag naar menschenlof, en dit maakt hem onwankelbaar getrouw. Geene uitnoodigingen tot gastmalen, hoe vereerend, worden immer door hem aangenomen. Zijn tijd is geheel der lijdende menschheid gewijd. Prins hendrik van Pruissen vraagt hem, of hij 's avonds nimmer op eene publieke plaats komt, om zich een weinig te verstrooijen; en het antwoord is: ‘Nimmer! Ik vind in het betrachten van mijnen pligt meer genoegen, dan alle vermaken der wereld mij kunnen geven.’
In Engeland maken zijne voorbeeldelooze diensten zulk eenen verbazenden indruk op den volksgeest, dat men, door vrijwillige inschrijving, een standbeeld te zijner eere wil oprigten; maar naauwelijks komt het howard ter ooren, of hij zegt met aandoening: ‘Heb ik dan niet één vriend in Engeland, om dit te beletten?’ Het wordt dan ook werkelijk gestaakt; maar, op aandrang der inteekenaren zelve, wordt nogtans het geld verzameld, en

{==309==} {>>pagina-aanduiding<<}
besteed ter verzachting van het lot van gevangenen. Belangeloos bij alle zijne verrigtingen, oefent hij zijne geneeskundige diensten alleen uit voor behoeftigen. Op dringend verzoek begeeft hij zich tot eenen rijken, ziek liggenden Turk, en geneest hem. Tweeduizend sequinen worden hem aangeboden; maar elken morgen eenige versche vruchten is het éénig loon, dat hij verlangt. Zijne persoonlijke veiligheid is in Frankrijk in gevaar; maar, hij siddert voor menschen niet. Groot van ziel, vreest hij slechts één eenigen - zijnen God! Hij wordt, tijdens zijn verblijf te Weenen, geroepen voor Keizer joseph den II. Op eene beleefde wijze ontwijkt hij den gebruikelijken knieval. Howard knielt slechts voor één eenigen - voor zijnen God! De Keizer neemt genoegen in zijne verontschuldiging, en onderhoudt zich met hem verscheidene uren. Howard verwittigt den Keizer, dat de hospitalen in Weenen zeer slecht zijn ingerigt, en dat de torens van sommige gevangenhuizen dier stad verdienen gesloopt te worden. ‘Hoe!’ zegt de Keizer, ‘gij beklaagt u over mijne torens, en in Engeland hangt gij uwe misdadigers bij dozijnen op?’ - ‘Sire!’ herneemt howard met edele fierheid, ‘ik wil liever in Engeland gehangen worden, dan in uwe torens leven.’ Het onderhoud wordt afgebroken, en glimlagchende zegt de Keizer: ‘Die kleine Engelschman is waarlijk geen vleijer!’ - Zes weken na howard's vertrek wordt, bij keizerlijk edikt, het doen van den knieval voor altijd afgeschaft.
Het zou weinig moeite kosten, dergelijke proeven te vermenigvuldigen. Genoeg, M.H., om u te overtuigen, dat howard, naar ligchaam en ziel, ten volle berekend is voor zijn veelomvattend doel. Hoe tracht hij hetzelve te bereiken? Door zijne onderzoekingen, aalmoezen, voorstellingen en schriften. - Geen kerkerhol blijft onbezocht. Niet tevreden met eene oppervlakkige kennis, herhaalt hij zijne bezoeken, tot hij van alles grondig is onderrigt. Hij ontziet kosten noch gevaar. In Valladolid verzoekt hij vrijheid, om zelf eene maand

{==310==} {>>pagina-aanduiding<<}
in den kerker te worden opgesloten. Hij treedt, als een goede engel, met woorden van troost den rampzaligen te gemoet, en opent zijne milde handen. Hij deelt kleederen en levensmiddelen uit, in de onbekrompenste mate. Dáár, waar bespoediging, vermindering, verzachting of vrijstelling van straf noodzakelijk is en zijne krachten ontoereikend zijn, treedt hij met voorbeeldelooze kordaatheld voor regters en overheden. Dáár spreekt hij met kracht en nadruk tot het gevoel van bijkans gevoelloozen, - dáár maakt hij de menschelijkheid wakker in het hart van ontmenschten. En als redenen te kort schieten, dan dwingt hij, met onweêrstaanbaren aandrang, die strenge regters, om hem te vergezellen naar de kerkers, die begraafplaatsen van levenden, om daar, met eigene oogen, tooneelen te aanschouwen, wier aanblik het hart doet ineenkrimpen, en het bijkans uitgedoofd gevoel van menschelijkheid, door de luide aanklagt des gewetens, doet ontwaken. - T.! kunt gij u voorstellen, dat dit alles vruchteloos zou zijn? Kunt gij er aan twijfelen, of howard zijn doel werkelijk bereikt hebbe?
Voor zichzelven? voor de verantwoording van zijn eigen geweten? Dit, M.H., stond immers genoegzaam in zijne magt. Hij wilde de lijdende menschheid, zoo hij die niet redden kon, voor het minst troost en lafenis bezorgen. Hij wilde en kon daartoe alle de middelen in het werk stellen, welke de goede Voorzienigheid hem, in zoo ruime mate, geschonken had. Maar, bij den besten wil en de uitgebreidste krachten, is het toch nog mogelijk, dat andere menschen hem dwarsboomen en tegenstand bieden. Doch neen! hoe diep de misbruiken zich hebben geworteld, geene wet is zoo barbaarsch, geen Vorst zoo ontmenscht, dat zij hem den toegang tot de kerkers ontzeggen. Zoo juicht hij reeds, bij zijnen eersten tred in de holen des ongeluks, in zijne zegepraal; want hij had het doel, om door zijne tegenwoordigheid troost en verkwikking toe te dienen, en dat doel gelukt hem volkomen. Overal vindt hij gelegenheid, om krachtdadig werkzaam te zijn aan de redding veler ellendigen. Onverschrokken

{==311==} {>>pagina-aanduiding<<}
treedt hij dan ook verder. Zijne menschlievendheid baant hem alomme het spoor. Bij allen is zijne eenvoudige opregtheid eene aanbeveling en een waarborg voor de deugdelijkheid der zaak, die hij bepleit. Howard rekent op Gods bijstand, en hij vindt zich nergens te leur gesteld. Ja! hij heeft hierin zijn doel volkomen bereikt. Getuigen zijn daarvan de tranen der dankbaarheid, door zoo vele ouders, kinderen, echtgenooten en vrienden om elkanders redding geschreid. Getuige zij de ommekeer, door zijne verschijning in het lot van duizenden slagtoffers te weeg gebragt! Getuige zij de hulde, zoo in zijn vaderland als elders, aan zijne edelmoedige menschenmin bewezen!
En evenwel is hij, die zich met regt op het welgelukken van zoo vele heilzame pogingen beroemen kan, nog niet voldaan. Hij wil, door doeltreffende middelen, daarvoor zorgen, dat, wat hij gezien heeft, overal bekend zij. Hij wil der beschaafde maatschappije de oogen ontsluiten, en haar doen weten, wat zij, voor het lot van ongelukkigen, tot nu toe gedaan heeft, en wat zij in het vervolg nog doen kan en moet.
Het is dan niet alleen door zijne bedrijven, maar ook vooral door zijne schriften, dat howard zijn doel zoekt te bereiken en ook werkelijk bereikt. Hij geeft tot dat einde den bestuurderen veler gevangenhuizen de middelen aan de hand ter betere verzorging der ongelukkigen. Hij levert plannen in over derzelver bouworde, huishoudelijke inrigting en wat dies meer zij. Alle verstandige en menschlievende opzieners maken gebruik van zijne belangrijke teregtwijzingen. Maar howard moet nog voor ruimeren kring arbeiden. Hij moet geheel Europa voorlichten. Hij moet de schanddaden openbaren, en der wereld een tafereel ophangen, waarvoor zij terugbeeft, opdat Vorsten en onderdanen de gruwelen en jammeren mogen kennen, waaronder duizenden hunner natuurgenooten zuchten, en menschelijker leeren handelen! Howard had de standvastige gewoonte, dagelijks de slotsom zijner onderzoekingen op te teekenen. In 1777

{==312==} {>>pagina-aanduiding<<}
zag zijn eerste werk het licht, ten titel voerende: Staat der Gevangenhuizen in Engeland en Walles en verdere landen; en van tijd tot tijd is dit werk met bijvoegsels vermeerderd, behelzende eene beschrijving dier gevangenhuizen, welke hij achtervolgens bezocht. Zelden heeft ooit eenig boek zulke zegenrijke gevolgen gehad. Immers het heeft oneindig veel toegebragt tot redding veler duizenden, welke troosteloos in diepe kerkers smachtten, met vreesselijke ziekten kampten, en naar ligchaam en ziel verteerden. Het heeft in de beschaafde staten van Europa de opmerkzaamheid der Gouvernementen op deze gewigtige zaak gevestigd, en onbegrijpelijk veel bijgedragen tot eene doelmatiger inrigting der tucht- en gevangenhuizen, tot eene menschlievender behandeling der gevangenen, inzonderheid in Engeland, Frankrijk en Duitschland. Mogt howard niet op ééns alle zijne wenschen bekroond zien, hetgeen ook uit den aard der zaak onmogelijk was, hij is en blijft de grondlegger van dat weldadig gebouw, dat allengs hooger en hooger is en wordt opgetrokken, en dat eenmaal, zoo God geve! in alle staten en rijken zal pronken met het heerlijk opschrift: howard, de redder der lijdende menschheid. Wilden wij, M.H., dit in bijzonderheden ontwikkelen, wij zouden u dan met den inhoud van 's mans schriften nader moeten bekend maken. Dan, dit zou een afzonderlijk onderzoek vereischen.
Dat wij ons, als Nederlanders, verheugen over het gunstig oordeel, dat howard, reeds vóór veertig jaren, over onze gevangenissen velde. ‘De gevangenissen in Holland,’ zegt hij, ‘zijn zoo stil en zindelijk, dat hij, die dezelve bezoekt, moeite heeft, te gelooven, dat ze waarlijk gevangenissen zijn. Dezelve worden jaarlijks, en dikwijls tweemalen in een jaar, met kalkwater gewit. Ieder derzelven heeft haren bijzonderen arts en heelmeester. De ziekten zijn er, in het algemeen, zeer zeldzaam. In het meerendeel der gene, die voor misdadigen bestemd zijn, vindt men voor iederen gevangene een vertrek, in hetwelk hij

{==313==} {>>pagina-aanduiding<<}
bestendig blijft opgesloten; elk heeft eene bedstede, een' stroozak en eene deken. In geen land van Europa worden minder misdaden bedreven, dan in Holland; en zelden wordt er de geregtigheid genoodzaakt, alle hare gestrengheid aan te wenden.’
Dat wij ons verheugen, als inwoners van Leeuwarden, dat de doorluchtige reiziger ook deze stad met een bezoek vereerde. Het verheugt den spreker althans, door eene toevallige omstandigheid, in de gelegenheid te zijn, u deze bijzonderheid als waarachtig op te geven. In 1781, gelijk men zich wel meent te herinneren, heeft howard hier ter stede de gevangen- en gasthuizen bezigtigd. Wijlen de Heer tjaard nicolaas suringar, mijn grootvader, is met howard van Amsterdam, met den Harlinger beurtman, herwaarts gekomen, en heeft vele aangename uren met hem gesleten. Op deze reize ontdekten eenige aan boord zijnde matrozen, die op de Engelschen zeer verbitterd waren, dat howard een Engelschman was, en smeedden daarop het plan, hem overboord te werpen. De gelukkige verijdeling van dit misdadig voornemen spaarde der menschheid haren weldoener; want - God waakte voor beiden.
Ook in onze stad staan dan howard's menschlievende voetstappen gedrukt. Ook onze gevangenhuizen heeft de menschenvriend bezocht. En hoedanig was daarover zijn oordeel? Hoogstvereerend, M.H. Immers aan wijlen den Heer herbell, President van de Regtbank te Sneek, heeft howard in persoon verklaard, ‘dat hij het gevangenhuis te Leeuwarden hield voor een der beste, welke hij op zijne gansche reize had aangetroffen.’
Eere dan ons vaderland, omtrent welks gevangenhuizen howard zulk eene heerlijke getuigenis aflegt! Eere den Vorst, die derzelver krachtdadige verbetering, zelfs in dit tijdstip, ernstig ter harte neemt! Eere dezer stad, welker gevangenhuis onder de beste in ons vaderland eene der eerste plaatsen bekleedt! Eere haren achtingwaardigen Regenten, die, door onvermoeide pogin-
{==314==} {>>pagina-aanduiding<<}
gen, hetzelve tot zulk eenen trap van volkomenheid hebben opgevoerd!
Dan, keeren wij nog eenige oogenblikken tot howard terug, om hem zijne roemrijke loopbaan te zien voleindigen.
Howard begaf zich in 1787 terug naar Engeland, en besteedde ijverig zijnen tijd aan eene nieuwe en verbeterde uitgave van zijn werk: de staat der Gevangenhuizen van Europa. Behalve andere nuttige geschriften, gaf hij in 1789 een hoogstbelangrijk werk in het licht, getiteld: Geschiedenis der Hospitalen, Gast- en Pesthuizen in Europa, benevens eenige opmerkingen over de Pestziekte; want ook daarmede had howard zich bekend gemaakt, inzonderheid in de beide laatste jaren van zijnen twaalfjarigen togt, toen hij, in hoedanigheid van Engelschen Arts, alle pesthuizen in Italië en Turkije bezocht, en zich daarbij dikwijls aan het uiterste gevaar blootstelde.
Zal nu howard (wij vragen het andermaal) rusten op zijne lauweren? Wie zou hem, na zulk eenen arbeid, de rust misgunnen? - Howard, M.H., kent geene eerdere ruste, dan die van het graf. Hij wil voor zijne lijdende broeders werken, zoo lang hij kan ademhalen. Aan het slot van het zoo even genoemde werk kondigt hij zijn voornemen aan tot het doen eener grootere reize, dan hij immer te voren ondernam, tot eene reize door geheel Azië, ten einde de aldaar heerschende pestziekte te leeren kennen, en, door de aan hem bekende middelen, derzelver verwoestenden loop te stuiten, althans te matigen. Maar, hoort den edelen man zelv' spreken, en bewondert zijne treffende taal! ‘Ik ben niet onverschillig omtrent de gevaren, welke mij op zulk eene reize wachten. Maar ik blijf steeds vertrouwen op die weldadige Voorzienigheid, welke mij tot hiertoe heeft geleid en beschermd. Gerust en blijmoedig onderneem ik dezen gevaarvollen togt. Behaagt het Gode, mijnen levensdraad af te snijden, dat toch niemand mij immer beschuldige van onbezonnenheid of geestdrijverij; maar dat men mijn gedrag toeschrijve aan eene bezadigde en

{==315==} {>>pagina-aanduiding<<}
ernstige overtuiging, om alzoo den weg van pligt te bewandelen, en aan eene opregte begeerte, om een werktuig te wezen in de hand der Voorzienigheid ten nutte mijner ongelukkige natuurgenooten, in eene veel grootere mate, dan men liad mogen verwachten, dat binnen de enge grenzen van mijn afgelegd leven had kunnen gebeuren.’
Howard verliet nog in hetzelfde jaar 1789 zijn vaderland, om hetzelve nimmer weder te aanschouwen. Op zijne reize komt hij te Cherson, eene nieuwe Russische volkplanting. Hier heerscht eene besmettelijke ziekte, die reeds het leven van duizenden heeft afgesneden en nog dagelijks voortwoedt. Hier moet howard vertoeven; hier moet hij werken; hier moet hij troosten en redden - hier moet hij sterven! Ongunstig is het jaargetijde, ongezond de landstreek, en aan alle kanten stijgt de ellende ten top. Dag en nacht is howard in de weer, om stervenden bij te staan, om stervenden aan het leven terug te geven. Eene jonge dame, vier uren van Cherson wonende, worstelt met den dood. Men roept howard te hulp. Hij, die nimmer aarzelde, aarzelt ook nu niet. Midden in den nacht begeeft hij zich derwaarts. Het weder is stormachtig, en de regen valt bij stroomen neder. Howard komt bij de stervende - redt haar - maar wordt, dadelijk na zijne terugkomst, door kwaadaardige koortsen aangetast, en weldra het offer zijner menschenmin.
Prins potemkin zendt hem zijnen lijfarts - maar te vergeefs! De dagen zijns levens zijn afgeteld. De mate van zijnen arbeid is vol. De twaalfde dag zijner ziekte breekt aan. Het is de 20 Januarij 1790. Howard, bij het volle gebruik zijner verstandelijke vermogens, is groot van ziel, ook in het uur van sterven. Zacht rust hij op zijn sterfbedde; want hij rust op de peluw zijner goede daden. Hij bestemt het grootste deel zijner goederen ter verbetering van gevangen- en krankzinnigenhuizen. Hij verlangt, met de hoogstmogelijke bedaardheid, een graf in eenen tuin in de nabuurschap. De Generaal priestman staat zijnen stervenden vriend ge-
{==316==} {>>pagina-aanduiding<<}
trouwelijk bij. ‘Priestman!’ zegt howard, ‘dringend bidde ik u, wanneer uw oude vriend u nog dierbaar is, laat niet toe, dat bij mijne begrafenis de minste pracht plaats hebbe, of dat mij een gedenkteeken opgerigt worde, of eenig opschrift de plaats verrade, waar ik lig. Leg mij stil en gerust in de aarde; plaats een' zonnewijzer op mijn graf, en laat mij vergeten worden.’ En een weinig daarna: ‘Gij zoekt mij te verstrooijen, priestman! en van de gedachte des doods te verwijderen; maar gij hebt ongelijk: de dood heeft voor mij niets schrikkelijks. Ik weet zeker, dat ik nog maar weinige uren te leven heb. Maar ik heb den dood altijd welgemoed, hoewel niet met vermaak, tegengezien; en thans, nu ik voel, dat hij mij nadert, ben ik geheel op zijne komst voorbereid.’ Howard's krachten nemen af; maar de Hemelsche Liefde ziet met welgevallen op den stervenden menschenvriend neder, en wil hem nog eenmaal verblijden, opdat hij daarna zachtkens insluimere. Weinige oogenblikken vóór zijnen dood komt er een brief uit Engeland, met berigt, dat het met de gezondheid zijns zoons veel beter gaat, en men gegronde hope heeft op een
spoedig en volkomen herstel. Zijn bediende leest hem den brief overluid voor, en een glans van innige zielevreugde verheldert het gelaat des stervenden. Nog eenmaal heft hij zijn hoofd op, en zegt: ‘Is dat niet een genoegen voor een' stervenden vader?’ Weinige minuten daarna, en howard buigt het hoofd en blaast den laatsten adem uit.
Zóó sterft dan de deugdzaamste menschenvriend! In een woest oord, te midden van onbeschaafde Russen, sterft hij. Toehoorders! zijn graf blijft daarom van tranen niet onbesproeid.
Tegen zijnen wil, was de lijkstaatsie zoo prachtig mogelijk. Een gedenkteeken van gebakken steen werd op zijn graf geplaatst. Maar het is niet bestand tegen de vernielende tanden des tijds. Nog weinige jaren, en men zal de plaats niet meer kunnen aanwijzen, waar de edelste

{==317==} {>>pagina-aanduiding<<}
menschenvriend begraven ligt. Maar howard zelf heeft dit gewenscht, en slechts in de harten der nakomelingschap zal hij een blijvend gedenkteeken vinden.
Geheel Engeland was in rouwe op de mare van zijn overlijden. Hoogere en lagere standen verklaarden zich, als met ééne stem, bereid, om 's mans gedachtenis in eere te houden; en het Monument, in de Hoofdkerk van St. Paul, te Londen, gesticht, is eene schitterende proeve van nationaal vernuft en van nationale dankbaarheid. Het opschrift meldt ons naar waarheid: Hij bewandelde een open, doch onbetreden pad ter onsterfelijkheid, in de volijverige en belangelooze beoefening van christelijke liefde. Mogt deze hulde aan zijne verdiensten ten spoorslag strekken, om zijn heerlijk voorbeeld te volgen!
Toehoorders! Mogten ook wij zijne voorbeeld volgen! Mogt de hulde, welke wij in dit uur aan zijne verdiensten hebben toegebragt, daartoe ten spoorslag strekken! - Weldoener der menschen! Is het niet de verhevenste eertitel, die immer eenig' sterveling ten deel kan vallen? Komt, streven wij naar deszelfs bezit! Het middel daartoe is in ons aller hand, ja in ons aller hart; want het is door den Schepper zelven in het harte geplant. Menschenmin, M.H., zij dan de drijfveer, die de krachten van ligchaam en geest in beweging brengt, - menschenmin het zegel, op alle onze daden gedrukt! Al arbeiden wij niet in zulk eenen uitgebreiden kring als howard, (en dit valt slechts zeldzaam iemand te beurt) wij allen hebben in onzen eigen' kleineren kring gronds genoeg ter bearbeiding. Wanneer ieder in dien kring weldadig werkt, dan is hij een weldoener des menschelijken geslachts; want het groot geheel is zaamgesteld uit ontelbare deelen, en die alle staan tot elkander in het naauwste verband. Zoo is dan die verhevene betrekking onafhankelijk van stand, rang en vermogen.
Dat ook howard ons leere, wèl te doen met wijsheid. Onze liefde sluite niemand buiten, zelfs niet de allerslechtsten; want zijn ze niet de allerongelukkigsten?

{==318==} {>>pagina-aanduiding<<}
Maar een oordeel des onderscheids vergezelle ons bij onze weldadigheid, en wijsheid zij onze leidsvrouw, opdat onze deugd niet in zwakheid ontaarde en voor de maatschappij gevaarlijk worde.
Zóó het voetspoor van howard drukkende, zullen ook onze nakomelingen onze verdiensten huldigen, gelijk wij de zijne. Is het niet in zulk eene ruime mate, is het niet door praalgevaarten van marmer en arduin, - kinderen en kindskinderen, bloedverwanten en betrekkingen, weduwen en weezen, menige door ons beweldadigde ongelukkige, houden onze gedachtenis in zegening, en rigten de schoonste eerzuil voor ons op in hunne harten.
Toehoorders! Zoo moge men eenmaal van ons allen getuigen, hetgeen wij van howard zeiden: ‘Het graf van dezen menschenvriend werd met tranen besproeid’!




Iets, over Hippocrates.

voorgelezen in eenen vriendenkring, door C. Pruys van der Hoeven, Med. Doctor te Rotterdam.

De vertrouwelijke omgang met een groot man heeft iets, dat onze ziel roert en treft, roerender en treffender, naarmate wij ons door gelijkheid van werkkring, stand of lot naauwer met hem vereenigd kunnen achten. En al zijn die groote mannen ons alleen door hunne schriften bekend, al zijn wij van hen door eeuwen en zeeën gescheiden, toch gevoelt onze ziel zich met hen verbonden, toch leven en gevoelen en denken wij met hen, en schijnen, als door eene ongekende betoovering, een sprankje van hunne grootheid te deelen.
Zulk een omgang, M.V., was en is mij steeds die met den waarlijk grooten, eenigen hippocrates. Met hem

{==319==} {>>pagina-aanduiding<<}
in eenen werkkring geplaatst, in moeijelijkheid onder de grootsten, in aanmoediging onder de minsten te tellen, zocht en vond ik zoo menigmaal bij hem raad en hulp en troost; terwijl ik nimmer dan beter hem verliet, en met nieuwe geestdrift voor eene kunst bezield, wier leuze volkomene zelfopoffering heeten mag.
Van hem te spreken, is mij behoefte; en gij zult het mij dan ook gaarne toestaan, dat ik, thans geroepen, om u eenige oogenblikken te onderhouden, u iets van hem verhaal en mededeel, met wien ik zoo gaarne omga, en aan wien ik mij zoo veel verschuldigd reken. Als ik van hippocrates spreek, dan spreek ik niet van den stichter van een geneeskundig stelsel, zoo als onkundigen zich hem plegen voor te stellen, noch van een zoogenoemd practicus, die, met zijne specifica uitgerust, zijnen gewonen slentergang volgt, en geene andere aanbeveling heeft, dan het wankelend gezag eener dubbelzinnige ondervinding; maar dan spreek ik van een man van genie, wiens geest, grooter dan alle stelsels en wijzer dan alle practici, het gebied zijner kunst durfde meten en den weg harer volmaking afbakenen.
Hippocrates schriften zijn de duurzame gedenkteekenen van hippocrates genie. Het was mijn oogmerk, u over een derzelven te spreken, hetwelk niet slechts voor den geneeskundigen, maar voor elken beoefenaar der letteren van het hoogste gewigt is; ik bedoel zijn geschrift over het verschil van lucht, water en landstreken, dat men de eerste proeve zou kunnen heeten over den invloed van het klimaat op landen en volken. Ik noemde het eene proeve, en meer toch zal men van de onvolledige, gebrekkige kennis van dien tijd niet verwachten; maar zulk eene proeve toch, waarin men de hand des meesters ontdekt, en de grondtrekken vindt van een tafereel, eerst door later eeuwen te volmaken.
In alle schriften van hippocrates, die niet, gelijk zijne Aphorismen, uit korte, afzonderlijke spreuken bestaan, bespeurt men een' vasten gang van redenering, wier kracht minder in sluitredenen, dan in eene boven alle beschrijving juiste en gelukkige schikking van afzonderlijke waarnemingen gelegen is, zoo geplaatst, dat de eene de andere opheldert, het algemeene met het bijzondere en het bijzondere met het algemeene overeenstemt, en alles in één schoon geheel zamensmelt. Aldus werden hippocrates schristen zoo vele onschatbare commentariën op de leere der natuur, waarin

{==320==} {>>pagina-aanduiding<<}
hij, naar de beginselen eener gezonde analogie, natuurwetten en verschijnselen uit natuurwetten en verschijnselen verklarende, den eenigen weg aanwees, die tot grondige kennis in zijne wetenschap leiden kan.
In het Prognosticum, waarin hij de kunst leert, om leven en dood en de uitkomst der ziekten te voorspellen, vangt hij aan met eene treffende schildering van het gelaat eens stervenden, en maalt vervolgens de bijzondere teekenen van goed en kwaad in verschillende ziekten.
In zijne Epidemiën geeft hij afzonderlijke tafereelen der door hem waargenomene jaarsgesteldheden en heerschende ziekten, en heldert zijne algemeene schilderij op door bijzondere ziektegeschiedenissen en het dagverhaal van sommigen zijner lijders. In dit geschrift beschrijft hij eerst den invloed der plaatselijke ligging van steden op de gezondheid en ziekten der inwoners, vervolgens dien van water en jaargetijde en weêrsgesteldheid, het vermogen van hemelstreek en werelddeel op het gestel, den geest en de zeden van menschen en volken, en eindigt met eene korte aanwijzing van de overeenkomst der geaardheid des lands en het volkskarakter.
Zietdaar, M.V., een kort overzigt van dit werk, waaruit gij over deszelfs aard en strekking eenigermate zult kunnen oordeelen.
Ik zoude, ten einde u nader met hetzelve bekend te maken, hippocrates beschrijving der westelijk gelegene steden, die eener koude, vochtige weêrsgesteldheid, of eindelijk die van den invloed van het stilstaand water der poelen en moerassen kunnen overnemen, om u in onze landen en in onze ziekten de juistheid van hippocrates waarnemingen te doen opmerken; maar liever wil ik, uit het laatste en schoonste gedeelte van zijn geschrift, de schilderachtige voorstelling ontleenen der volken van Azië en Europa.
Ik wil, dus vangt hij dit gedeelte aan, ik wil van Azië en Europa aantoonen, hoezeer beide onderling in alles verschillen, hoe geheel anders de gedaante van beider bewoners is, en hoe zij in niets op elkander gelijken.
Azië verschilt zeer veel van Europa in aard van gewassen, die uit de aarde voortspruiten, en van menschen. Want in Azië wordt alles veel grooter en schooner, en het gewest is zachter dan het onze, en ook de menschen zijn er zachter en beschaafder van zeden, omdat er eene gematigde lucht en jaargetijde heerscht, daar het, tegenover het Oosten gele-
{==321==} {>>pagina-aanduiding<<}
gen, verst van de koude verwijderd is, en groei en wasdom door de gelijkmatige tempering der saizoenen bevorderd wordt.
Doch niet overal in Azië is het aldus gesteld; maar dat gedeelte, hetwelk midden tusschen de hitte en koude in ligt, is het rijkst aan vruchten en bosschen, het zachtst van lucht, en meest van water besproeid, zoo wel van den hemel, als van de aarde. Want het wordt noch door hitte verzengd, noch door droogte verdord, noch verwoest door koude; maar, door zachte winden en regenvlagen verkwikt, groeit alles op zijnen tijd, het gezaaide en geplante en derzelver vruchten, die de menschen door bebouwing zich tot voedsel bereiden. Ook het vee is er weldoorvoed, vruchtbaar en schoon. En de menschen zijn er gezond, en overtreffen allen in grootte en schoonheid. Maar mannelijke kracht en moed kan in zulk eene natuur, onder zulk eene hemelstreek niet aarden. De volken, die verder wonen, zijn onderling veel meer onderscheiden, zoo wel om de veranderingen der saizoenen, als om den aard van den grond; want er bestaat eene overeenkomst tusschen landstreek en bewoners, zoodat sommige geaardheden aan bergachtige, bosch- en waterrijke streken gelijk zijn, andere aan dorre, schrale gewesten; deze aan moerassen, gene aan effene, naakte vlakten.
Op deze algemeene inleiding volgen afzonderlijke tafereelen van landen en volken. Twee der belangrijkste, die der inwoners van Phasis en die der Nomadische Scythen, bepalen hier mijne keuze, die als tegenhangers van elkander kunnen beschouwd worden. Wij beginnen met de beschrijving der eerstgenoemden.
Het land der Phasis is moerassig, warm, waterrijk en digt begroeid, en te allen tijde overstroomd van zware regenvlagen. De inwoners leven in moerassen; hunne huizen zijn van hout en riet in het water gebouwd; zelden gaan zij naar de stad, of ter markt; maar zij varen in hunne schuiten gedurig heen en weder, (want er zijn vele vaarten en stroomen) en zij drinken het stilstaand regenwater. De Phasis zelve is van alle stroomen de traagste en langzaamste in zijnen loop. De vruchten, die er groeijen, zijn krachteloos, onvolkomen van wege de menigte van water, en komen daardoor ook niet tot rijpheid. Een dikke mist, uit het water opgestegen, bedekt de gansche landstreek. Om deze redenen verschillen de Phasianen in gedaante en voorkomen van de

{==322==} {>>pagina-aanduiding<<}
overige menschen. Zij zijn groot en zwaar, en hunne leden en aderen zijn in vet bedolven. Zij zijn vaalbleek of geel van kleur, gelijk zij, die de geelzucht hebben. En door de dikke, nevelachtige lucht van hun land is hunne stem dof en zwaar. Ook zijn zij traag en lui in ligchaamsarbeid, en de jaargetijden verschillen niet veel van elkander in hitte noch koude.
Tegenover deze waarlijk schilderachtige voorstelling van eene warme, vochtige en moerassige landstreek, wier bewoners, op hunne stroomen op en neder varende, als 't ware te midden van het water hunne vlotten en vaartuigen bewonen, verdient de treffende schildering van het niet minder vochtig, maar koud gewest der Nomadische Scythen eene plaats, die, met hunne kudden de onafzienbare vlakten doorkruisende, op wagens leven.
De zoogenaamde woestijn van Scythië is eene groote, uitgestrekte vlakte van weiden, open, en genoegzaam door water besproeid. Want er zijn groote stroomen, wier wateren de vlakte doorsnijden. Daar leven die volksstammen der Scythen, welke Nomaden haten, omdat zij niet in huizen, maar in wagens wonen. Deze wagens hebben vier of zes wielen; zij zijn met schapenvachten overtogen, in eene of meer afdeelingen, even als huizen, verdeeld, en tegen regen, sneeuw en windvlagen beschut; zij worden door een twee- of driespan ossen getrokken, welke door de koude geene horens hebben. In dezelve leven de vrouwen. De mannen volgen haar te paard, met hunne talrijke kudden. En zoo lang zij voor dezen voedsel genoeg hebben, blijven zij op dezelfde plaats; maar als dit ontbreekt, trekken zij elders henen. Zijzelve voeden zich met gekookt vleesch en paardenmelk en hippacum (eene soort van kaas, uit dezelve bereid). Het land zelf is arm aan menschen en dieren; want het ligt tegen het Noorden, en wordt slechts voor een' korten tijd door de zon verwarmd. Zeldzaam komen daar warme winden, en zij zijn er zonder kracht; maar altijd waaijen er koude winden uit het Noorden, met sneeuw en ijs en regenvlagen, en verlaten het gebergte niet, zoodat het land naauwelijks bewoonbaar is, een dikke mist den ganschen dag de vlakte bedekt, en de bewoners in eene koude, vochtige lucht leven. Er heerscht een bijna altijddurende winter. De zomer is gering en kortstondig, slechts van weinige dagen. Het verschil van saizoenen is klein en gering, en eenvormig als deze zijn

{==323==} {>>pagina-aanduiding<<}
de menschen. Hun voedsel en kleeding zijn 's winters en zomers dezelfde. Zij ademen eene dikke, nevelachtige lucht in, drinken water van sneeuw en ijs, en zijn naar ligchaam noch geest voor sterke oefening of werkzaamheid geschikt, omdat zij aan geene sterke veranderingen of afwisselingen zijn blootgesteld. Om deze redenen zijn zij dik en vleezig van gedaante, slap van leden, en van een vochtig, waterachtig gestel, naar de geaardheid van land en luchtstreek.
De overige Europeërs zijn, wegens het groot verschil van klimaat, zeer onderscheiden. Want hitte en koude en regen en droogte wisselen elkander af, doen velerlei veranderingen en saizoenen ontstaan, en veroorzaken eene groote verscheidenheid in de gedaante, het gestel en de zeden der menschen. Groote en gedurige schokken geven ruwe kracht en moed aan de ziel, en verdrijven zachtheid en beschaafdheid uit dezelve. Daarom schijnen mij ook de Europeërs moediger te zijn dan de Aziaten. Want in het klimaat van Azië heerscht die afwisseling van hitte en koude niet, maar eene gelijkmatige luchtsgesteldheid, door welke noch die sterke indrukken en schokken des gemoeds, noch die hevige veranderingen van den toestand des ligchaams ontstaan, die de inwendige kracht ontwikkelen, en den menschelijken geest niet toelaten in trage rust voort te sluimeren; want het eeuwig eenerlei maakt traag en werkeloos, maar afwisseling wekt en oefent de krachten van lichaam en ziel. Door traagheid en rust wordt vrees en lafhartigheid, door oefening en arbeid dapperheid en moed geboren. Hierbij komt de regeringsvorm, dewijl het grootste deel van Azië door vrijmagtige Alleenheerschers bestuurd wordt. Zij toch, die niet vrij zijn, noch onafhankelijk, maar door eenen Despoot beheerscht worden, schuwen en vlieden den krijg. Want de kansen staan niet gelijk. Zij worden gedwongen voor hunne Heeren ten strijd te gaan, ongemakken en gevaren te verduren, ja zelfs te sterven, van vrouw en kinderen en vrienden verwijderd. Wat zij groots en dappers verrigten, daardoor groeijen en bloeijen hunne Heeren; terwijl hun geene andere vruchten te plukken zijn, dan gevaren en dood. Hoe meer kracht en grootheid de menschelijke geest bezit, des te afkeeriger is hij van dwang en willekeur. Een groot bewijs daarvan zijn die Grieken en Barbaren in
Azië, die, onder geen despotismus gebukt, de krijgshaftigste en beste strijders van allen zijn. Want voor zichzelven alleen wagen

{==324==} {>>pagina-aanduiding<<}
zij de kans en verduren het gevaar, hun is de prijs en het loon huns heldenmoeds, hun treft de straf en schande hunner lafhartigheid.
Reeds vroeger gewaagde hippocrates in 't algemeen van de overeenkomst, die er tusschen elk bijzonder gewest en deszelfs bewoners bestaat; thans zal hij zijn werk met eene meer uitvoerige ontvouwing van deze zijne uitspraak besluiten.
Die een bergachtig, hoog, ruw en waterrijk land bewonen, dus gaat hij voort, zijn hoog van gestalte, vol kracht en moed, en niet weinig ruw van aard. De bewoners van lage, warme dalen, waar meer warme dan koude winden waaijen, en die warm water drinken, kunnen noch groot, noch rijzig zijn. Zij zijn breed en dik, zwart van kleur en haar, van natuur minder tot arbeid geschikt, ten zij door wetten en regeringsvorm deze natuurlijke aanleg verbeterd worde. En zoo die landstreek door stroomen versrischt wordt, is zij gezond; doch zoo zij moerassig is, zijn de inwoners zwak en ziekelijk. Die in eene hooge, opene landstreek leven, zijn lang en rijzig, en zacht van zeden; maar zij, wier landstreek dor, schraal en vlak is en aan gure saizoenen blootgesteld, zijn dor en schraal, sterk, meer blond dan bruin, trotsch en eigenzinnig van aard. Ook de hoedanigheid van grond en water heeft invloed op de gedaante en zeden der bewoners. Waar de grond vettig, zacht en vochtig is, daar zijn de menschen zwaar en log, tot traagheid geneigd, stomp in geestvermogens, in kunsten onbedreven. Waar het gewest open en onbeschut en kaal en ruw is, en zoo wel door winterkoude geteisterd, als door zomerhitte verschroeid wordt, daar zijn de menschen dor, beenig, sterk en digt met haar bewassen; en in zulk eene geaardheid woont een rusteloos werkzame geest. Van zeden zijn zij trotsch en onbuigzaam. Meer woest, dan zacht van aard. Schrander en vindingrijk in kunsten, en dapper in den krijg. En alles, wat uit dien grond voortkomt, stemt met deszelfs bijzondere gesteldheid overeen. Even zoo is het ook met de tegenovergestelde geaardheden en vormen gelegen, zoodat men uit het verhandelde veilig tot het overige besluiten kan.
Het zij mij vergund, dit verslag van een der belangrijkste geschriften der Oudheid met eenige korte aanmerkingen te eindigen.
Ik begon mijne rede met u hippocrates als een man

{==325==} {>>pagina-aanduiding<<}
van genie voor te stellen, en dacht deze mijne uitspraak niet beter te kunnen staven, dan door u met een zijner beste schriften wat nader bekend te maken. Om u echter nog meer daarvan te overtuigen, wil ik eindigen, van waar ik begonnen ben, en nog kortelijk uit het onderwerp, den aard en de strekking van zijn geschrift de gronden voor mijn gevoelen ontleenen.
Het is eene bekende geschiedkundige daadzaak, dat hippocrates, na onder de Priesteren van Cos in de heilige kunst der Asclepiaden onderwezen te zijn, verscheidene reizen, niet slechts door Griekenland, maar ook door vreemde landen ondernomen heeft; schoon het aan zekere berigten ontbreekt, waarheen en hoeverre zich die reizen hebben uitgestrekt.
In de vele landen en steden, die hij bezocht, troffen overal nieuwe voorwerpen, eene andere natuur, andere menschen, andere ziekten het opmerkzaam oog des grooten waarnemers. Met elke nieuwe waarneming werden die drie denkbeelden, natuur, menschen, ziekten, naauwer in zijnen geest verbonden. In die rijke verscheidenheid van gedurig nieuwe voorwerpen ontglipte hem de overeenkomst niet, die er tusschen de natuur van elke landstreek, hare bewoners en derzelver ziekten bestond. Hij zag, hoe elk gewest, gelijk het zijne gewassen en planten voortbrengt, zoo ook zijne menschen en zijne ziekten heeft; hoe, met de gedaante der natuur, ook de gedaante van menschen en ziekten afwisselt; hoe het physiek karakter van elke landstreek in de zeden en het volkskarakter harer bewoners doorstraalt. Zijn genie schiep dat alles tot één geheel, en zijn onsterfelijk werk was geboren.
Terwijl gewone geesten alleen de verwantschap dier voorwerpen plegen te erkennen, welke door uiterlijke gelijkvormigheid verbonden schijnen, en, in het bekrompen zamenstel hunner wetenschap, aan elk hunner begrippen en denkbeelden de plaats aanwijzen, die het nimmer verlaten zal, ligt het groot verband der dingen en de harmonie aller wezens bloot voor het oog van het genie, dat, afkeerig van alle willekeurige stelsels, die groote waarheid beseft, dat de natuur, grooter dan alle stelsels, zich binnen de enge grenzen van den menschelijken geest niet bepalen laat. Hippocrates besefte die waarheid. De eenvoudige waarneming van den invloed der jaargetijden op de menschelijke natuur, in zijne Epidemiën zoo meesterlijk beschreven, gaf hem de

{==326==} {>>pagina-aanduiding<<}
verklaring van het treffend verschil van volken en werelddeelen; en, terwijl de gelijkmatigheid en eenvoudigheid zijner leer de uitdrukking was van de gelijkmatigheid en eenvoudigheid der natuur, op wier kennis zij rustte, leide zijn onsterfelijk werk de eerste grondslagen eener wijsgeerige geschiedenis, op welke een montesquieu, herder, heeren, en de grootste geschiedkundigen van lateren tijd, hebben voortgebouwd, aan wier arbeid de pragmatische historiekennis hare jongste vorderingen verschuldigd is. Wij misgunnen die groote mannen den lof niet, hun door tijdgenoot of nageslacht toegekend; maar, wij mogen het niet verzwijgen, aan hippocrates alleen behoort de eere der ontdekking eener waarheid, wier bevestiging en ontwikkeling hun dien lof deed verwerven; en, terwijl ook wij hunner grootheid hulde doen, willen wij toch bovenal aan hem met bewondering gedenken, die, toen nog de Homerische Bardenzang en het eenvoudig geschiedverhaal van herodotus de voornaamste historische oorkonden der Grieken waren, het stout ontwerp eener vereeniging van geschiedenis en wijsbegeerte gevormd en volvoerd heeft.
Die wijsgeerige aard van hippocrates geschrift is voor ons een tweede bewijs der grootheid van zijn genie.
Twee hoofdstellingen zijn het, aan wier betoog en ontvouwing dit gansche werk door hippocrates schijnt te zijn toegewijd.
Vooreerst: het klimaat heeft den meestvermogenden invloed op de menschelijke natuur, op de gesteldheid van ligchaam en ziel, op het karakter en de zeden van menschen en volken.
Ten tweede: eene gedurige afwisseling van klimaat is meest bevorderlijk aan de ontwikkeling van ziels- en ligchaamskracht.
Het gansche werk is eene uitbreiding en ontwikkeling der eerste stelling. De tweede wordt niet slechts door het voorbeeld dier volken, wier vaderland aan afwisselende saizoenen is blootgesteld, maar ook, bij tegenstelling, door de trage phlegmatische bewoners der Phasis en de niet minder trage phlegmatische Scythen bevestigd, beiden onder een gelijkmatig, schoon verschillend klimaat levende. Want zoo wel de Phasianen, als de Nomadische Scythen, zonder energie, zonder kracht van ziel noch ligchaam, zijn, in logge, eenvormige zeden en leefwijze, het treffend evenbeeld dier zware, altijddurende nevels, die hunne landstreek bedekken;

{==327==} {>>pagina-aanduiding<<}
werkeloos, als de onveranderde natuur, die hen omgeeft. Beide stellingen berusten op het begrip van het oorzakelijk verband, dat er bestaat tusschen klimaat en volkskarakter; een verband, alleen door een' wijsgeerigen geest te ontdekken, die in verscheidenheid eenheid, in de overeenkomst van afzonderlijke waarnemingen algemeene natuurwetten weet op te merken.
Als wij uit den wijsgeerigen aard van hippocrates geschrift het bewijs voor de grootheid van zijn genie ontleenen, denken wij daarbij geenszins aan een onafscheidelijk verband tusschen genie en wijsbegeerte, wetende, dat vele geniën geene wijsgeeren, en vele wijsgeeren geene geniën zijn; maar wij gronden dit ons gevoelen op de eeuw, waarin hippocrates leefde.
De Grieksche wijsbegeerte was nog in hare kindschheid. Uit de Grieksche dichtkunst gesproten, was zij niet veel meer, dan eene schoone verdichting van de wording der dingen uit hersenschimmige elementen, in dichterlijke beeldspraak gehuld. IJdele bespiegelingen over den oorsprong, de gedaante en het zamenstel der wereld, over de wereldziel, den strijd en vrede der grondstoffen, zietdaar de wijsbegeerte van eenen tijd, waarin nog de verbeelding het menschelijk verstand beheerschte. In zulk eenen tijd verheft zich hippocrates boven den geest zijner eeuw; zijn verstand baant zich eenen weg door de nevelen der verbeelding; hij leert natuurlijke verschijnselen uit natuurlijke oorzaken verklaren, en roept, als een andere socrates, de wijsbegeerte van den hemel op aarde.
Men heeft beweerd, dat hippocrates democritus en heraclitus tot leermeesters in de wijsbegeerte gehad hebbe. Het is hier de plaats niet, de gronden te toetsen, op welke dit gevoelen berust; het zij tot mijn tegenwoordig oogmerk genoeg, te hebben aangemerkt, dat beiden zijne laatste en meest beroemde voorgangers in de wijsbegeerte der natuur geweest zijn. En - welk een afstand tusschen den wijsgeerigen verdichter van de leer der atomen, en den wijsgeerigen waarnemer van Cos! Welk een verschil tusschen de duistere fragmenten van het raadselachtig boek over de natuur, en het helder, weldoordacht geschrift over den invloed van het klimaat op menschen en volken! Het zijn geene ijdele, nuttelooze bespiegelingen over het vermogen en de heerschappij van verdichte elementen op de men-
{==328==} {>>pagina-aanduiding<<}
schelijke natuur, op welke de leer van den invloed van het klimaat gebouwd is, en op welke elk ander wijsgeer van dien tijd dezelve zeker zoude gebouwd hebben. Het zijn waarnemingen, van welke de eene de verklaring is der andere, en in wier wijsgeerige schikking eene duidelijke opklimming van het geringere tot het grootere bespeurd wordt. De ligging eener stad, derzelver water, de jaargetijden, de invloed van dat alles op de menschelijke natuur zijn de beginselen, waaruit het verschil van werelddeelen en natiën wordt afgeleid. Jaargetijden worden bij hemelstreken, menschen bij volken vergeleken, en zoo, uit eenvoudige daadzaken, de bouwstoffen der ervaring, het hecht gebouw eener leer opgetrokken, die de eeuwen verduren zal.
Eindelijk, ook de strekking van dit geschrift levert een bewijs op van de grootheid des schrijvers. Er bestaat eene duurzame verwantschap tusschen alle takken van menschelijke kennis en wetenschap, wier onwankelbare grond in de eenheid van den menschelijken geest te vinden is; ééne onafzienbare schakel van kennis en waarheid, te meten noch te peilen, oneindig als onze onsterfelijke geest. De ware wijsbegeerte hecht die schakel aaneen; en zonder wijsbegeerte is alle menschelijke kennis een' zandhoop gelijk, zonder orde of zamenhang. Zonder haar is ook de geneeskunst niets meer, dan de verachtelijkste kwakzalverij, die haar gevaarlijk spel drijft met de gezondheid en het leven des menschen. Levendig van die waarheid overtuigd, bestreed hippocrates de verstandelooze empirie-der Cnidische school, en verhief hij overal de voorregten en waarde eener redelijke kunst, gebouwd op de wetten der natuur, en doelende op de navolging harer weldadige pogingen tot levensbehoud en genezing. Nergens, echter, betoont zich hippocrates meer wijsgeerig arts te zijn, dan in dit geschrift. ‘Die de geneeskunst grondig wil leeren kennen,’ dus vangt hij hetzelve aan, ‘moet met de jaargetijden en derzelver vermogen bekend zijn; hij moet de bijzondere ligging der steden, de zeden en leefwijze der bewoners onderzoeken; en zoo zal hij, in eene vreemde plaats komende, niet ligtelijk in zijne kunst dwalen.’
Had lentilius deze plaats van hippocrates gekend en begrepen, hij zou aanstaande artsen den raad niet gegeven hebben, om in de keuze eener leerschool zich alleen tot die te bepalen, welke het digtst bij hunne toekomstige

{==329==} {>>pagina-aanduiding<<}
woonplaats gelegen was. Maar hippocrates wilde wijsgeerige artsen, eentilius gewone practici vormen.
De echt wijsgeerige arts is wereldburger. Bekend met den invloed van lucht en voedsel en levenswijze op de menschelijke natuur, vindt hij overal, waar hij woont, zijn vaderland. Zijne kunst is aan stad noch landstreek verbonden; zij behoort overal te huis. Zulk een arts was hippocrates. In de vele steden van Griekenland, waar hij zijne kunst oefende, verspreidde hij zegen en levensgenot, aan die weldadige Godheid gelijk, aan wier dienst hij zich had toegeheiligd. De wijsbegeerte van hippocrates was geene bespiegelende wijsbegeerte, die, welke nuttigheid zij ook voor den sterveling hebben moge, voor den arts, bij de beoefening zijner kunst, volstrekt nutteloos geacht mag worden. Zij was de praktische wijsbegeerte van het gezond menschenverstand. Alleen deze wijsbegeerte is het, die den geneesheer, volgens die oude spreuk, eener Godheid gelijk doet zijn, die zijne kunst tot eene weldoenster des menschdoms maakt, en hem, die haar bezitten mag, al ware ook niet dan miskenning en ondankbaarheid zijn loon op aarde, toch eene kunst beminnen doet, die hem leert weldoen en zegenen, en leven voor eene betere wereld.

De spectator.

III.

Tobias op zijn' praatstoel.


Helaas! Europa stort in 't graf der Middeleeuwen. 
 
helmers. 

‘Wat of tobias ons toch wel te vertellen hebbe?’ hoor ik reeds dezen en genen lezer van dit maandwerk uitroepen. ‘Och! oude kost, weinig bijzonders,’ voegt er mogelijk een jong heertje bij, dat toch gaarne zijne mooije doekspeld zoude willen geven, indien het slechts twee regels op het papier konde brengen; ‘de goede man zal ook eens willen medepraten.’
Top, vrienden! medepraten wil ik gaarne, maar toch niet drok: want, om er zoo maar ruiterlijk voor uit te komen; moet men wat in den mars hebben; en er is tegenwoordig zoo veel te zien, zoo veel te hooren, zoo veel op te mer-
{==330==} {>>pagina-aanduiding<<}
ken, dat men genoeg te doen heeft, om niet in alles vijftig jaar ten achtere te blijven. En, hetgeen de zaak nog moeijelijker maakt, is, dat, wanneer men een' engel bij zijn hoofd meent te hebben, men den duivel bij zijn' siaart heeft gepakt; - wat van daag wit is, of (om mij hier, met kant, zeer juist uit te drukken) wit schijnt te zijn, is morgen zwart; systhema's en grondbeginselen zijn uit de woordenboeken onzer eeuw gevaagd, en men springt er mede om, gelijk een componist met zijn thema, waarop hij variatiën maakt.
Ik benijde den tijd nog, toen ik alleen de Amsterdamsche Courant, en wel enkel om de advertentiën en doodberigten, las. Was er een braaf man gestorven, dan wischte ik mij een' traan uit het oog, en zeide: ‘Broeder, slaap zacht!’ - Waren er versche oesters aangekomen, zoo begon ik te watertanden, en telde mijn geld eens na, of er niet een half honderdje op konde overschieten. Met het staatkundig nieuws wilde ik niets te doen hebben. Ik voelde mij gelukkig op den vrijen, vaderlandschen bodem, onder de bescherming der wetten, en wat er buitenslands omging, ‘hiervoor - meende ik - moeten die groote Heeren zorgen; dat komt eens op hunne rekening.’
Maar - dat moet ik toch bekennen - wanneer ik van de Grieken hoorde spreken, en van hunne heldendaden, dan sloop er zoo iets verheffends in mijn gevoel; een onbekend iets, dat mij echter nooit bedriegt, boeide mij onwederstaanbaar aan hunne zaak; en, wanneer ik des avonds bad, durfde ik zoo vrijmoedig zeggen: ‘Goede God, help hen!’ Van de Spanjaarden, echter, wilde ik niets weten. Daar waren monniken en Inkwisitie; dat was het land geweest van Koning flips, dien ik een weinigje uit de vaderlandsche historie kende, en zoo razend in den Montigny (*) had gezien; alle menschen hadden daar, in mijne verbeelding, zulke gele gezigten en fonkelende oogen, en - ik weet het niet - op dergelijken heb ik het nooit erg gehad.
Maar, wat wil het ongeluk! Daar brengt mij, op zekeren dag, oom gerrit (een mijner weinige bloedverwanten, die Fransch verstaan en in het koffijhuis komen) een paar Fransche Couranten mede, en leest mij daar, op een' zegepra-
{==331==} {>>pagina-aanduiding<<}
lenden toon, voor, hoe de Constitutie in Madrid is geproclameerd en de kerkers der Inkwisitie geopend zijn geworden; verder, dat ook in Napels en in Portugal de menschen begonnen te voelen, dat zij als redelijke schepselen, en niet als dieren, behoorden geregeerd te worden; terwijl hij eindigde met het voorlezen van eene overwinning der Grieken op de Turken. Met eene fiere houding, als ware hij de Hertog van angoulème, die honderdduizend Franschen is aanvoerende, liep oom gerrit de kamer op en neder, en hoorde niet eens naar nicht debora, die, rillende van angst, op een' benepen toon uitriep: ‘Ach God! als al dat vreemde volk maar niet hier komt; ik ben zoo bang als de dood voor inkwartiering!’ - De geestdrift van oom gerrit had intusschen ook mij aangestoken; van ganscher harte deelde ik in zijne vervoering, en rustte niet, vóór dat hij mij, door het verhaal van het vroeger gebeurde, op het standpunt van dien tijd geplaatst had. Ik schaamde mij, dat ik, uit onkunde en vooroordeel, de menschen, om hunne gele gezigten en fonkelende oogen, had gehaat, en ging nog dien zelfden dag mij voor de Staatscourant en een paar Fransche papieren abonneren.
Nu zit ik elken dag een' hoop nieuwsbladen te doorsnuffelen, en, ach God! ik ben er niets wijzer door geworden. Ik weet, op een haar af, alles, wat er voorvalt; maar de menschen worden mij hoe langer hoe raadselachtiger. Ik zie zoo menig groot man, welken ik te voren zoo trouwhartig, met de menigte, mijne hulde bragt, nu de heiligste regten der menschheid vertrappen, met beloften beuzelen, en het despotismus met bajonetten verdedigen. Innig verheugde ik mij altijd, wanneer ik, door geleerdere menschen, stout weg, hoorde verzekeren, dat wij, met elken dag, nieuwe vorderingen op de baan der beschaving en veredeling maakten, en dankte den Hemel, dat ik mij, in het eigen gevoel, als den minsten der broederen moest beschouwen; maar oom gerrit heeft mij onzacht uit dien zoeten droom gewekt, of ik moet geen geloof meer slaan aan dat heimelijk gevoel, aan dat innerlijk licht, dat ik uit den Hemel afkomstig waande, en dat mij tot heden toe, gelijk ik reeds te voren zeide, nog nooit bedrogen heeft.
Maar, hoe het ook zij, wij zijn dan toch zoo ver gekomen, dat zelfs de zoogenoemde Antiliberalen de zaak der Grieken als wettig schijnen te beschouwen, ofschoon zij te voren den

{==332==} {>>pagina-aanduiding<<}
Grooten Heer, wanneer het op het stuk der legitimiteit aankwam, in éénen rang met de Vorsten van Europa plaatsten, - eene schoone eer voorwaar, die ik mij, als een eenvoudig Christen - burgermensch, zoude geschaamd hebben. Maar, hoe wonderlijk heeft men dan toch wel met die arme Grieken rondgesprongen! In den beginne heette het: ‘De Russische bevelhebber zit al in zijn' reiswagen naar Konstantinopel, en hij zal er zijne soldaten, om er spoedig te zijn, per ballons doen heentransporteren.’ Dit dachten wij, eenvoudige sukkels, die het groote denkbeeld niet kunnen vatten, eenige duizend menschen aan het belang van sommigen op te offeren; maar, volgens de regelen der staatkunde, die veel overeenkomst met de slingerpaden van ons Doolhof, op de Prinsengracht, hebben, moest er eerst zoo lang gewikt en gewogen worden, tot dat de rust op Scio en Zante hersteld was; dat wil zeggen: tot dat Scio en Zante uitgemoord en uitgeplunderd waren. Toen begon men te vloeken en te dreigen; de Ambassadeurs moesten Konstantinopel verlaten; de Groote Heer zeide, droogjes weg: ‘Goede reis, mijne Heeren!’ - en deze schijnen enkel heengegaan te zijn, om hunne vrienden, met het verhaal der gepleegde gruwelen, de lange avonden, vooral in Rusland, wat op te korten. Ik voor mij (indien ik dan toch ook eens mijn gevoelen moge zeggen) ben er hartelijk blijde om, dat men de Grieken, gelijk men spreekt, slechts in hun eigen vet late smoren. Tranen, wel is waar, druppelen mij dikwerf langs de wangen, wanneer ik lees, hoe barbaarsch men onze Medechristenen behandelt; maar, goede, brave Grieken! denkt: ‘Wij doen het voor hen, die na ons komen,’ - en, kreegt gij hulp van vreemden, lieve hemel! gij zoudt eene
rekening van onkosten krijgen, waarvan het slot zoude zijn: Griekenland per saldo ons competerende.
Ik sprak daar straks van Napels, - dat is dan eens heerlijk ingepakt geworden! Die goede menschen begrepen, dat zij het regt hadden, hunne soep te koken, zoo als zij die lustten; maar dat was mis, broertjes! gij moest die eten, zoo als men u die door vijftigduizend soldaten liet voorzetten. Deze en gene had te voren wel menage met u gemaakt; maar te Laybach waren de tafels beter gedekt; men trok zijne inlage terug, en ging met de groote Heeren eten.
Nu is dan ook in Italië de rust hersteld, en de onderdanen genieten het voorregt, dat de Vorst, uitsluitend, alleen,

{==333==} {>>pagina-aanduiding<<}
en dus ook voor hen, denkt; maar door welke middelen heeft men die zoogenoemde wanorden gestuit? - door militaire geregtshoven, door proscriptiën, door Jezuiten! o! Ik huiver er nog van, wanneer ik denk aan dat verbod, op hooge straf, om met een' eenigen balling, of aangeklaagden, in middellijke of onmiddellijke betrekking of briefwisseling te treden. De zoon mogt dus aan zijnen vader, die mogelijk, op vreemden bodem, honger en gebrek leed, geene bete broods, - wat zeg ik - geen enkel woord van liefde en troost doen toekomen; de vriend moest zijnen vriend in den kerker zien versmachten, en zelfs duchten, dat de traan, dien hij op den drempel des kerkerhols stortte, eenige oogenblikken daarna, als bloedige getuige tegen hem zoude optreden! - Maar, wat weert gij u dan toch zoo, tobias! het gold immers de rust van Europa, - en wordt deze wel te duur tot elken prijs gekocht?
Met Spanje zal dat inpakken dan toch wel zoo spoedig niet gaan. Ik weet nog wel, dat, toen napoleon, zaliger gedachtenis, den beest in Weenen, Berlijn en Moskow speelde, ééne enkele stad in Spanje een leger van zestigduizend man het hoofd bood. Kijk! dat heet ik kolven! En had de ex - Keizer tien jaar vroeger den krijg met Spanje begonnen, zoo ware hij ook tien jaar vroeger in zijn, toenmaals zoo zeer gevestigd, krediet gedaald. En waarom verklaart men den oorlog aan Spanje? Heeft dat land één enkelen zijner naburen beleedigd? Is het regt der volken geschonden of één eenig verdrag verkracht geworden? Niets van dit alles. ‘Koning ferdinand’ - zegt men - ‘is niet vrij;’ en of deze al uit al zijne magt roept: ‘Ik ben vrij, ik ben waarachtig vrij!’ dit helpt niet; men antwoordt: ‘Dat weten wij beter dan gij; wij moeten ook voor u denken.’
Lieve lezer! gij neemt het mij immers niet kwalijk, dat ik maar zoo een weinigje voortbeuzel? - ik heb u immers gezegd, dat ik op mijn' praatstoel zit; - maar hebt gij wel eens de Aanspraak van den President der Vereenigde Staten, bij de laatste opening van het Congres, gelezen? Zie! dat is der moeite waardig. Van Griekenland sprekende, zegt de edele monroë: ‘Het afgrijselijk despotismus, onder welk zulk een land zoo langen tijd gezucht heeft, en welk het, om zoo te zeggen, voor geheel de wereld heeft verborgen, is oorzaak geweest van de diepe en bestendige leedbetuigingen der edelmoedige zielen van de verledene eeu-
{==334==} {>>pagina-aanduiding<<}
wen. Het was derhalve natuurlijk, dat de opstand van zuik een volk, in zijne oorspronkelijke geaardheid, voor zijne vrijheid strijdende, die groote beweging van overeenstemmend gevoel, welke in de gansche uitgestrektheid der Vereenigde Staten ontstaan is, heeft te weeg gebragt.’ Verder vervolgt hij: ‘In Spanje en Portugal zijn groote pogingen gedaan ter verbetering van den staat des volks; en het moet voor alle welgezinde gemoederen vertroostend zijn, de buitengewone gematigdheid te zien, met welke die pogingen zijn gepaard gegaan.’ Terwijl hij eindigt met te zeggen: ‘Welke, voor het overige, de gevoelens zijn mogen, die elk individu, onder ons Gouvernement, vrijelijk mag uiten, zoo is het een nationale, zoo voor onze regering, als voor onze ingezetenen, geheiligde stelregel, dat het lot van eene onafhankelijke, met zoodanige verbeteringen zich bezig houdende, natie, met volle regt, eenig en alleen in hare eigene handen moet blijven.’ Vergelijk bij deze ronde taal eens de Memoriën der Gevolmagtigden te Verona aan de verschillende Ambassadeurs te Madrid, waarin onder anderen voorkomt: ‘dat men in Spanje niet heeft geaarzeld, de oudste en heiligste
regten (het despotismus?) af te schaffen, de wettigste eigendommen (de tienden en leenregten?) te schenden, en de Kerk van hare waardigheid (Inkwisitie?), voorregten en bezittingen (de kloosters en prebenden?) te berooven,’ - en gij zult met mij toestemmen, dat men in Amerika denkt en spreekt, zoo als wij, in ons verlicht Europa, behoorden te denken en te spreken.
Maar, ik moet hier toch alweêr mijne domheid bekennen. Toen ik in den beginne de genoemde Memoriën las, was ik er wat mede opgehemeid. Men schreef daarin de wanorden, welke onderscheidene staten van Europa beroerd hadden en nog beroeren, aan den algemeenen geest toe, welke thans, in de verlichtste gedeelten van ons werelddeel, zoo algemeen schijnt te heerschen; en men begreep, dat eene tusschenkomst in de zaken van Spanje een einde zoude maken aan alles, wat woeling, wanorde en revolutie heet. ‘Zie,’ zeide ik tot oom gerrit, (ofschoon ik het toch bij mijzelven niet konde klaren, met welk regt men zich in de huishoudelijke zaken van zijnen buurman kan inlaten) ‘gij moogt zeggen, wat gij wilt; maar dat is toch waar, dat het in Europa niet toegaat, zoo als zulks bij Christen-
{==335==} {>>pagina-aanduiding<<}
menschen behoort plaats te hebben. Men hoort, in verscheidene staten, niet dan van opstand en zamenzweringen; men leest zoo maar in de Couranten: conspiration du 25, troubles du 26, sedition du 27, alsof dit familiare zaken zijn; en, neem het mij dan toch niet kwalijk, oompje! indien deze zoo hoogst misdadige en, door den godsdienst en het zedelijk gevoel, strengelijk afgekeurde handelingen haren oorsprong vinden in den thans heerschenden geest, en deze geest, door het voorbeeld van Spanje, zich noodwendig over geheel Europa moet verbreiden, (gelijk de Heeren Ministers ons verzekeren) zie, dan koop ik mij heden nog een geweer en chakot, en ga tegen de Spanjaarden vechten.’ Maar naauwelijks was er dit uit, of gij hadt oom gerrit eens moeten zien! ‘Wat!’ antwoordde hij mij, in eene drift, dat ik vreesde, dat de goede man zich eene beroerte op het lijf zoude halen; ‘wat! gij schrijft de wanorden in
Europa aan den thans heerschenden geest toe? Gij, en de Ministers, en wie ook zoo praten mogen, gijlieden slaat allen den bal mis. Neen! wil ik u de oorzaak dier woelingen, dier zamenzweringen eens openleggen? Zij vinden haren oorsprong daarin, dat men de instellingen der onderscheidene staten niet naar haren geest en hare natuur laat werken. Elke regeringsvorm heeft zijn grondbeginsel; verkracht men dit, zoo gaat de staat ten onder. Indien onder het despotismus de slaaf mag denken, houdt de staat op te bestaan; - indien onder een constitutioneel Gouvernement het vrije denken en handelen, (*) op eene regtstreeksche of slinksche wijze, wordt tegengegaan, dan komen er eerst zamenzweringen en schavotten, die zich vervolgens in eene bloedige omwenteling oplossen.’
Zoo driftig, en tevens zoo geleerd, had ik oom gerrit nog nooit gezien. Ik voelde echter de waarheid zijner stelling, en ging die bij mijzelven eens uitwerken. Ja! - dacht ik - dat is toch niet tegen te spreken: toen de Grieken begrepen, dat zij, en niet de Turken, op vaderlandschen bodem, de baas behoorden te zijn, was het spoedig

{==336==} {>>pagina-aanduiding<<}
met den grooten Sinjeur gedaan. En - ging ik zoo bij mijzelven voort - het is toch aardig, dat men van geene beduidende wanorden hoort in die landen, waar, zoo als b.v. in Engeland, de Vereenigde Staten, Zwitserland en ons lieve vaderland, de meeste vrijheid wordt genoten. Zoude dit ook daar van daan komen, dat men in die landen, meer dan in eenig ander, het grondbeginsel van den staat (zoo als oom gerrit dit noemt) naar zijne natuur laat werken, en de burger en ambtenaar er niet in hunne hantering en bediening worden belemmerd of geschorst, als zij gebruik maken van die voorregten, welke de grondwetten van den staat hun toekennen; dat er de scholen en akademiën niet worden gesloten, omdat de onderwijzers zich den geest des tijds ten nutte maken, - maar de staat integendeel er zijn' steun in meent te vinden, wanneer de harten der jonge burgers voor vrijheid en vaderland gloeijen, en dus den bodem lief krijgen, waar zij zoo vele voorregten genieten? Zoude daarom onze Vorst ook geene lijfwacht behoeven, en zoo gerust tusschen zijne onderdanen, als in het midden zijner kinderen, rondwandelen, omdat zijn geweten hem zegt, dat hij steeds losbandigheid en wanorde - nooit vrijheid en verlichting - heeft tegengegaan? En zouden daarom alle goede Nederlanders hunnen Vorst ook zoo beminnen, omdat zij hem hunne hulde als vrije menschen mogen, en niet als slaven moeten bieden?
Onder deze overpeinzingen, lieve lezer! was ik ongemerkt van mijn' praatstoel opgestaan en de poort uitgestapt. Mijn geest had eene zachte, opgeruimde stemming aangenomen. Het tooneel van Europa's beroeringen was geheel uit mijne ziel geweken, en had plaats gemaakt voor den kleineren kring van ons vaderland. Ik zag overal rust en vrede, orde en nog velerlei welvaart. De landman was bezig het zaad op den akker te werpen, en behoefde niet te vreezen, dat woeste, stroopende benden de vruchten van zijnen noesten arbeid zouden vernielen, of luije, maar heerschzuchtige geestelijken, die den domper zetten op alwat verlichting dreigt, denzelven verteren. Hier en daar hoorde ik wel uit hut en paleis een' enkelen klaagtoon opgaan; maar - dacht ik bij mijzelven - hoe dikwerf is deze onregtvaardig, of vindt zijnen oorsprong in omstandigheden, tot welker opheffing Vorst noch onderdaan iets kunnen toebrengen! Mij althans - en dit erken ik zoo gaarne - hadden de vlugtige overwegingen van Europa's toestand opgewekt tot dankbaar-
{==337==} {>>pagina-aanduiding<<}
heid jegens God, dat Hij mij op Nederlands bodem had doen geboren worden, tot eerbied voor onzen Vorst, tot gehoorzaamheid aan de wetten, tot liefde voor mijn vaderland.
En dergelijke gevoelens wenscht tobias al zijnen lezeren en landgenooten toe.

Het tweegevecht om een snuifje.

Te regt worden thans de tweegevechten, volgens de burgerlijke wetgeving, voor opzettelijke moorden aangezien, en verdienen ook met deze op eene gelijke wijze te worden gestraft, ten ware het zeldzaam geval eener gedwongene zelfverdediging daarbij mogt hebben plaats gevonden. Omtrent deze zaak, echter, zijn er, zelfs nu nog, in de zamenleving, zeldzame denkbeelden van eer in zwang, die als een rampzalig erfgoed der Middeleeuwen tot ons gekomen, en door verloop des tijds zoo zeer verjaard en als ingekankerd zijn, dat de beste wetten tot hiertoe deze dolzinnige barbaarschheid niet hebben kunnen stuiten, hoezeer ook wijsbegeerte, zedekunde, Godsdienst en staatsbestuur over hare ongeoorloofdheid reeds sedert lang eenparige uitspraak hebben gedaan.
Het volgend verhaal van een tweegevecht enkel om een snuifje, dat, helaas! de treurigste gevolgen voortbragt, is misschien in staat, het rampzalige dier gewoonte op nieuw in een helder daglicht te plaatsen; het werd mij door eenen ouden vriend, die veel gereisd had, op de volgende wijze medegedeeld:
Vóór bijna tien jaren kwam ik, wegens noodzakelijke bezigheden, in eene kleine landstad van het zuidelijke Duitschland, welke omstreeks vierduizend inwoners bevatte, en bovendien nog een Regement soldaten in garnizoen had. Maandelijks gaf men dan daar ook Casino - Bals, aan welke alleen zulke inwoners, die leden van dat gezelschap waren, konden deelnemen; echter was de toegang tot dezelve ook vergund aan fatsoenlijke vreemdelingen, die gezegde stad bezochten. Ik liet mij dus op zoodanigen avond, bij gebrek van ander gezelschap, bewegen, mede derwaarts te gaan.
Ik vond hier, gelijk wel te wachten was, een zeer gemengd gezelschap. Er waren vele jeugdige schoonen, maar ook, en wel in een veel grooter aantal, bejaarde moeders,

{==338==} {>>pagina-aanduiding<<}
tantes, oudtantes enz., die altegader de middagzon des levens reeds lang hadden zien voorbijgaan. Echter wilden de meesten van haar die zon nog in derzelver vollen glans ten toon spreiden. Daar zulks nu door de diep indringende stralen eener natuurlijke bekoorlijkheid niet wel mogelijk was, poogden zij zulks door de teruggekaatste flikkeringen van eenen overdreven opschik te doen. En, dewijl de bejaarde moeders, tantes en oudtantes zoo zeer in opschik met elkander wedijverden, kan men ligtelijk begrijpen, dat de veel jeugdiger dochters en nichtjes hierin niet achterlijk bleven. Bij haar was echter alles in eenen beteren smaak, en meer overeenkomstig met haren bekoorlijken leeftijd. De corsets (vergun mij, Lezer! dit bastaardwoord, aan hetwelk het ouderwetsche rijglijf, naar het tegenwoordig verwrongen modefatsoen, niet meer beantwoordt: misschien noemde men het wel het beste een pantsier van walvischbaarden) waren echter ook bij haar, ten koste der maagdelijke eerbaarheid, zoo wel van voren als van achteren, zeer diep cirkelvormig uitgesneden. Hoezeer nu hier wel niet, gelijk bij de bejaarde Dames, aanleiding gegeven werd tot beenkundige (osteologische) waarnemingen, zoo was, bij eene ranke gestalte, de gelegenheid des te overvloediger aanwezig, om de verwonderlijke beweging van het spiergestel gedurende den dans waar te nemen. Was de rug vet, dan ontstond daaruit, bij de teruggetrokkene schouderbladen, de gedaante van een deel des menschelijken ligchaams, welks naam, in een fatsoenlijk gezelschap, de welvoegelijkheid verbiedt uit te spreken, maar hetgeen aan de rondomstaande Heeren, door de zeer natuurlijke gelijkenis, eene onuitputtelijke stof van gelach verschafte.
Naast ons, den Heer namelijk, die mij had ingeleid, en mij, stond een achtbaar man, eenigzins gezet en van middelbare jaren, die een bedaard aanschouwer was van dit dansvermaak. Zijn gelaat stond een weinig ernstig. Hij liet een' heimelijken zucht hooren, haalde vervolgens eene kleine palmhouten doos te voorschijn, en presenteerde ons, met eene beleefde buiging, een snuifje van de beste fijne Spaansche rapé, met de verzekering: ‘Zij is goed.’ Wij vonden haar ook inderdaad uitmuntend, en bedankten hem daarvoor. Daarop nam hij eene zeer groote prise van dezelve op zijnen vlakken duim; maar, op het oogenblik, dat hij die aan zijnen neus wilde brengen, kwam de rug van een jong meisje,

{==339==} {>>pagina-aanduiding<<}
door haren danser geplaagd, met dien duim in toevallige aanraking, en het geval wilde, dat het gele stof van dit kostelijke snuifje juist in de kloof tusschen de beide ontbloote schouders bleef hangen; hetwelk inderdaad eene hoogstbelagchelijke vertooning maakte, en onwillekeurig het denkbeeld geheel verzinnelijkte, hetwelk ik thans nog veel minder dan zoo even waag uit te spreken! Nu ontstond er door de geheele zaal, onder allen, aan welke dit bespottelijke zigtbaar werd, een onmatig gelach. Eene vriendin hield haar eindelijk staande, en wischte de hatelijke vlek van tusschen hare schouderen af. Het meisje viel uit verdriet en schaamte op een' stoel neder, en begon te weenen. Weldra was er een geheel heer van nichten en tantes rondom haar, om haar te troosten. Deze begonnen dapper te schimpen op hem, die de spotternij mogt veroorzaakt hebben. De Heer, met welken het meisje gedanst had, was een levendig, jong Officier, en over dit geval woedend van toorn. Toevallig had hij bemerkt, waar het ongeluk gebeurd was; hij vroeg dus aan den snuivenden Heer, die de doos nog in de hand hield, of hij die snuif niet op den rug van het meisje gedrukt had. Deze antwoordde hem met bescheidenheid, doch onbeschroomd: ‘Helaas! ja, doch geheel zonder opzet; want zij liep juist tegen mij aan, toen ik den duim met snuif aan den neus wilde brengen.’ - ‘Waar woont gij?’ - ‘In den Arend.’ - ‘Goed; morgen ochtend om tien ure zal ik u daar komen spreken.’ En hiermede verwijderde hij zich.
‘Dat schijnt een kregelkop te zijn,’ zeide een Geneesheer, die bij ons stond: ‘Sta mij toe, dat ik morgen op denzelfden tijd bij u kome, om, door het afleggen van eene onpartijdige getuigenis, u misschien eenige onaangenaamheid te sparen.’ - ‘Ik zal u met vermaak verwachten,’ antwoordde de vreemdeling zeer bedaard.
De Geneesheer was des anderen daags reeds vroeg bij denzelven, en sprak met hem over de bijzonderheden van het vreemde geval des vorigen avonds. Met den klokslag van tien ure trad nu ook de jonge Officier ter kamer in, boog ter naauwernood het hoofd jegens de beide Heeren, smeet zijnen hoed op de tafel, en zeide: ‘Welnu! welke satisfactie wilt gij geven aan het meisje, waarmede ik gisteren danste, toen gij haar zoo bespottelijk hebt gemaakt?’ - ‘Geene,’ hernam de vreemdeling ernstig, doch op een'

{==340==} {>>pagina-aanduiding<<}
beschaafden toon: ‘Voor een bloot toeval kan ik toch wel niet verantwoordelijk zijn.’
Hierop vatte nu de Geneesheer het woord op, en verhaalde, als een volkomen onpartijdige getuige, het geheele beloop der zaak. Dit alles baatte echter niets; want de onbezonnen jongeling bleef op zijnen eisch staan, dat de vreemdeling met hem nog dien zelfden avond naar een bepaald huis zou gaan, en, voor het aldaar vergaderd gezelschap, aan dat meisje openlijk verschooning vragen. - ‘Dat zal nooit gebeuren,’ zeî deze daarop. - ‘Dan moet gij morgen met mij duelleren met de sabel.’ - ‘Vechten met de sabel, en dat om een snuifje!’ zeide de vreemdeling zeer bedaard, doch lagchende: ‘Iets dergelijks is zeker wel nooit gebeurd! En ware mijn regter arm nog in den stand, als vóór twaalf jaren, dan zou ik u bij deze gelegenheid eene bloedige les in het houwen geven Want gij moet weten, jonge Heer! dat ik tien jaren lang als Officier gediend heb bij een Oostenrijksch Regement, gedurende welken tijd ik steeds mijnen pligt voor Keizer en vaderland gedaan heb. Ik heb echter den dienst verlaten, omdat ik aan den arm, met welken ik de sabel moest besturen, door een schot zoodanig ben verminkt geworden, dat ik hem niet verder dan tot aan het voorhoofd opheffen kan.’ (Dit zeggende, stroopte hij zijne roksmouw op, en toonde op het midden van den bovenarm het likteeken van eene wonde, in welke men ten minste wel twee vingers kon leggen.) ‘Van tijd tot tijd komen er nog enkele beensplinters te voorschijn. Houwen kan ik dus niet; met de pistool kan ik echter nog omgaan, en dat, gelijk ik mij durf beroemen, zeer goed, zoodat ik het vooraf bepaalde punt zeker tref. Hiermede kan ik u dus dienen.’ De jonge Officier scheen hiervan eenigzins verzet, herstelde zich echter terstond, en antwoordde: ‘Ik neem uwen voorslag zonder bedenken aan. De keus van het wapen staat buitendien aan u. Morgen middag om vier ure wacht ik u op de Bruhler-weide.’ Hierop
zette hij zijnen hoed weder op, en verliet, zeer onbeleefd, de kamer, even gelijk hij gekomen was.
‘Nu, Doctor! deze toont duidelijk een groote gek te zijn,’ zeide de vreemdeling; ‘en ik twijfel, of gij met al uwe kunst hem wel ooit daarvan zoudt kunnen genezen. Hoe weinig moeite zou het mij niet kosten, hem zijn ledig hersenvat te doorboren, zoo het mij ernst ware!’ De Geneesheer, evenwel, dacht eene poos ernstig na, en zeide: ‘Gij

{==341==} {>>pagina-aanduiding<<}
hebt inderdaad, Mijnheer! met een' dolkop te doen. Zoo gij dus in ernst de uitdaging hebt aangenomen, raad ik u, naar eenen bekwamen Secondant om te zien. Indien u zulks, daar gij hier vreemd zijt, misschien bezwaarlijk mogt zijn, wil ik wel voor u naar zulk eenen uitzien. Met dezen kom ik dan morgen tegen vier ure hier op uwe kamer, verzel u naar de bepaalde plaats, en zal zorgen, dat ik in staat ben, om, in allen gevalle, den een' of den ander', die het mogt noodig hebben, bijstand te verleenen.’ - ‘Gij zult mij daardoor een' grooten dienst bewijzen,’ betuigde de vreemdeling.
Des volgenden daags kwamen de vriendelijke Arts en de Secondant ten bepaalden tijde bij den uitgedaagde, en vergezelden hem naar eene plaats buiten de stad, waar eene allee met hoogopgaande beukenboomen de bedoelde plek was. Zij troffen partij ook reeds, van eenige personen vergezeld, daar aan. En hier beproefden de Secondanten nog eens, voor het laatst, of zij het tweegevecht niet konden voorkomen, en de partijen onderling bevredigen. De jeugdige Officier bleef echter hardnekkiglijk aanhouden op eene openlijke schuldbekentenis, welke de ander volstandig bleef weigeren, daar hij zulks voor eene onvoegzame en onverdiende vernedering aanzag. Er werd nog veel van wederzijden gesproken, maar alles zonder vrucht. De pistolen werden dus geladen, aan de beide partijen uitgereikt, en de afstand, waarop geschoten zou worden, op vijftig schreden bepaald.
‘Nu, schiet gij het eerst!’ zeî de uitgedaagde. - ‘Neen; dit komt u toe.’ - ‘Ik sta u dit regt af. Ik weet zeer wel, als voormalig Officier, wat te dezen aanzien stijl is. Doch gij zijt een jongman van goeden huize, de hoop uwer ouderen. Aan mij, daarentegen, ligt minder gelegen. Ik heb noch ouders, noch bloedverwanten. Daarom neem ik het gevaar op mij. Ik handel, wel is waar, tegen de wetten, dat ik deze uitdaging aanneme; maar de vooroordeelen van mijnen vorigen stand hechten nog op mij. Ik mag mij niet laten onteeren. Schiet gij dus het eerst, maar regt op den man af; want ik verzeker u nogmaals, dat ik van mijn schot zeker ben.’
Daar geen van beiden te bewegen was om het eerst te schieten, zoo kwam men overeen, zulks door het lot te beslissen; en hierdoor verkreeg de jonge Officier het eerste schot. Hij mikte niet lang, maar schoot toe, en wondde

{==342==} {>>pagina-aanduiding<<}
met een schampschot de nederhangende linkerhand zijner partij aan de beide achterste vingers. Het bloed vloeide hierbij ruim uit de wonde. Hij schudde de hand, beschouwde die een oogenblik, en zeide toen: ‘Het heeft weinig te beduiden. Ik zou nog verscheidene zulke gaten in mijn ligchaam kunnen aanwijzen.’ Hij bood hierop nogmaals den vrede aan, en wilde de overgehaalde pistool reeds nederleggen; maar partij zoo min als Secondant wilden zulks gedoogen. ‘Nu, als er dan volstrekt moet geschoten worden, zoo let eens op, of ik het goed kan. Die witte vlek op den beukenboom!’
De overige Heeren begrepen niet, wat hij daarmede bedoelde. Hij rigtte zijne pistool blijkbaar op zijne partij, en legde scherp op hem aan, die wegens het nabij zijnde gevaar op ééns verbleekte. Eensklaps wendde hij de tromp zijwaarts af, brandde los, en men zag de aangewezene vlek van den beukenboom oogenblikkelijk verdwijnen. Dit heette toch wel vast en zeker zijn van zijn schot! De aanwezigen stonden verbaasd; het was blijkbaar, dat hij zijne partij opzettelijk had willen sparen. Deze stond echter als versteend, scheen hevig geschokt, en was doodbleek. Na eene korte poos viel hij met een' luiden zucht voorover op den grond. Men kon niet begrijpen, wat er met hem gebeurd was, en kwam reeds op de gedachte, dat de levendige voorstelling van het doodsgevaar, waarin hij verkeerd had, zoo sterk op zijne verbeelding mogt hebben gewerkt, dat hij daardoor was nedergevallen. Doch het was geheel iets anders.
Vol van minachting wegens zoodanige lafhartigheid, schoot men toe, om hem weder op de been te helpen. Doch, wat ontdekte men! Een stroom bloeds vloeide uit zijnen rug. Dit scheen allen onbegrijpelijk. Men trok dus den in onmagt liggenden den jas uit; de Geneesheer sneed het hemd open, en nu bleek het, dat een kogel, tusschen de schouderbladen ingedrongen, een der ruggewervelen had verbrijzeld, en tot in het ruggemerg was doorgedrongen. ‘Het is gedaan met hem!’ riep de Geneesheer, diep getroffen, uit: ‘De beleediging van het ruggemerg heeft onvermijdelijk den dood ten gevolge.’ Weldra verviel ook de gewonde in hevige stuiptrekkingen, en binnen weinige minuten was hij een lijk.
Nu ontstond onder de aanwezigen de vraag, hoe deze wond door dat schot konde veroorzaakt zijn, daar het toch zoo geheel in zijdelingsche rigting afgeschoten was. Een oud

{==343==} {>>pagina-aanduiding<<}
Officier betuigde echter, dat zulks zeer wel was op te lossen; want dat de kogel, van den boom teruggekaatst, hem van achteren getroffen had. ‘Ik zelf,’ zeide hij, ‘kan u nog het likteeken laten zien van zoodanig teruggekaatst schot, dat mij eens op de jagt in den linkerarm getroffen heeft.’ Men mat thans den afstand van den gewonde tot den boom, waaruit de splinters geschoten waren, en bevond dien drie schreden achterwaarts.
Thans borst de onschuldige bewerker van dit ongeluk, nog altijd bloedende aan zijne linkerhand, in hevige verwenschingen tegen zichzelven uit, stortte bittere tranen, en wierp zich, met alle teekenen van wanhoop, op den grond. Men poogde hem gerust te stellen door de herinnering, dat hij in allen opzigte als een grootmoedig man had gehandeld; dat hij geen het minste oogmerk had gehad, om zijnen vijand te dooden; en dat hij dus zichzelven geen verwijt kon doen over een ongeluk, dat onder duizend gevallen naauwelijks ééne enkele maal gebeurt. Dit alles baatte echter niets. Men verzocht nu den Geneesheer, den edelmoedigen man, onbemerkt, langs eenen anderen weg, stadwaarts te geleiden. Thuiskomende, wierp hij zich op zijn bed neder, en brak in vernieuwde klagten over zijn noodlot uit.
Thans was men bedacht, hem nog dien zelfden nacht over de grenzen te brengen, waartoe terstond, door den Arts, de noodige toebereidselen gemaakt werden. Na verloop van anderhalf uur waren al zijne goederen gepakt. Hij werd in een' wagen geplaatst, en door den Arts eene mijl ver tot aan het naaste dorp vergezeld. Hier stapte men af; en de ongelukkige, door geenerlei toespraak tot rust te brengen, drukte zijnen geleider vol gevoel de hand, en kon niets meer zeggen, dan: ‘Ik dank u, brave man! voor uwe deelneming in mijn lot.’ Hierop vertrok hij in allerijl; terwijl de Arts een paard huurde, en daarmede laat in den nacht in de stad terugkeerde; waarop hij terstond bij mij kwam, om mij den treurigen afloop van dit ongelukkig geval te melden.
Naardien slechts weinige personen bij dit ongeluk waren tegenwoordig geweest, deed men alle moeite, om de zaak geheim te houden. Men kwam dus overeen, het gerucht te verspreiden, dat de jonge Officier, bij het springen met zijn paard over eene gracht, gevallen was, en den nek gebroken had. Dit voorwendsel was zelfs niet geheel onwaarschijnlijk, omdat men den Officier had zien naar buiten rij-
{==344==} {>>pagina-aanduiding<<}
den, die als een' stouten rijder en waaghals bekend stond. Op die wijze werd het ook aan den Overste van zijn Regement aangediend. De strenge, maar edeldenkende man oordeelde het, bij nadenken, beter, geen verder onderzoek naar deze zaak te doen; hoezeer hij wel vermoedde, dat er een zoogenaamd gevecht van eer had plaats gevonden. Eenige maanden daarna vernam hij de geheele toedragt der zake, gaf daarop zijne billijke verontwaardiging aan de Secondanten te kennen, en bedreigde hen, onder vier oogen, met al de gestrengheid der wet, zoo zij ooit wederom zoodanig tweegevecht bijwoonden.
Ik ben ook in staat, voegde de verhaler daarbij, te melden, hoedanig het met den zoo vredelievenden en onschuldigen moordenaar is geloopen. Die daad weegt hem zwaar op het geweten. Nadat hij in zijne vaderstad was teruggekeerd, zonderde hij zich van de menschelijke zamenleving bijna geheel af, bragt zijne bijzondere zaken in orde, en nam daarop een' ouden, uitgedienden Onderofficier, die onder hem verscheidene veldtogten had bijgewoond, in zijnen dienst. Met dezen begaf hij zich naar een dorp in eene afgelegene provincie, en huurde aldaar een klein huis met eenen tuin. De oude johan neemt de huishouding waar op zijne gewone wijze; zelfs de keuken werd naar de regels eener militaire kookkunst ingerigt, en in den tuin vindt johan den geheelen dag bezigheid. Daar hij echter in den laatsten veldtogt eene gevaarlijke wonde heeft ontvangen, waardoor hij bijna stokdoof geworden is, zoo is het voor zijnen Heer ten uiterste bezwaarlijk, hem van zijne bezigheden tot zich te roepen. Deze bedient zich daartoe van eene pistool, en schiet dezelve uit het venster naar den tuin af, als een krijgsmansteeken. Dit hoort dan de oude knevelbaard, ziet op, en komt bij zijnen Heer. Deze, geheel onder zijn leed gebukt, heeft, buiten den ouden, eerwaardigen Leeraar der gemeente, nagenoeg geene aanraking meer met de wereld, opdat hij toch nooit weder in het geval zou kunnen komen, om beleedigingen te ontvangen, en dus genoodzaakt te zijn, zich, ter verdediging zijner eer, naar het, den krijgsmansstand wel inzonderheid drukkend, aloud volksvooroordeel, tegen zijnen medebroeder te wapenen. Niet van goederen ontbloot zijnde, stelt hij den Predikant niet zelden eenig geld ter hand, om dit onder de armen van het dorp uit te deelen; en, zoo dikwerf hij de pistool uit het venster lost, herinnert hij zich

{==345==} {>>pagina-aanduiding<<}
aan zijn vergrijp met blijkbare wroeging des gewetens; verwenschende tevens op het diepst de onbetamelijke bloote ruggen der meisjes en vrouwen die onophoudelijk in de wereld zoo bespottelijk rondzwieren.






Aan de puinhoopen van het heidensche Griekenland.

(Eene navolging van de derde Messénîenne van M. casimir de la vigne.)

o Kruinen van Taygete! o Peneus vruchtbre boorden! 
o Bloemrijke vallei van Tempe, bloeijend, schoon! 
Athene, Griekenland, o diep rampzalige oorden! 
Waar zijn, ter uwer hulp, uw helden en uw Goôn? 
 
Bekoorlijk land, waar vaak mijn Muse hopend zweefde; 
Waar 't oog steeds weiden mogt in 't schoone der natuur; 
Waar 'k, van uw gastvrij strand, naar 't hoog gebergte streefde, 
En mij verlusten kon in 't uitgestrekt azuur; 
Maar waar ik, 't hoofd vervuld met diepen rouw en kommer, 
Ter neêr zit, onder 't groen van 't frisch lauriergeboomt'; 
Terwijl 'k een grijze aanschouw, die, mijmrend onder 't lommer, 
Van 't schoon Thessalië en van zijne dreven droomt: 
‘Spelt mij, o grijze! uw komst,’ zoo sprak ik, ‘heil en zegen, 
Meld mij de wondren dan der Goden van dit woud. 
Lacht menig boschnimf u nog uit dees stroomen tegen? 
o! Zeg mij, wat Godin thans hier haar' zetel houdt. 
Schenkt nog de Wijngod aan uw heuvlen vrucht en leven? 
Die graszoô ginds, gekleurd door 't bloed van 't offervee, 
Is dit een altaar, voor uw Veldgoôn opgeheven? 
Of 't graf der schoone Euridicé?’ 
De grijze zweeg, maar gilde 't uit in bange kreten; 
Zijn vaderhart scheen door al 't leed vaneengereten: 
Die graszoô dekt het stof zijns kinds, zijns eengen, thans; 
Hier schreit om dierbaar kroost een duizendtal van moeders; 
Dat bloed, dat ginds nog rookt, is 't dierbaar bloed zijns broeders, 
Geveld door 't zwaard des Muzelmans. 
 
o Kruinen van Taygete! o Peneus vruchtbre boorden! 
o Bloemrijke vallei van Tempe, bloeijend, schoon! 
Athene, Griekenland, o diep rampzalige oorden! 
Waar zijn, ter uwer hulp, uw helden en uw Goôn? 

{==346==} {>>pagina-aanduiding<<}

‘Wat stad verhief weleer haar spitsen op die kruinen?’ - 
‘'t Was Sparta,’ sprak mijn gids... Hoe! welk een zee van puinen! 
't Zijn graven, 't is slechts gruis en steen, waar 't oog op staart.... 
Zie daar dat Sparta dan, weleer de roem der aard! 
Een woeste krijgsknecht ronkt op de omgestorte zuilen, 
Waar achter zich 's volks roem en grootheid nog verschuilen, 
En hoont Leonidas, en vloekt Miltiades; 
Hij voelt geen eerbied voor hun schimmen, 
Neen! hij verguist, terwijl zijn woede en moordlust klimmen, 
Het kroost van Herkules. 
Maar, welk een klaagtoon klinkt en rijst uit gindsche graven? 
Hoe! zijn 't de geesten van 't beroemd driehonderdtal?... 
Eurotas, vruchtbre stroom, die allen mild kon laven, 
Waartoe die rozen thans aan uwen waterval? 
Hier heerscht de dood; - waartoe die schoone lauwerbladen? 
Beschimpen zij het juk, waarmeê gij zijt beladen? 
Uw gloriedag vlood heen. Gij ziet geen jeugdig held 
Meer naar uw' oever heengesneld, 
Om in uw zilvren plassen 
't Vijandlijk rookend bloed van 't krijgszwaard af te wasschen. 
Geen moedig strijder net meer aan uw' heldren vloed 
't Olimpisch stof van den geschoeiden voet, 
Als hem de lauwerkrans werd om het hoofd geslagen, 
En hij, bij 't handgeklap, de zege weg mogt dragen. 
o Neen! die gulden tijd, die dagen zijn voorbij, 
Waarin de fiere zwaan, trotsch op haar pluimlivrij - 
Terwijl uw stroomgeruisch de zoetste toonen kweelde - 
Den blanken maagdenvoet, bij 't baden, donzig streelde, 
Of Leda koestten mogt, als ze aan uw' bloemenzoom 
Verkleumd en bibbrend zat, na 't waden in uw' stroom; 
Terwijl 't verwarmend dons haar' boezem zoo ontgloeide, 
Dat sneller weêr het bloed door borst en aders vloeide. 
Die dagen zijn voorbij; de zwaan ontvlugtte een oord, 
Waar men het schoone wist te bannen, 
En vlood met de eedle vrijheid voort, 
Bevreesd voor 't moordend zwaard van woedende Ottomannen. 
 
o Kruinen van Taygete! o Peneus vruchtbre boorden! 
o Bloemrijke vallei van Tempe, bloeijend, schoon! 
Athene, Griekenland, o diep rampzalige oorden! 
Waar zijn, ter uwer hulp, uw helden en uw Goôn? 
 
Nog leven ze op uw puin! Te wapen! 't heiluur nadert! 
Uw kluisters schenken haast die heerlijke eeuw u weêr. 

{==347==} {>>pagina-aanduiding<<}

Komt! bij de krijgsbanier der vrijheid u vergaderd, 
En velt den dwingland neêr! 
Snel aan van Sunium, snelt uit Cytheres bosschen, 
o Volk! Neptunus kroost! en nageslacht van Mars! 
Grijp weêr naar helm en lans, bestijg uw fiere rossen, 
Ontrol de zegevaan, van boei en kluisters wars! 
o, Offert uw gebeên, uw wenschen, eedle vrouwen! 
Op 't puin der tempels en gebouwen: 
Daar ginds was toch weleer Fortunaas heiligdom. 
Schaart u om deze rots, o eedle grijzen, braven! 
Dat trotsche dwinglandij verstomm'! 
Wilt daar den eed der vrijheid staven; 
Hare opgerigte zuil spreekt van uw helden toch, 
En 't staren op den voet ontvlamt uw geestdrift nog. 
o Volken! aarzelt niet, uw leven 't land te wijden! 
't Is, of Demosthenes u nog ontvonkt tot strijden.... 
Zweert onverzoenbren krijg aan uwen dwingeland; 
Doorklieft de baren, sloopt zijn vloten, zet ze in brand! 
Van uit zijn graf zal u Themistocles bezielen. 
Nog tuigt uw strand het ons, wat ware krijgsroem is; 
Nog meldt u 't golfgeklots, dat opstuift voor uw kielen, 
Den heilgen naam van Salamis. 
Op, op! de krijgsklaroen hoort gij op nieuw weêr klinken; 
Zij daagt u weêr ten strijd op ouden heldentrant; 
Haar toon deed eens den moed der trotsche Perzen zinken. 
Zweert onverzoenbren krijg! - reeds ziet ge uw zege blinken. 
Op! snelt door gindsche poort, en velt uw' dwingeland! 
Eens toog haar Cimon uit met dappre legerheren, 
Om als verwinnaar weêr te keeren. 
Ja, ziet! de beeldtenis zijns vaders lacht u aan, 
En wenkt, zoo 't schijnt, u toe, dat voetspoor in te slaan. 
Te wapen! dappren, voort! vliegt heen naar de oorlogsvelden! 
Allengskens rijst uw gloriezon. 
Slaat, slaat dat voetspoor in, als onverschrokken helden; 
't Leidt u naar 't veld van Marathon! 
 
o Kruinen van Taygete! o Peneus vruchtbre boorden! 
o Sparta! hoort gij niet den blijden zegetoon? 
't Volk heeft zijn wrekers weêr; gevrijwaard zijn uwe oorden, 
En Griekenland hervindt zijn helden en zijn Goôn! 
 
j. van harderwijk, rzn. 
Rotterdam, 6 Febr. 1823. 



{==348==} {>>pagina-aanduiding<<}

De schrandere arts.

Phil. hecquet, een beroemd Fransch Geneeskundige, een beminnaar van grondig onderzoek, gelijk zijne schriften nog bewijzen, was gewoon te zeggen: ‘Een Arts, die in haast veel kranken ziet, ziet weinig krankheden.’ - Zoo vaak hij een' rijken patiënt bezocht, en den kok te zien kreeg, omhelsde hij denzelven, uitroepende: ‘o! Mijn vriend, welk een dank ben ik u verschuldigd voor de goede diensten, welke gij ons, Artsen, bewijst! Waart gij er niet met uwe kunst, de gansche medische Faculteit mogt weldra aanzoek doen, om in een of ander Armengesticht te worden opgenomen!’

In vino veritas.

Men moet toch bekennen, zeide een wijnkooper, die voor geestig wilde doorgaan, dat de Waarheid, gelijk men oudtijds beweerde, thans niet meer in een' put haar verblijf houdt. - Dat erken ik gaarne, hernam een ander, hem in de rede vallende; gij hebt haar bij gedeelten daaruit geligt, en haar op flesschen gezet! En vanhier het spreekwoord, waaraan alreeds de kroeghouders van Falerno en Tibur de geboorte gaven: In vino veritas.

De niet neembare vesting.

De groote condé werd genoodzaakt, het beleg van Lerida, in Katalonië, eensklaps op te breken. Te Parijs teruggekomen, verscheen hij in den schouwburg; dit vervoorzaakte eenige opschudding. De Prins, een bijzonder persoon bemerkende, die de belhamel scheen, stond op in zijne loge, en, hem met den vinger aanduidende, zeide tot de Officiers van de Garde: ‘Neemt dien man gevangen!’ Deze, op eene bank geklommen, riep: ‘Ik ben lerida; men neemt mij niet!’ Dit zeggende, was hij verdwenen.

De gemoedelijke verkwister.

Te Keulen leefde een Schilder, die zeer verkwistend was, en vele christus-beelden aan de herberghouders verpandde. Gevraagd zijnde, waarom hij dezelve niet verkocht, antwoordde hij snel: ‘Wildet gij dan liever, dat ik een Jood was, dan dat ik een Christen ben?’

No. III. Meng. bl. 140. reg. 9. staat: gemeld, lees: geweid.


{==349==} {>>pagina-aanduiding<<}




Mengelwerk.

De Joden. (*)


Men vindt een talrijk volk langs heel het vlak der aarde, 
Voor 't leerzaam, vroom gemoed van onbesefbre waarde; 
Het volgt zijne eigen wet, en tongval en gezigt 
Toont u den vreemdeling bij iedre natie ligt. 
Op handel meest gesteld, knoopt het door zijne banden 
De volken aan elkaar in vergelegen landen; 
En, troostend zich den druk van wreeden Sarraceen, 
Als voormaals 't dol geweld van 't Christelijk gemeen, 
Baadt het wel nu en dan zich in den stroom der weelde, 
Dien menigmaal 't geluk den koopman toebedeelde, 
Maar ziet veel vaker 't lot, dat d' armen zwerver beidt, 
Van vaderland beroofd, zijn' kindren toebereid, 
En draagt met vreugd dien last, schoon 't blijft naar rijkdom haken, 
Als wilde in lijden 't zich en in genot volmaken, 
Daar 't zoo min schaamte kent, waar't naauw zijn naaktheid dekt, 
Als maat van zwier en pracht, door voorspoed opgewekt. 
 
Doch ver van ons de blaam en 't hekelend misprijzen! 
Vormt vaak des werelds loop den dwazen en den wijzen, 
Wat wonder dan, zoo 't volk, dat lang als balling zwierf, 
Die fierheid van gemoed, die vastheid niet verwierf, 
Die, hoe fortuin ook lagche, of tegenspoed moog' dreigen, 
Het hoofd noch trotsch verheft, noch laag en slaafs zal neigen? 
Neen, wat de Jood moog' zijn, hoe in 't gemoed bestaan, 
God' zij hij 't en zijn hart, geen ander gaat dit aan. 
Maar wat hij is voor ons, wat hij vermag te wezen, 
Dit zij de stof en 't doel, als wij 't geschiedboek lezen; 

{==350==} {>>pagina-aanduiding<<}

Als ons zijn tooverstaf zoo veel te aanschouwen biedt, 
En maakt het lang verleên ten spiegel van 't verschiet; 
Als ze ons teruggevoert in wijdverloopen tijden, 
En weet ons in 't geheim der volken in te wijden; 
Ja heeft de waarheid ons zoo duidlijk afgeprent, 
Of 't eigen oog ze aanschouwde, op eigen lot geënt. 
Welaan! ‘Wie is 't, die ons de rolle geeft in handen 
Van 's werelds morgenstond en heete morgenlanden?’ 
Hoe! wie? 't Is Mozes zelf, de stichter van de wet, 
Door hem, op haren grond, voor Joden ingezet. 
Ja, worde 't vrij verguisd door trotsche Egyptenaren, 
Zoo prat op wetenschap, in iedre kunst ervaren, 
Door Griek en Romer zelfs om wijsheid vaak bezocht, 
Dit volk heeft, spijt hun waan, dat edelst werk volwrocht. 
Heil u, o Isrels kroost! heil ons, dat gij verrijzen, 
En vast besluiten mogt, om d'eengen God te prijzen! 
Lof Hem, die u bewaarde, u zelf zoo hoog verhief, 
En had, om Abraham, zijn' vriend, u allen lief; 
U scheidende van 't volk, dat knielt voor vreemde Goden; 
U voerende aan zijn hand, bij alle ramp en nooden; 
Omstralende u met licht! Dat vader zoon vertell', 
Wat Jova heeft gedaan, het wee niet min, dan 't wel, 
Van zijne hand gesmaakt, van dat Hij de aard' deed worden, 
Het scheppend magtwoord sprak, en 't al verscheen in orden! 
 
Ja, dankbaar is mijn hart voor dit volheerlijk licht, 
Voor 't oudst historieblad, bij 't alleroudst gedicht: 
Het doet, waar 'k anders niet dan duisterlijk zou gissen, 
Mij, op 't gebaande spoor, geen' enklen tred zelfs missen; 
't Leert mij, van waar ik ben, en hoe dit alles wierd, 
Niet langer in den kring al duizlend rondgegierd 
Door 't ijdele vernuft, dat gister stelsels vormde, 
En heden 't los gebouw, voor andre, nederstormde. 
Ja, dankbaar is mijn hart; 'k sta hier op eigen grond, 
Grond der ervarenis, en zie er moedig rond: 
Want zoo als Mozes 't doen van God en menschen teekent, 
Zoo moet het zijn geweest (naar 't kloek verstand berekent) 
In 't alleroudste land en d'allervroegsten tijd; 
Zoo vindt de reiziger 't nog heden wijd en zijd. 
 
Maar, is het toch geen reeks van fraai verzonnen droomen, 
Uit 's menschen kunstrijk brein misleidend voortgekomen, 

{==351==} {>>pagina-aanduiding<<}

Gelijk de dichter vaak zijn tafereelen maalt, 
En in de waarheid slechts, niet in haar schijnsel faalt? 
Wie is die Mozes dan, wiens hemelsche bedrijven 
Een snoô bedrieger ligt aanvaardde te beschrijven, 
Een schaduw van het waar', misschien een ijdel kleed? - 
Neen! neen! hij heeft bestaan, als Gods gewijd profeet. 
Zie vrij de schriften in, doorsnuffel de oude wetten, 
Ja sla zijn daden ga, en blijf op alles letten, 
Wat hij van 't oude meldt, wat daadlijk 't volk ontmoet, 
En 't feest, daarop gebouwd, terwijl men voorwaarts spoedt, 
Om in 't beloofde land een eigen rijk te stichten, 
Waarover Jova's gunst in heldren glans zal lichten. 
Is nooit dit volk geweest? heeft nooit die wet bestaan? 
Is 't feest niet meer bekend? tot op den naam vergaan? 
Wat vragen! Zie den Jood, in welken hoek der aarde; 
Hij houdt die zelfde wet nog in dezelfde waarde; 
Hij viert nog 't eigen feest, en zingt het godlijk lied, 
Dat, bij het roode meer, aan Mozes borst ontschiet, 
Of klinkt op Kanaans grens, toen hij het land aanschouwde, 
En 't ongehoorzaam volk zijn' laatsten wensch ontvouwde. 
o Waarheid al te klaar, die niet misleiden kan! 
o Overecht bescheid, dat, als van man tot man, 
Veel duizend jaren door, en wisslende geslachten, 
Ter nederdaalde op hen, die nog naar de uitkomst wachten! 
 
Ja, lees, herlees aldaar, en merk van woord tot woord, 
Wat heel een volk aanschouwde en heeft van God gehoord; 
Wat hun te beurte viel in opgevolgde tijden, 
Als 's hemels wraak hen trof, diens heil hen mogt verblijden: 
Is 't niet één keten slechts, in alles tastbaar waar? 
Een onverdoofbaar licht op onzen kandelaar? 
God is het, die regeert, die 't menschdom staag beminde, 
Het zijne wetten gaf, en middelen verzinde, 
Om 't kinderlijk gemoed, door vreugd zoo wel als smart, 
Te lokken tot zijn' dienst, te boeijen aan zijn hart. 
 
o Heer! wie dankt u niet, dat gij hebt uitverkoren 
Een kind, een hulploos wicht, voordat het was geboren, 
(Al suft het menschlijk brein en staat er van versteld) 
Gelijk aan Abraham reeds lange was voorspeld, 
Dat in zijn zaad al de aarde eens zou gezegend wezen? 
Wie roemt die liefde niet, en wijsheid, nooit volprezen? 

{==352==} {>>pagina-aanduiding<<}

Wie juicht niet om 't verbond, in 't heilblad weggelegd, 
En 't zegel op dat woord, ja 't onmiskenbaar regt, 
Het onverwrikt bewijs van Isrels vruchtbre loten? 
o Milde hemelbron, van Sions top gevloten, 
Zoo rijk in lafenis voor 't dorstende gemoed 
Naar waarheid en naar troost! o Kostbre schittergloed 
Van meer dan menschlijk schoon, dat in dien stroom zich spiegelt, 
Gelijk het helder licht in 't kabblend beekje wiegelt, 
Gelijk de zon, door 't nat des Staubachs wederkaatst, 
Of als de regenboog, in 't dikke zwerk geplaatst! 
 
Ja, Isrel, 'k zing uw' lof, uw grootheid, u ter eere! 
o, Dat der vadren God den vloek haast van u were!.... 
Hoe! vloek? Ja, 't voege ons niet, dat doemwoord iemand treff', 
God sprak het vonnis uit.... Ach, dat het klaar besef 
Van schuld, van diepe schuld, de vaderlijke slagen 
In middelen herschiep, om 't misdrijf weg te vagen!.... 
Doch, zelfs het strafgerigt is zegen van den Heer: 
Hij leidt en stuurt ook 't kwaad, en geeft het zulken keer, 
Dat uit het duister licht, en heil uit rampspoed rijzen, 
Ja alles zamenstemt om zijnen naam te prijzen. 
 
Reeds in dien vroegen tijd, toen 't volk, door muiterij 
Aan Davids huis ontscheurd, en tot de bastaardij 
Des dwazen kalvrendienst, voor 't grootste deel, vervallen, 
Die smet op Juda bragt, en spoedig geen van allen, 
Die d' ouden schepter voert op den verdeelden troon, 
Getrouw aan Jova blijft, en weert de vreemde Goôn; 
Toen, haast door twist verzwakt, van moord en gruwel dronken, 
't Tienstammige gebied, heel Isrel wordt geklonken 
In 's vijands ijzren boei, en, door het land verspreid, 
Waar Tiger en Euphraat zijn bogtige oevers leidt, - 
Reeds toen werd Isrels ramp de bron van dierbren zegen, 
Van zachte lafenis en steun op 's hemels wegen, 
Daar 't oude heilgeloof, gezuiverd in den nood, 
Welhaast een' hemelglans naar alle kanten schoot, 
Die tachtig jaren scheen; om heller nog te prijken, 
Toen Gods verzoende liefde uit Babels koningrijken 
Hen juichend wederbragt in 't heilig vaderland, 
Maar liet veel duizenden, aan huis en erf verpand, 
In 't vreemd gebied terug, met last om alle jaren 
Naar Salems tempelhof en dienst te bedevaren. 
{==353==} {>>pagina-aanduiding<<}

o Blijde zamenkomst, waar 't noord het zuiden groet! 
o Heerlijk feestgebaar van d' onafzienbren stoet! 
o Meir van Godes volk, welks blanke en breede takken 
Naar ieder deel der aarde al golvend henenzakken! 
Gij voert het kostbaarst, wat Jehova's wet bezit, 
Het vuur der geestdrift voor het vast bestemde wit, 
Messias heilgeloof, in 't dankbaar harte mede, 
En baant dus 't effen spoor voor Silo, d'eeuwgen vrede. 
Ja, wat dit alles wrocht; hoe 't zuurdeeg, zoo gering, 
Dat eenmaal Abraham, als 't zuiver vat, ontving, 
En mogt van stam van stam bij 't nageslacht bewaren, 
Tot Mozes, door Gods geest veel hooger opgevaren, 
't Sloot in de heilge tent, waar heel een volk voor knielt; 
Hoe deze levensvonk eens alles heeft bezield, 
Toen, zigtbaar zelfs voor 't oog, heel 't Oosten raakte aan 't gisten 
En beidde op d' ommekeer, ja vele wijzen wisten 
Te spreken van de star, die eens voor Isrel scheen, 
Herkennend haren glans, en trekkend ijlings heen, 
Om wierook en om goud aan 't Wonderkind te brengen, 
Dat eindlijk 't bijgeloof de breede vlugt moest zengen; - 
Wie is hij, die 't bepaal'? Straalt niet in 't wereldrijk, 
In 't wonderbaar beloop der zaken, blijk op blijk 
Van hooger weten door, dat nimmer doel zal missen, 
Schoon's menschen razend woên elk spoor schijnt uit te wisschen? 
En zegt ons de uitkomst niet zoo vaak, na duizend jaar: 
Nu trekt de nevel op; nu wordt mij alles klaar? - 
Ja, ramp op ramp gehoopt, schier niet om te beklimmen, 
Ontd ekt een' zonnegloed van heil aan de oosterkimmen. 
 
Rijs hooger nog, mijn zang! Vermeld ons van dien dag, 
Toen 't langgerekt geduld dat heillicht rijzen zag; 
Toen de englen juichten, daar Maria dankend baarde, 
En zuivre hemelglans den stal en 't veld verklaarde; 
Toen 't jeugdig rijsje wies, een wellust voor elks oog, 
En spreidde takken uit, en hief de kruin omhoog, 
Waaronder eenmaal al wat leefde zou vergaren; 
Toen de Jordaan het volk van Isrel bedevaren 
Zag naar haar' oeverkant, om, door het heilig nat 
Van 's Doopers vingeren, tot zuivering, bespat, 
Zich tot het godlijk rijk eerbiediglijk te wijden, 
Dat in zijn' onderdaan geen smetten meer zou lijden; 

{==354==} {>>pagina-aanduiding<<}

Toen Jezus zelf verscheen, het onbevlekte lam, 
Dat aller zonden delgt; toen zuivre hemelvlam 
Schoot op zijn' schedel neêr, en zich Gods stem deed hooren: 
‘Deze is mijn Zoon, mijn lust, mijn eenige uitverkoren!’ 
Toen elk getuigde van zijn wonderbare magt, 
En wat op 't ziekbed kwijnt, vertrouwlijk tot hem bragt, 
Zijn leer het land vervulde, en, door zijn deugd volkomen, 
De scharen zonder tal deed naar hem henen stroomen..... 
Maar, hemel! Wend, mijn blik, u van dit schouwspel af! 
Die vriend van God, die kroon van't menschdom, wordt ter straf, 
Ter schrikbre martling aan 't gevloekte hout, verwezen, 
Verzegeld in het graf, ja, schoon daaruit verrezen, 
En heerfchende op den dood, gesneld ten hemel in, 
Nogtans versmaad, veracht door d' onbekeerbren zin, 
't Hardnekkig bijgeloof en 't huichlen van de snooden, 
Verblinde leidsliên van verzinnelijkte Joden. 
Ja, nu ontstak de wraak van Jove in vollen gloed, 
En 't volk heeft tot deez' dag voor zulken hoon geboet: 
Wie zijnen Zoon verwierp, hen heeft ook God verworpen; 
Haast moest de onteerde grond het bloed bij stroomen slorpen, 
En zwierf de banneling veel verder nog langs de aard', 
Door Christenen zoo min als Heidenen gespaard, 
Door elk gejaagd, vervolgd tot in de verste streken, 
En 't dreigend doodsgevaar slechts hier en ginds ontweken. 
Ach, al te dikwijls heeft toen 't schuldloos bloed gestroomd! 
Het woedend bijgeloof, door rede nooit betoomd, 
Joeg, in des Dulders naam, het slagzwaard door hun leden, 
Voor wie hij zelf aan 't kruis den Vader had gebeden, 
En zette 't duur betaald, wat eens hun woeste wrok 
Der jonge kerke brouwde. En, zoo in 't eind de stok 
Des drijvers nederligt, zij vreedzaam bij ons wonen, 
Misgunn' 't ons hart hun niet, noch wil 't met daden toonen, 
Dat onverzoenbre wrok, die 't waar geloof bevlekt, 
Zich tot het schuldloos kroost der blinde vadren strekt! 
Maar danken we echter God, die 's werelds heil volmaakte, 
Terwijl Hij openlijk de gruweldaden wraakte, 
Bij Isrels volk begaan, in 't moorden van zijn' Zoon, 
Die 't hoogste goed ons wrocht, en deed de doornekroon, 
Om 't bloedig hoofd geprangd, met eenen luister schijnen, 
Waarvoor de luister taant van gloeijende robijnen, 
En wat eens konings magt en rijkdom staatlijks heeft. 
Want, schoon de zon besterft en de aarde krimpend beeft, 

{==355==} {>>pagina-aanduiding<<}

Het heilig voorhang scheurt en graf bij graf zich opent, 
Deze eigen schok en slag, den muur des scheidsels sloopend, 
Die 't heidendom dusver Gods vadergunst benam, 
Getuigt de kracht des bloeds van 't goddelijke lam, 
En spreekt op d' eigen stond, om harten op te beuren: 
‘Niet meer zult ge op de zerk als zonder hope treuren!’ 
Gelijk het onweêr doet, dat huis en toren treft, 
Maar ruimen zegen werkt en aller heil verheft. 
Ziedaar der Joden lot: hun ramp werd ons ten zegen; 
Hun straf ons waar geluk, in Gods aanbidbre wegen, 
Zijn hoog en grootsch bestel, dat, immer onverklaard, 
Het zoet uit bitterheid, de deugd uit ondeugd gaart. 
 
Doch keer, mijn geest! terug, om met één' blik te schouwen, 
Hoe alles zamenwerkt tot ongezwenkt vertrouwen; 
Hoe alles nog getuigt van 't oude heilverbond, 
Vóór eeuwen opgerigt, en tot op dezen stond 
Gevierd in feest bij feest, verzegeld in de wetten, 
Waarop we in ieder land nog even ijvrig letten 
En immer stellen zien den ongelijkbren prijs, 
Door 't talrijk nageslacht, dat als het groot bewijs 
Van Gods genâ bestaat. Hoe hevig 't twistvuur woedde, 
Hoe dikwijls Jood bij Jood door Christenzwaarden bloedde, 
Hoezeer hem menigeen als medemensch verzaakt, 
En schimpt op zijnen dienst, ja zelfs zijn leere wraakt, 
Uit Isrel is ons heil. Wilt ge uw geloof verweren, 
't Voegt u, 't profetendom als Godsgezanten te eeren. 
Zoo staat het fondament onwrikbaar als een rots, 
En 't grootsch gesticht verrijst, de tempel onzes Gods. 
Zoo waar er Joden zijn, zoo zeker als hun zeden, 
Hun taal, hun kerkgebaar bestaan tot op dit heden, 
Zoo vast gaat ook 't verhaal, dat ge in den Bijbel vindt, 
Zoo waar was Abraham eenmaal Jehova's vrind, 
Zoo wis gevoelde Egypte en bukte voor zijn slagen, 
Zoo zeer sloeg 't muitend volk in de woestijn aan 't klagen, 
En spijsde God het met de kwakkels en het man, 
Zoo waar verscheen de Heer in bliksemgloed, en van 
Des hoogen Sions top kwam zijne stemme dondren, 
Dat heel het volk het hoorde, en bevend zag van ondren. 
Zoo vast gaf Hij de wet aan Mozes; en zijn wil, 
Zijn woord, waar 't al op draait, als op eene ijzren spil, 
Is ons bekend, is ons verzekerd, ons geschonken, 
In onverganklijk schrift voor de eeuwigheid geklonken. 

{==356==} {>>pagina-aanduiding<<}

Ziedaar mijn stof en lied; waarom ik 't zegen acht, 
Dat immer Israël nog op zijn' redder wacht, 
En, allen leed getroost, aan 't eigne zich verpandde, 
Een volk, een natie blijft en vreemdling in den lande, 
Tot dat het God behaag', (o blijde dag, verschijn!) 
Dat alle twijfeling voor 't vast geloof verdwijn', 
't Bewijzen nutloos word', het hart zichzelven lichte, 
Der Christnen deugd, hun vrede en welvaart allen stichte, 
En willig henenvoer' tot d' één' en eengen Heer. 
Dan keert ook Israël, dan keert het juichend weêr 
Tot God, wien het miskende en door zijn schuld bedroesde, 
Tot God, die 't tuchtigde, en zelfs eeuwen lang beproefde. 
 
Maar gij intusschen, o mijn broeders! wien de glans 
Van 't zaligste geloof verrees aan d' oostertrans, 
En, door de nevlen heen, met middaggloed blijft stralen, 
Die 't weet en blijde erkent, wat u mijn pen zou malen, 
En dankt voor 't heilgeschenk, ja bouwt op zijnen grond, - 
o, Staav' 't u ieder woord, gesproken door Gods mond, 
Als Hij met straffe dreigt, zoo heilig als regtvaardig, 
Schoon teffens liefderijk en alle aanbidding waardig, 
Daar wel zijn bliksem straalt en treft 't verstokt gemoed, 
Maar d' eigen oogenblijk het land met zegen voedt! 
 
Ja, zoo, zoo werkt de Heer, wiens liefde geene perken 
Dan 't mogelijke kent, tot eigen heil bewerken 
Ons schiep, ons hoog verhief en nam als kindren aan: 
Dat wij, aan zijne hand, het pad der deugden gaan 
En met Hem mogten zijn! - Doch die zijn' raad verachten, 
Zijn hand verstooten en zijn wetten niet betrachten, 
Maar slepen andren mede, of rukken ze van 't spoor, 
Hun gaapt een afgrond aan, hun gaat al 't heil te loor. 
Daarom is tucht behoefte, en 't fel en zigtbaar blaken 
Van Gods geregte wraak moet 's werelds heil volmaken. 
o Wijsheid zonder peil! o rijkdom zonder maat! 
Wen uit dit duister zelfs het helderst licht ontstaat, 
Het kwade wordt tot goed; daar ons, in hooger kringen, 
't Volmaaktst verband eens blijkt der vreemdste wisselingen. 
 
n. swart. 






{==357==} {>>pagina-aanduiding<<}

Het leven en de wandelingen van meester Maarten Vroeg.

XV.

De Gevolgen der Voorlezing.

Naauwelijks was het laatste woord van mijne lippen en ik het spreekgestoelte af, of mijn vriend, de Schoolmeester, die toen den post van President der vergadering bekleedde, bedankte mij, in eene deftige aanspraak, voor het even aangenaam als nuttig onderhoud, dat ik het Departement, dien avond, verschaft had. Hij sprak van echten smaak, die in mijne voorlezing doorstraalde, en van Attisch zout, waarmede dezelve besprengd was; zoodat ik waarlijk dacht, dat onze meester wat diep in het glaasje had gekeken: want ik kon mij niet begrijpen, wat de smaak met eene voorlezing te doen had; ook wist ik zeer wel, dat ik, bij het overschrijven, gewonen inkt gebruikt had, en niets, wat naar zout geleek. Toen de President had uitgesproken, kreeg ik eene menigte handen, zoodat mijne vingers, van wege het knijpen, stijf waren; en daarbij werd dan de betuiging gevoegd, dat het schoon, zeer schoon, zeer belangrijk, - door een' enkelen, dat het aardig geweest was.
In weerwil van die betuigingen, was ik in eene onaangename stemming. Ik gevoelde mij beklemd, en wist niet, waaraan ik het toe moest-schrijven. Nog een nieuweling, dacht ik eerst, dat het een gevolg van het spreken was. Ik ontgaf mij dit echter weêr, dewijl ik anderen daarover nimmer hoorde klagen; en het kwam mij nu voor, dat de bedenkelijke gezigten, die ik om mij zag, daaraan schuld waren. Ik had terstond reeds opgemerkt, dat het gelaat xan den Schoolmeester niet overeenstemde met zijne mooije woorden; ik zag sommigen ook meesmuilen, en begon nu waarlijk te vreezen, dat men er achter geraakt was, hoe ik aan mijne verhandeling was gekomen. In 't vervolg bemerkte ik echter, dat dit het geval geenszins

{==358==} {>>pagina-aanduiding<<}
was, maar dat men integendeel het stuk wel degelijk aan mijzelven toeschreef, en zulks tot mijn groot verdriet en nadeel. Reeds den volgenden dag werd ik dit gewaar. Thuiskomende, om te eten, zag ik mijne lieve toontje met een gelaat zitten, zoo strak gespannen als het vel van een trommel. Ik dacht, dat onze groote porseleinen schotel gebroken was, of zoo iets; en, beducht voor eene onweêrsbui, zette ik mij zoo zacht mogelijk neêr, en sprak geen woord. Het ging nu alles zoo stootend en stroef, dat ik eindelijk, met nog erger hartklopping, dan toen ik op den spreekstoel stond, waagde te vragen: wat er haperde? Naauwelijks was het woord er uit, of een vloed van tranen ontsprong hare oogen. Zij vroeg mij: waarmede zij het verdiend had, dat ik haar zoo openlijk ten toon stelde? Of ik dan liever zag, dat mijn huis een varkenskot geleek? Dat ik mij maar niet zoo verwonderd moest houden: want dat zij zeer wel wist, dat ik op hare netheid geschimpt had. Dat de vrouw van den Kerkmeester het haar had verteld. Dat die goede vrouw, die zoo veel werks van mij maakte, die ons alle jaar kippen en eijeren gaf, nu vreesselijk boos op mij was, omdat ik haar voor een snuifneus had uitgemaakt. - Zoo ging het in éénen adem voort. Ik mogt nu zeggen, wat ik wilde, ik kon mijn wijf niet beduiden, dat noch zij, noch de vrouw van den Kerkmeester gemeend waren; zij bleef er op staan, en zeide mij in 't eind, dat zij zich niet kon begrijpen, waartoe ik mij met zulke malligheid ophield.
Dit oordeel mijner vrouw over het belangrijkst werk onzer vergaderingen viel mij zeer hard, daar ik mij had voorgesteld, dat ik, als iemand, die voor het volk gesproken, en zelfs den Schout en den Dominé onder zijn gehoor had gehad, met meer eerbied en ontzag, dan tot dusverre, door haar zou worden aangezien. Zelfs vleide ik mij, dat de lof, dien ik mij verbeeldde te zullen inoogsten, hare ooren aangenaam streelen zou. De mij bekende zamenstemming tusschen het gehoor en gelaat gaf mij zelfs hoop, dat zij nu weêr zoo vriendelijk zoude

{==359==} {>>pagina-aanduiding<<}
kijken, als toen zij mij, bij het verband van onzen Heer, hielp, en de windsels oprolde. Maar, in plaats van dat, werd met elken dag haar gelaat strakker en hare tong scherper. Vooral ging het erg, toen zij, na eenige dagen, bemerkte, dat de vrouw van den Kerkmeester, bij haar open been, waarvan wij jaarlijks wel een paar kinderen konden kleeden, den Chirurgijn van een naburig dorp gehaald had. ‘Dat hebt gij voor uwe snuifneuzen!’ Met deze woorden begon een storm, die weldra tot een' orkaan aanwies; zoodat ik op het punt stond, in de kroeg, bij eene flesch brandewijn, op strand geworpen te worden.
Daarvoor behoedde mij de Hemel; maar nu wist ik, hoe een mensch aan den drank komt. Ondertusschen, bleef ik voor stranden bewaard, ik werd in eene zee van verdriet gedompeld, waaruit ik geen redden zag. Waar ik ging, of kwam, zag men mij met eene verlegenheid aan, dat ik er zelf verlegen van werd. Het was, alsof de menschen elkander met de oogen, met de vingers, met de voeten, met alle deelen des ligchaams zeiden: wacht u voor den geteekende! want, wat niemand tot dusverre had opgemerkt, was, dat mijn linkerschouder wat hooger dan de regter was, een gevolg van het menigvuldige scheren, en dat de nagel aan mijn regterpink altijd zwart zag. Ieder zag mij met den nek aan: want ik had het met ieder verbruid. De schoenmaker, wiens psalmen de buurt doorklonken, scheen mij te verwijten, dat ik hem bedoeld had, omdat hij gewoonlijk oefening hield bij geurtje, in den komenijswinkel; en deze, om zich te wreken, vertapte aan elk, wie in haren winkel kwam, kannen met koffij, om gelegenheid te hebben, de geheime histories mijner vrouw te vertellen, toen zij nog antoinette heette. ‘Ja!’ zeide zij, ‘men behoeft niet te vragen, hoe hij hier Meester is geworden. De eene dienst is den anderen waard. Onze goede Heer is lang dood, en van de dooden moet men geen kwaad spreken. Maar die ijzegrim; hij kreeg de plaats, omdat hij toontje nam, en hij zal niet zeggen, wat hij er al

{==360==} {>>pagina-aanduiding<<}
bij ten huwelijk kreeg.’ Ik behoef niet te zeggen, dat deze praatjes mijne vrouw ter oore kwamen; doch zij hadden eene gansch andere uitwerking, dan ik gedacht had. Overtuigd van hare onschuld, toonde zij zich grooter, dan menig man, wanneer hij belasterd wordt, en liet het dorp praten. Hierbij zag ik echter bevestigd, wat Dominé mij dikwijls zeide; dat, namelijk, zuivere deugd op aarde schaarsch is: want mijne vrouw kon niet laten, geurtje de klandisie te ontnemen. ‘Onze toon,’ zeide zij, ‘is groot genoeg, om boodschappen naar de stad te loopen; ik zal daar bij den kruidenier op de markt halen, wat wij noodig hebben; 't is bovendien in de stad ligt een duit goedkooper.’
Zij was intusschen bij dien kruidenier maar half welkom. Deze man had eerst op eene achtergracht te Amsterdam gewoond, en daar een schandelijk bankroet gemaakt. Dit was evenwel bij ons slechts weinig bekend. Maar nu had hij zich in 't hoofd gezet, dat ik met den bankbreukigen koopman, die eene kleine landstad door zijne pracht gaat verbazen, hem gemeend had. Op de beurs zal zijn bankroet niet vele hoofden bij elkander gestoken, noch vele gezigten uitgerekt hebben. En wat de pracht betrof, waarop hij het oog had, die bestond misschien in een oud, versleten Smirnaasch tapijt, dat bij het verkoopen van zijn' boedel niets had kunnen gelden, en waarmede hij nu zijn salet had opgeschikt. In eene plaats, waar zelfs de Burgemeesters op de planken huisden, was zoo iets zeker buitengemeen.
Ik betuig plegtig, dat ik aan den man, toen ik de verhandeling overschreef, niet gedacht heb. Ook had ik in 't geheel niet gedacht, dat ik van die zijde last zoude lijden. Zoo menigmalen toch, als ik den schoenmaker over de preken van onzen Predikant had hooren spreken, had ik hem altijd woorden, die op hem pasten als het deksel op een pillendoosje, op anderen hooren thuisbrengen. Lang wist ik niet, hoe ik dat verklaren zoude. Doch mijn vriend wakker overtuigde mij spoedig, dat eene ernstige bestrafsing niemand zeer doet, dan die nog

{==361==} {>>pagina-aanduiding<<}
zeer gevoelig is; terwijl men van steen moet wezen, om het niet uit te schreeuwen, als men over den hekel gehaald wordt.
Had ik dat kunnen denken! Ik had nu zoo veel berouw, als haren op het hoofd, dat ik niet liever mijne verhandeling over de waarde der gezondheid verder uitgewerkt had. Te meer speet het mij, omdat ik van achteren inzag, dat ik zeker beter geslaagd zoude zijn, indien ik mijn onderwerp van eene andere zijde had aangevat. Ik had eerst van de waarde moeten spreken, en daarna van de gezondheid. Maar het berouw kwam te laat; ik had mij den halven omtrek tot vijand gemaakt. De Schout was boos, omdat ik van Vorsten en Ministers gesproken had. Hij beweerde, dat de Jezuitsche stelregel hem gold, dewijl hij met het beste oogmerk van de wereld, om, namelijk, den weg korter en beter te hebben, dien van zijn land op dat van twee arme boeren verlegd had. Hij meende, dat, wie ook gehekeld werden, voorname standspersonen als heilig moesten beschouwd houden. Ja, men verzekerde mij, dat hij op het punt was geweest, mij aan den Hoofdschout als een gevaarlijk mensch aan te geven; maar dat de Dominé hem daarvan nog had teruggehouden. - Had ik het, in den persoon van den Schout, met de grooten der aarde verbruid, de Schoolmeester vond zich beleedigd, dat ik bijna geen woord van geleerden gesproken had, waarvan toch zoo veel te zeggen viel; maar hij kon zich niet begrijpen, hoe ik een man van letteren, wien het dom gemeen een walg is, een pedant had kunnen noemen. Wat echter, gedurende zijne aanspraak, zijn gelaat zoo strak gemaakt had, was mijne aanmerking over de opvoeding der kinderen: want het was bekend, dat er geen ondeugender jongens, dan de zijne, in het gansche dorp waren. Inzonderheid roofden zij alle eetbare waren, die zij slechts grijpen en vangen konden; en deed men dan bij den vader zijn beklag, zoo kwam hij altijd met Sparta en de wetten van lycurgus aan, en daarmede liet hij de boeren loopen.
Wat mij nog het meeste griefde, was, dat mijne on-
{==362==} {>>pagina-aanduiding<<}
gelukkige voorlezing mij bij mijne vrienden, Dr. wakker en den Predikant, zeer had doen dalen. De laatste was zeer tegen het doen van verhandelingen in ons Departement geweest, omdat hij wel voorzag, dat er geen verschot aan Redenaars zijn zoude. Ook begreep hij, dat menschen van een bekrompen verstand niets aan die aperijen hebben. Hun hoofd wordt er opgevuld met woorden, welke zij niet verstaan, en waarvan zij dus wonderlijke dingen maken. Hebben zij dikwijls moeite, het eenvoudig voorstel van een' Predikant, over onderwerpen, waarvan zij elken zondag alweêr hooren, en die hun in hunne kindschheid met veel moeite zijn bijgebragt, behoorlijk te volgen, wat zullen zij er dan toch van maken, wanneer men hen van dingen spreekt, die hun geheel vreemd zijn? ‘Het is er nu zoo verre mede gekomen,’ zeide hij, ‘dat men, voor de boeren, van pythagoras gaat spreken, en eene vergadering kruideniers, timmerlieden en metselaars de theorie van het schoone en het verhevene voordraagt. Ik beken, een timmerman of een metselaar is een mensch, zoo goed als ik of Dr. wakker; zij hebben welligt meerder aanleg, dan een van ons allen. Maar in den stand, waarin zij door de Voorzienigheid geplaatst zijn, is die aanleg van weinig waarde, wanneer hij op eene andere wijze ontwikkeld wordt, dan om de menschen voor hun beroep bekwamer, en als huisvaders, burgers en Christenen beter te maken. Maar wij zijn even als stoute kinderen; niemand blijft op zijne plaats; de boer wil een professor, de geleerde een staatsman zijn, en Meester maarten vroeg een Redenaar.’
Zoo, of zoo omtrent, sprak Dominé, en Dr. wakker viel mij niet minder hard. ‘Wat,’ vroeg hij, ‘heeft u toch bewogen, zulk een onderwerp te kiezen? Er is voor een' Geneesheer geen erger kruis, dan de gebreken der menschen op te merken; en hij kan geene grootere dwaasheid begaan, dan hun op die gebreken opmerkzaam te maken. Hebt gij dat, na zoo vele jaren praktijks, nog niet geleerd? Zelfs een boer, immers, wil het naauwe-
{==363==} {>>pagina-aanduiding<<}
lijks weten, dat hij, door te veel te eten of te drinken, of zich te verhitten, zich zijne ongesteldheid op den hals heeft gehaald. Het is altijd het weêr, of een schrik, of iets dergelijks, waar niemand voor kan, waarin de oorzaken der ziekten gelegen zijn; en zorgvuldig verbergen onze patiënten voor ons, wat zij-zelve tot hunne kwalen hebben mogen toebrengen. Laten zij zich, voor het overige, voor ons zien, omtrent zoo als zij zijn, het is omdat zij denken, dat hunne driften en kwade manieren onopgemerkt onze oogen voorbijgaan, en wij alleen letten op hetgene hunne ligchamen betreft. Het is ook, als ik de waarheid zal zeggen, beter, daarop niet te letten: want welk man, die eenig gevoel en verstand heeft, zoude het anders kunnen uithouden, Arts te zijn? Maar gaat gij nu toonen, dat gij meer ziet dan de tong, zoo zijt gij verloren. Niemand zal u meer zijn' pols toevertrouwen: de lieve Freule zal vreezen, dat gij hare nachtwandelingen zult ontdekken, waarvan niemand kennis draagt, dan de tuinmansjongen; en Mama ziet reeds uwe oogen op de ledige vakken in haar huishoudboekje gevestigd, waarmede zij hare speelschulden betaalt. Daarvan hebt gij nu op het dorp niet veel nood; maar meent gij, dat uw buurmeisje aaltje 't gaarne zag, dat alle boerenjongens wisten, dat zij zoo vinnig en kwaadaardig is, als gij haar gezien hebt; of dat de zoon van den tuinman op het slot u met genoegen zoude hooren vertellen, hoe hij, sinds maanden, geld te weinig van de groenten
thuisbrengt, om een meisje in de stad een zilveren beugel te koopen? Ik vrees dus, mijn vriend! dat, zoo doende, al uwe praktijk zal verloopen.’
De voorspelling van Dr. wakker zoude voorzeker vervuld zijn geworden, zoo niet gelukkig Burgemeesteren van eene naburige stad, in hunne wijsheid, hadden goedgevonden, mij tot Heel- en Vroedmeester te beroepen. Ik was slim genoeg, om mij te houden, alsof ik zulk eene aanzienlijke bevordering niet konde afslaan. Dit werkte. Men was aan mij sinds jaren zoo gewoon, dat men mij ongaarne gaan zag, en mij dit op alle mogelijke

{==364==} {>>pagina-aanduiding<<}
manieren te kennen gaf. De boeren, wetende, hoe veel de maag in een mensch te zeggen heeft, vulden mijn kelder en keuken dapper. Ik besloot dus te blijven. Kreeg ik nu al geene hangklok van Dominé, ik kreeg de beenen van de vrouw des Kerkmeesters terug, en dat was nog veel beter.

Voetreis over den Simplon in 1813.

Den 20 November 1817, des morgens omstreeks 8 ure, verliet ik met mijnen reisgezel het stadje Bryg in het Oberwalliserland, ieder beladen met een ransel, voorzien met de noodzakelijkste kleederen, waarmede wij ons moesten behelpen tot aan Milaan, vermits wij, ten einde min belemmerd onze voetreis derwaarts te kunnen volbrengen, onze koffers te Vivis, (Vevay), in Waadland, aan een expeditie-kantoor hadden afgegeven, om dezelve naar Milaan te verzenden.
De Simplon-weg, zoo als die onder napoleon gebouwd is geworden, begint eigenlijk te Glys, een dorpje omtrent ¼ uurs lager, en waar wij daags te voren waren doorgekomen; doch, daar Bryg een veel aanzienlijker plaatsje is, waar men beter logement vindt, en daar het slechts zeer weinig verwijderd ligt van den grooten weg, verkiezen de meeste reizigers aldaar te overnachten, en wij hadden dan ook hierin de gewoonte gevolgd.
Bryg is een vrij net vlek, gelegen omtrent 10 minuten van de Rhone, in eene der vruchtbaarste streken van het Walliserland, niet ver van de plaats, waar dit kanton, dat slechts uit ééne groote vallei bestaat, op eens, naar het Oosten toe, veel naauwer wordt. Hoewel men zich hier nog onder aan den voet van den Simplon bevindt, is men er echter reeds 1026 voet boven de oppervlakte der zee verheven. Onder de aanzienlijkste gebouwen van Bryg behooren de woning van den Baron stockalper (een der voornaamste Edelen van het Oberwalliserland, wiens voorouders met grooten roem

{==365==} {>>pagina-aanduiding<<}
in opanje gediend hebben), een vrouwenklooster, en vooral een Jezuitenklooster, 't welk een groot gedeelte van het plaatsje beslaat, en waarin zich nu weder een veertigtal geestelijken bevinden. Zeer opmerkelijk is, 't geen j.g. ebel, in zijn Manuel du Voyageur en Suisse, (het beste werk over Zwitserland, dat, voor zoo verre ik weet, tot hiertoe bekend is) zegt; te weten, dat de aardbeving, die den 1 November 1755 Lissabon verwoest heeft, ook te Bryg groote schade heeft veroorzaakt, en dat men aldaar de schokken eene maand lang gevoeld heeft.
Na over eene zeer goede chaussée een klein kwartier uurs gegaan te hebben, kwamen wij aan den Simplon-weg, juist aan de overdekte brug der Saltine, een stroom, welke van den Simplon komt, en onder Bryg in de Rhene valt; deze brug is 84 voet lang, en men heeft, om dezelve te ondersteunen, pilaren moeten bouwen, die 100 voet diep in den afgrond nederdalen.
De geleerden schijnen het niet eens over den oorsprong van den naam Simplon of Cimplom, Sempione in 't Italiaansch, Mons Sempronius of Scipionis Mons in 't Latijn. Sommigen willen denzelven afleiden van den Consul c. servilius caepio, die over dezen berg tegen de Cimbren zoude opgetrokken zijn, en wiens naam men daarna met dien van scipio zoude verward hebben. Anderen beweren, dat sempronius de eerste Romeinsche veldheer was, die den Simplon is overgetrokken, en denzelven zijnen naam heeft gegeven. Wederom anderen zeggeu, dat men den naam van de Cimbren zelve moet afleiden. Wat daarvan zij, is moeijelijk te beslissen; doch dit weet ik, dat het mij bij het overtrekken van dien berg toescheen, dat geene van de meest beroemde ondernemingen der groote Romeinen kunnen overtreffen, hetgeen de Eerste Fransche Consul hier ten uitvoer heeft gebragt. Zoo ik ooit een oogenblik de gruwelen zijner latere heerschappij heb kunnen vergeten, en het grootsche, het kolossale van zijn genie heb moeten hul-
{==366==} {>>pagina-aanduiding<<}
digen, dan voorzeker was het bij de eerste stappen, die ik op klassischen bodem deed.
Eerste Consul in Frankrijk, en President der Cisalpijnsche Republiek, wilde hij eene onmiddellijke en groote gemeenschap tusschen de hoofdsteden dezer twee staten daarstellen. Geneve en Savoije waren reeds met Frankrijk vereenigd. Walliserland, geheel met Fransche troepen bezet, konde geene ongerustheid baren. Ook werd het in 1803 van Zwitserland afgescheurd, en in 1810 met Frankrijk vereenigd. Men konde dus uit Frankrijk, langs het meer van Geneve, door Savoije en Walliserland, veilig en onbelemmerd tot aan den Simplon komen. Had men nu eenen gebaanden weg over dezen berg, dan was men op eenmaal in Milaan, in de hoofdstad der Cisalpijnsche Republiek. Dus beval buonaparte in 1801, dat men dit ongehoorde werk zoude beginnen, en in 1805 was het volbragt.
Deze weg nu, langs welken men van Bryg af nog eene hoogte van omtrent 3860 voet stijgt, en van genoemde plaats tot Domo d' ossola, dat aan den voet des bergs aan den zuidkant ligt, 14 uren (lieues) doorloopt, heeft overal, zelfs door de in de rots gehouwene galerijen (*),

{==367==} {>>pagina-aanduiding<<}
25 voet breedte, en nergens meer dan 2½ duim helling op de toise, zoodat de paarden van beide kanten den berg gemakkelijk kunnen afdraven, zonder dat men het rijtuig ergens behoeft te remmen. De grond is van klein gebrokene stukken rots zamengestooten, en meest overal, ten minste op alle eenigzins bedenkelijke plaatsen, zijn er paaltjes (bornes) aan den kant van den afgrond, om ongelukken voor te komen. Van Ghys af tot aan de plaats genaamd Algaby, een eindwegs voorbij het dorp Simpeln, is de weg door Fransche Ingenieurs gebouwd; het overige en moeijelijkste gedeelte door Italiaansche; en men zegt, dat er tot 3000 man daags aan gewerkt hebben. De voormalige weg bestaat nog tot boven op den Simplon; doch kan slechts, even als die over den St. Bernards-berg en de meeste andere wegen over de Alpen, voor voetgangers of lastdieren dienen. Daar dezelve echter twee uren korter is, wordt er nog dikwijls door de bewoners dezer streken gebruik van gemaakt.
Van de Saltine-brug stijgt men nog een' geruimen tijd, in de rigting van het Walliserland, oostwaarts op, tot aan het gehucht Ried. Naar mate men hooger komt, krijgt men een schooner en ruimer uitzigt over de vallei. Bryg heeft men nu geheel onder zich. Een weinig verder ziet men de Rhone, in het Oosten onstuimig, doch lager in het dal hoe langer hoe rustiger, naar het meer van Geneve stroomen; en eindelijk wordt in het Noorden het gezigt gestuit door de vreesselijke bergketen, die het Ober-Bernerland van het Walliserland afscheidt, en waarvan de eeuwig met sneeuw bedekte, bijna 13,000 voet hooge Jungfrau, met de van haar zuidwaarts afdalende Aletsch Gletscher, het oog het meest tot zich trekt.
Na dit overschoone uitzigt eenige oogenblikken geno-
{==368==} {>>pagina-aanduiding<<}
ten te hebben, volgden wij den weg door een dennenbosch zuidwaarts op, en raakten nu hoe langer hoe meer tusschen de hooge bergen in, terwijl wij in een' vreesselijken afgrond, regts van den weg, de Saltine ons te gemoet zagen bruisen. Aan den overkant van dezen stroom zagen wij een' hoogen, met dik dennenhout bewassen berg zoo steil in den afgrond nederdalen, dat het ons toescheen, dat deze bosschen geheel ongenaakbaar, en de schat van hout alzoo voor den mensch verloren moet zijn. Voortgaande, kwamen wij weldra aan een klein, aan den weg gebouwd huisje, hetwelk de Refuge of schuilplaats No. 2 was. (Het eerste waren wij, omtrent een uur te voren, reeds voorbijgegaan; doch hetzelve was onbewoond en zeer bouwvallig.) Daar er juist over dit huisje, uit eene bergengte, een geweldig koude en vermoeijende wind woei, waren wij zeer verblijd, hier eenige oogenblikken te kunnen uitrusten, te meer daar wij er vrij goed brood en redelijken wijn vonden.
Dergelijke Refuges zijn van plaats tot plaats en op de moeijelijkste punten langs den geheelen weg gebouwd; wij hebben er zeven tot aan het dorp Simpeln geteld. De herbergier, die hier het geheele jaar door met zijne vrouw woont, zeide ons, dat hij jaarlijks van de regering eene som van 400 franken ontving, en daarvoor verpligt was, de reizigers, die zich in nood mogten bevinden, bij te springen, te herbergen, en, indien zij bij slecht weder, of in den nacht, verder wilden, te begeleiden; voorts voor het gewoon onderhoud van den weg te zorgen, enz. enz.
Niet ver van deze tweede Refuge vond men voordezen de eerste galerij, of doorgang door de rots; doch daar men, wegens de broosheid van den steen, vreesde, dat dezelve zoude instorten, heeft men haar geheel weggebroken.
Vermits de geheele noordzijde des bergs meest uit lei zamengesteld is, heeft het breken der galerijen aan dezen kant veel minder moeite gekost dan aan de zuidzijde, waar men steeds door graniet en de hardste steensoorten heeft

{==369==} {>>pagina-aanduiding<<}
moeten werken, 't geen dan ook meestal door mijnen en kracht van buskruid moest geschieden; doch daarentegen heeft men dan ook aan de noordzijde van tijd tot tijd instortingen te vreezen, terwijl de galerijen aan de Italiaansche zijde de eeuwen zullen kunnen trotseren.
Nu bragt eene zeer schoone brug ons over den Ganter-stroom, die zich een weinig lager met de Saltine vereenigt; en, na nog een half uur, langs verscheidene krommingen van den weg, opgeklommen te zijn, kwamen wij aan het kleine gehucht, genaamd Persal, waar zich het posthuis bevindt, dat tevens tot eene Refuge dient. Steeds hooger en hooger stijgende, kwamen wij weldra in streken, waar de grond reeds met sneeuw bedekt was; 't geen, vereenigd met een' krachtigen wind, die ons hier weder tegenwoei, onze voetreis zeer moeijelijk maakte. Nu gingen wij nog over een paar groote bruggen, welke op dezelfde stevige wijze gemaakt zijn, (te weten, van groote blokken steen zijn pilaren uit den afgrond opgebouwd, waarop een sterke platte houten vloer rust, met zware hooge houten baliën aan beide zijden voorzien) en kwamen vervolgens aan de eerste thans nog bestaande galerij, welke 30 passen lang is, en, even als alle de andere, ten minste 25 voet breed, en zoo hoog, dat de zwaarst geladene wagens er onbelemmerd door kunnen. In en rondom deze galerij was alles ijs; en het water, dat door de rotsen heen gedropen was, had zich allengs tot ijspijpen gevormd, die overal als dreigende kristallen dolken aan het gewelf hingen, en door hare menigte en doorschijnendheid een allerzonderlingst gezigt opleverden. Langs onzen weg bewonderden wij overal de volharding en kunst, waarmede men de verschillende hinderpalen uit den weg had weten te ruimen. Eene menigte waterleidingen had men moeten bouwen, ten einde de verschillende watervallen en stroomen, welke, vooral in het voorjaar, bij het ontdooijen der sneeuw op de hoogere bergen, eene onwederstaanbare kracht hebben, den vrijen doortogt onder den weg te verschassen. Nu had men moeten graven of hakken, ten einde de noodige

{==370==} {>>pagina-aanduiding<<}
breedte voor den weg te vinden, of wel de vreesselijke diepten vullen, waarover dezelve moest worden gelegd; dan wederom muren metselen, óf aan de zijde des afgronds, om den weg te ondersteunen, óf aan de zijde des bergs, om zoo veel mogelijk voor te komen, dat geene afstorting van aarde, steenen of sneeuw denzelven overdekte; en desniettemin gaat er geen jaar om, waarin niet eene dergelijke storting (lavine of avalanche) een gedeelte van den weg verwoest; en ebel beweert, dat, indien men jaarlijks niet eene som van 50 à 80,000 livres aan onderhoud en herstel besteedt, deze overheerlijke weg binnen korte jaren onbruikbaar zal zijn; doch in deze behoefte wordt voorzien door middel van een vrij zwaar passagegeld, dat voor rijtuigen, beesten en goederen betaald wordt: zoo ik mij niet bedriege, betalen de voetgangers niets.
Na weder een eindwegs afgelegd te hebben, en nog eene Refuge voorbijgegaan te zijn, begon de nijpende koude ons hoe langer hoe hinderlijker te worden. Ook was de grond hier nu overal met vrij dikke sneeuw bedekt, waartegen de kale zwarte rotsen, die ons omringden, zeldzaam afstaken.
Nu kwamen wij aan de tweede galerij, die 50 passen lang is. Hier vonden wij hetzelfde verschijnsel der ijspijpen als in de eerste galerij, doch nog veel aanmerkelijker, daar er zelfs aan de wanden eene menigte derzelven zich zoodanig vereenigd hadden, dat zij geheele muren van ijs uitmaakten. Maar, 't geen vooral onze bewondering opwekte, was een vrij aanzienlijke waterval, welke aan den ingang der galerij bijna geheel bevrozen was, zoodat het weinige nog vallende water er niet dan met moeite door heen konde; terwijl de gansche helling, als met kristal overdekt, de schoonste en verscheidenste gedaanten vertoonde. Aan den anderen kant der galerij vonden wij den ingang nog gedeeltelijk gestopt door eene menigte sneeuw, overblijfsel van eene lavine of sneeuwklomp, die reeds van de bergen was komen rollen, en die men dadelijk genoegzaam uit den weg had geruimd,

{==371==} {>>pagina-aanduiding<<}
zoodat er weder rijtuigen door konden. Niet ver van daar kwamen wij eindelijk aan de Refuge, die zich op het hoogste punt van den weg bevindt, en ons zeer te stade kwam, om ons van de vermoeijenis der wandeling en van de geledene koude te herstellen. Dezelve staat aan het begin van eene vrij uitgestrekte vlakte, die 6040, of, volgens eene andere berekening, 6174, voet boven de oppervlakte der zee verheven is. Gezegde vlakte is bijna cirkelvormig, en ingesloten door akelige rotsen, waarop men bijna geene sporen van groei ontdekt. Een eindwegs verder dan de Refuge zagen wij, links aan den weg, het klooster, dat men onder de regering van napoleon, en op zijn bevel, begonnen heeft aldaar te bouwen, om, even als dat op den St. Bernards-berg, tot een Hospice te dienen. Vijftien kanoniken, van dezelfde orde als die de gastvrijheid op gemelden berg uitoefenen, (de orde van den H. augustinus) zouden hier tot hetzelfde einde hun verblijf houden; en het schijnt, dat het klooster ook volgens een dergelijk plan als dat van dien berg, doch grooter, zoude gebouwd zijn geworden. Sedert den val van napoleon was er, uit gebrek aan de noodige fondsen, niet meer aan gewerkt, en wij zagen het dan ook niet verder dan tot aan de eerste verdieping opgetrokken; echter zeide men ons, dat de geestelijken van den St. Bernard voorgeslagen hadden, om het op hunne eigene kosten te voltooijen.
Een weinig verder, en reeds op de helling aan de Italiaansche zijde, zagen wij, op eenigen afstand, regts van den weg, het oude Hospice, dat, zoo men ons zeide, zeer klein en armoedig ingerigt is, en ook slechts door twee kanoniken van meergemelde orde bewoond wordt. De oude weg leidde langs dit Hospice.
Nu konden wij ons verblijden met de gedachte, dat wij regtstreeks naar het klassische land afdaalden; doch deze gedachte stak zoo sterk af tegen hetgeen wij in deze bevrozene streken gevoelden en rondom ons zagen, dat ik er aan twijfel, of wij het toen wel zouden geloosd hebben, indien iemand ons voorspeld had, dat wij twee

{==372==} {>>pagina-aanduiding<<}
dagen daarna, op Isola bella en Isola madre, in de lommer der laurieren, en onder zwaar met vruchten beladene oranje- en citroenboomen, in de open lucht, zouden wandelen.
Wij kwamen, na nog een klein uurtje gaans, over de brug van de Senkelbach, aan het dorp Simpeln, dat nog 4560 voet boven de zee ligt. Niettegenstaande deszelfs hooge ligging, zegt men, dat de omstreken in den zomer hier vrij vruchtbaar en aangenaam zijn. Het dorp is in 1597 door een' bergval overdekt geweest. De inwoners zijn thans, door de menigte reizigers en transporten van goederen, die hier doorkomen, vrij welvarende. Ebel zegt, dat er des winters omtrent 200 paarden wekelijks doorkomen. Wij hadden er echter op weg zeer weinige ontmoet; 't geen men misschien daaraan moet toeschrijven, dat men op meerdere sneeuw wachtte, om de goederen gemakkelijker met sleden te kunnen vervoeren.
De vermoeijenis van 8 uren bergstijgens met den ransel op den rug, en de koude, die wij uitgestaan hadden, deden ons dadelijk naar een nachtkwartier zoeken, 't welk wij in het posthuis allezins naar ons genoegen vonden.

(Het vervolg en slot hierna.)




Bedenkingen, over de geeselstraf.

Zeer onlangs hebben wij in onze hoofdstad weder een voor de menschelijkheid hoogst bedroevend schouwspel gehad: aan een buitengewoon aanzienlijk getal misdadigers werden de vonnissen, om het schenden der maatschappelijke orde tegen hen geveld, in het openbaar ten uitvoer gebragt. Ofschoon nu hare gestrenge handhaving elk' regtschapen ingezeten te regt verblijden moet, kan men het evenwel den eenigzins nadenkenden niet euvel duiden, dat hij over de soort der toegepaste straffen zijne gedachten laat gaan, en de vraag oppert, of deze wel, in haar geheel, kan worden goedgekeurd. Bij mij althans, die zoo ongaarne eigen oordeel het zwijgen opleg, ontstond zij, toen ik de jongste regtspleging vernam, op nieuw; en, gelijk zoo vele jaren reeds, vroeg

{==373==} {>>pagina-aanduiding<<}
ik mijzelven thans weder: zijn de tepronkstelling, het brandmerken en de geeseling, als straffen, te billijken? Het antwoord, dat ik, na eene gezette overweging, ontving, was gelijk aan de vorige: ik meende haar, gelijk bevorens, te moeten verwerpen, als in meer dan één opzigt onkiesch, onmenschelijk, ondoelmatig en onteerend; den wensch nogmaals vernieuwende, dat men eindelijk eens tot hare geheele afschaffing besluiten mogt. Ik bepaal mij, voor tegenwoordig, tot de laatste der dus genoemde schavotstraffen.
Bekend is het, dat de geeselstraf sedert onheugelijke tijden in ons vaderland gebruikelijk was, en zelfs onder koning lodewijk, niettegenstaande zijn wetboek van straffen een' zachten geest ademde, was blijven bestaan, toen zij ten laatste, bij onze vereeniging met het Fransche rijk, werd opgeheven. Gaarne erken ik, zulks altijd onder de zeer weinige goede vruchten onzer inlijving geteld te hebben; maar tevens ontveins ik niet, hoe zeer het mij griefde, genoegzaam gelijktijdig met de herstelling onzer vrijheid, den geeselpaal, te regt neêrgeworpen, weder te hebben zien optrekken. Het diepst gezonken gemeen mogt al, in zijne waanzinnigheid, deze noodlottige oprigting als een bewijs aanmerken der zucht, om oude Hollandsche inzettingen te herstellen; de beschaafde man had daarvoor liever deze en die heilzame, zijn vaderland vereerende, gebruiken weder zien ingevoerd, voor het minst gewenscht, dat men uit de Fransche wetten, zoo deze dan toch, met het vele hatelijke, dat zij voor het overige hebben, in werking moesten blijven, niet geligt had, wat haar tot waar sieraad strekt; de verbeterde wijze, namelijk, van het misdrijf te straffen.
Wat toch wel, tot blijvende schande van het korte tijdvak tusschen onze verlossing en vereeniging met de zuidelijke provinciën, het gouvernement tot het weder doen uitoefenen der bedoelde straf mag bewogen hebben? Zou hare oudheid het hiertoe hebben aangezet? Maar alzoo zou men hare bevallige zuster, de pijnbank, met even goed regt op nieuw onder ons hebben kunnen inleiden! Of zou gebrek aan gelegenheid, om de zoogenaamde galeistraf hier uit te oefenen, het tot hare wederinvoering hebben doen besluiten? Maar men heeft haar toch niet opgeheven, toen de vereeniging onzer noordelijke met de zuidelijke gewesten, en de daarop gevolgde verpligting, om zoo vele en zoo uitgebreide vestingwerken aan te leggen, zulks zeer wel veroorloofden. -
{==374==} {>>pagina-aanduiding<<}
Dan, wat ook aanleiding gegeven hebbe tot dezen terugtred, vast gaat het, dat fijn gevoel en wijsgeerte denzelven niet hebben aangeraden, en dat, tot op dezen dag, het grootste en verlichtste gedeelte onzer regters, moede van nog dagelijks de bedoelde straf te moeten toepassen, het oogenblik met verlangen te gemoet ziet, dat zij voor altijd zal ophouden te bestaan.
Overtuigd, dat luide klagten het verkeerde al heel dikwijls meer bevestigen dan verzwakken, zou ik ligt de pen hebben laten rusten, hadde mij niet tot het opvatten daarvan aangespoord de in mij opkomende gedachte: de natie ziet een nieuw lijfstraffelijk wetboek te gemoet, en wenscht er een te ontvangen, harer vrijheid en verlichting waardig. Nu begon ik het van mijn' pligt te oordeelen, ter verwezenlijking van dit zoo billijk verlangen ook het mijne bij te dragen, en meer bijzonder aan te toonen hetgene ik boven reeds zeide: dat de geeselstraf is onkiesch, onmenschelijk, ondoelmatig en onteerend. Men neme dan ook mijn geschrijf voor hetgene het is, en vergete niet, het lofwaardige mijner bedoeling bestendig onder het oog te houden.

De geeselstraf noem ik, allereerst, onkiesch, omdat zij ook aan vrouwen wordt uitgeoefend. De gevallen, waarin dit plaats heeft, zijn, ik erken het, veel zeldzamer dan in vroegere jaren, toen ook de geringste diefstal zulks veroorzaken kon; evenwel er bestaan nog deze en gene, (getuige onze jongste regtspleging!) die den regter, zal hij der wet getrouw blijven, dikwijls in weerwil van zichzelven, noodzaken, ook de vrouw tot den geeselpaal te veroordeelen. Ter voldoening nu aan dit vonnis wordt de ongelukkige, gelijk men weet, te halver lijf van hare kleederen ontdaan; en moet zij het zich laten welgevallen, dat zulks in tegenwoordigheid van geregtsdienaren, medemisdadigers en andere personen geschiede, en wel door een' man, - een' man, van wien zij een' natuurlijken afkeer moet gevoelen; den scherpregter, of zelfs wel zijnen handlanger! Gelukkig nog voor haar, zoo deze ontkleeding op eene afzonderlijke plaats gedaan wordt, en niet in het openbaar, gelijk weleer in 's Gravenhage en te Utrecht, wanneer namelijk de straf voor de hoven werd uitgeoefend, de ligging van wier geregtsplaatsen, die aan geene gebouwen paalden, zulks onvermijdelijk maakte. Na alzoo ontbloot, en door het vernederende, daar-
{==375==} {>>pagina-aanduiding<<}
aan verbonden, boven hare mannelijke lotgenooten bereids gestraft te zijn, wordt zij genoodzaakt, voor aller oogen op te treden in eenen toestand, die, is alle gevoel van kieschheid niet geheel bij haar verstorven, haar geweldig grieven moet. Ik weet wel, men ziet doorgaans in dit een en ander niets beleedigends, omdat men gewoon geworden is, de tot geeseling veroordeelde personen te beschouwen, als van alle denkbeelden van welvoegelijkheid geheel verstoken, en zoo diep gezonken, dat zij voor de kracht der slagen meer, dan voor hetgene dezelve voorafgaat, gevoelig zijn. Maar zou men zich in dezen niet kunnen bedriegen? Is het dan volstrekt onmogelijk, dat eene vrouw tot het vervalschen der munten, brandstichting, of andere
misdrijven, op welke meergenoemde straf thans nog staat, zou kunnen besluiten, en evenwel, in het stuk der eerbaarheid, uitmunten boven vele van haar geslacht, die van hare daden voor het overige den grootsten afkeer koesteren? Is het onmogelijk, dat een meisje der kuischheid getrouw kan gebleven zijn, terwijl zij zich niet ontzag, haren meester of meesteres bij herhaling ontrouw te worden? Niemand zal dit beweren. Maar moet men dan ook niet erkennen, dat, in zulk een geval, hetgene nog goed en lofwaardig in zulk eene ongelukkige is, door de bedoelde ontkleeding en tentoonstelling, op de ruwste wijze wordt aangetast, tot schande zeker der wet, die zulks vooral niet onderdrukken, maar veeleer aanwakkeren en versterken moet? - Men meene toch niet, dat ik, om aan hetgene ik betoogen wil te meerder klem te geven, de zaak overdrijve, aan de bedoelde zondaressen eene mate van kieschheid toekennende, die zij nimmer bezaten. Het kan zijn, dat de meeste harer, te midden der vernederendste behandeling, eene onbeschaamdheid openbaren, weinig geschikt, om ons grooten dunk van hare eerbaarheid te geven; dit was evenwel het geval van de jeugdige misdadige niet. bij wier teregtstelling een mijner geloofwaardige vrienden tegenwoordig was, en die zich aan de gevorderde ontkleeding eerst door tranen, vervolgens door gebeden, en eindelijk door geweld poogde te onttrekken, tot dat zij, alle tegenkanting verijdeld ziende, in eene woede geraakte, die aan waanzinnigheid grensde. ‘Ach!’ dacht hij, terwijl hij haar aldus zag worstelen, ‘waarom haar tot eene straf gedoemd, waarbij hare schaamte zoo diep gekrenkt wordt?’ En, voegen wij er bij, waarom aan zulk eene straf, als iets onmisbaars, jaar in

{==376==} {>>pagina-aanduiding<<}
jaar uit de haud gehouden; waarom haar op nieuw ingevoerd, toen zij reeds in onbruik gekomen was? Waarlijk, de wetgever is gehouden, het eergevoel ook des ergsten misdadigers, zoo veel zulks immer kan, te sparen; en wee hem, zoo hij, onbezonnen en omdat dit de kortste weg is, zijne stem geeft tot eene tuchtiging, waardoor de verbetering des zondaars eer belemmerd dan bevorderd wordt!
Maar behoorde men bovendien niet het publiek vertooningen te onthouden, die tot kwetsing der welvoegelijkheid ligt aanleiding geven? Men behoeft zich slechts onder de menigte, die ze doorgaans bijwoont, te mengen, om deze mijne vraag te verstaan, en haar vervolgens te regtvaardigen. Deze aanschouwers zijn zelden van de edelste en gevoeligste foort, maar juist hierdoor te eer gereed, om zich (laat het ons zeggen, zoo als het is!) aanmerkingen te laten ontglippen, waarover de eerbaarheid blozen moet. Is het goed te keuren, dat de straf zelve voedsel oplevert voor onzedelijkheid, en dat de gestrafte, reeds diep genoeg vernederd, ook nog tot middel moet dienen, om den grofsten wellust gaande te maken? Het is waar, het aantal, dat zoo laag zinkt, om het ongeluk niet te eerbiedigen, is klein, in vergelijking met dat dergenen, die de regtsplegingen, zoo niet met deelneming, dan ten minste met zuiverder gezindheden gadeslaan; maar behoorde dan toch de wetgever niet te zorgen, dat de natuurlijke schaamachtigheid van sommige der laatsten, vooral van deze en die jongelingen onder hen, door de uitvoering der geslagene vonnissen zelve, geene schade leed? Ik zou zulks meenen, en velen met mij, die door opmerking weten, hoe zelfs treurtooneelen tot schadelijke en misdadige denkbeelden heenleiden kunnen.
Doch de geeselstraf is niet alleen onkiesch, zij is ook onmenschelijk. Waarneming en geschiedenis bewezen meer dan eens, dat, hoe wreeder de straffen bij een volk zijn, het veelal ook des te ongunstiger met zijne wezenlijke beschaving gesteld is. Vanhier, dat de eeuwen, die ons de verschrikkelijkste voorbeelden van gefolterde misdadigers opleveren, ons ook de treurigste tafereelen der menschelijke verbastering aanbieden; vanhier, dat, nog heden ten dage, de schending van zekere maatschappelijke inrigtingen nergens feller en bloediger gewroken wordt, dan onder de meest woeste natiën. Maar zonden wij nog woorden noodig hebben, om te bewijzen, dat de verstandsverlichting, vooral zoo als die door

{==377==} {>>pagina-aanduiding<<}
het ware christendom geheiligd wordt, op de keuze der straffen den schoonsten en weldadigsten invloed heeft uitgebefend, en dat hare wreedheid in evenredigheid verdwenen is, als de geest der volken meer verhelderd werd? Ziet slechts rondom u, niet alleen op hetgene uw eigen vaderland, maar wat Europa's overige beschaafde landen u te beschouwen geven; en bevindt gij niet, dat vele foltertuigen, ik weet niet door welke onmenschen uitgedacht, om den misdadiger het leven te benemen, of hem te tuchtigen, verbrijzeld zijn, en dat de grondregel: ‘Straft, maar gematigd en zoo als het menschen voegt!’ die van genoegzaam allen geworden is. - Ach! waarom moet ik er nog eenige bepaling bijvoegen; waarom kan ik niet gaaf weg verzekeren, dat deze stelling door allen gebillijkt wordt! Dan, vermag ik zulks, zoo lang er nog zoo velen gevonden worden, die, alsof zij zelve geene voor smart gevoelige ligchamen omdragen, of nimmer tot eenig kwaad zouden kunnen vervallen, stijf en sterk beweren, dat het misdrijf, mag zulks slechts tot afschrik van anderen dienen, niet te ijsselijk kan gestraft worden? Deze lieden zijn dezelfde, die, in hunnen, zoo niet onmeêdoogenden, dan toch redeloozen ijver, en in spijt van menschelijkheid en christendom, te lang de hand hielden aan de afschuwelijke pijnbank, hare herstelling zoo gaarne zien zouden, en, in één woord, elke verzachting van straf aanmerken als eene ondermijning van zedelijkheid en goede orde. Waar of zij het toch gezien hebben, deze onmenschen, dat, naar gelange de wraak der wet ontzettender is, hare overtreding minder wordt? In Engeland zeker niet, waar, niettegenstaande de lijfstraffelijke wetten grootere ruwheid en wreedheid verraden dan bij de meeste Europesche volken, het misdrijf althans niet zeldzamer is. Doch dit daargelaten, zeker is het, dat ook in ons vaderland, waar anders menschelijkheid haren hoofdzetel gevestigd heeft, nog velen gevonden worden, die in
denzelfden geest denken, en hunne goedkeuring hoogelijk te kennen gaven, toen de geeseling, door de Fransche wet niet geduld, weder onder onze straffen kon geteld worden. Hoe groote vermindering van misdaden beloofden zij zich mogelijk wel! en wat leerde de uitkomst? ..... Maar laat het ons, tot roem onzes vaderlands, zeggen: de meest doordenkenden en menschlievenden, zoo onder den regterlijken als andere standen, zagen met leede oogen eene straf hersteld, die zij als te wreed beschouwden. En wie ook,

{==378==} {>>pagina-aanduiding<<}
die hare uitoefening immer bijwoonde, noemt haar niet alzoo, wanneer hij voor zijnen geest herroept de pijnlijke uitrekking der ongelukkigen, de striemen en builen, hun door de knellende roede toegebragt; wanneer hij zich vertegenwoordigt het akelig, maar vruchteloos gekerm en gegil van verre de meesten, en bedenkt, hoe moeijelijk dikwijls de genezing der geslagene wonden is, die, bij sommige personen althans, bederf veroorzaakt, en daardoor de smartelijkste heelkundige bewerkingen noodzakelijk maakt? Wie, wie doemt niet eene straf, die voorbeelden oplevert van de ergste verminkingen; voorbeelden, dat de gezondheid der arme lijders, en bij gevolg hunne geschiktheid tot den arbeid onherstelbaar gekrenkt werden, - wat zeg ik! dat hun leven in het oogenblikkelijkst gevaar kwam? ‘Weg, weg met haar!’ roept de stem der menschelijkheid; ‘zij moge dezen en genen wreedaard een aangenaam schouwspel, of het ruwste gemeen een feest opleveren; verbannen, voor altijd verbannen moet zij uit eene maatschappij, die der ongevoeligheid geen voedsel wil geven, en het menschelijke ligchaam des boosdoeners hooger schat, dan het goud en zilver, waarnaar hij zijne hand te onbedachtzaam uitstrekte. - Straf het kwade,’ voegt deze stem hiertoe, ‘straf het voorbeeldig; maar schend het heerlijkst pronkstuk der schepping niet, dat ter woonplaats van een' onsterfelijken geest gesteld is!’ Te vergeefs tracht gij haar tot zwijgen te brengen, door aan te merken, dat de Godheid, ter behoudenis der ziel, aan het scheuden harer wetten, in vele gevallen, grievende ligchaamssmarten verbonden heeft. Zij, zulks erkennende, laat het aan uwe eigene beslissing over, of de bestredene stellige straf met deze natuurlijke gevolgen der daden wel in allen deele te vergelijken is.
Wil men, ter bestrijding van het gestelde, mij de vraag voorhouden, of niet de dwangärbeid aan vestingen, havens, wegen enz., doorgaans met den naam van galeistraf benoemd, en waarvoor de geeseling is in de plaats gekomen, deze niet in omenschelijkheid te boven gaat? dan zal ik haar alleen in zoo verre toestemmend beantwoorden, als laatstgenoemde straf met eene zachtere hand geschiedt, of de eerste, door toevoeging van noodelooze wreedheden, smartelijker gemaakt wordt. Maar nu vraag ik dan ook op mijne beurt: zou deze door de menschelijkheid niet zoo bepaald en gewijzigd kunnen worden, dat de misdadiger zich over geene te harde be-
{==379==} {>>pagina-aanduiding<<}
handeling kon te beklagen hebben; is zij zelfs voor zulk eene matiging niet vatbaarder dan die, welke haar thans vervangt? De zware arbeid, dien zij oplegt, mits de krachten des veroordeelden niet te boven gaande, zal, in stede van schadelijk te zijn, nuttig voor hem wezen; en, onder het torschen zijner lasten, zal hij nog altijd bemerken, dat zij hem door menschelijkheid werden opgelegd. - Om kort te gaan, hij, die immer in de gelegenheid was, om, in of buiten ons vaderland, de plaatsen te bezoeken; waar een welingerigte dwangärbeid wordt uitgeoefend, zal daarbij zeker zijne menschelijke aandoeningen niet zoo onaangenaam opgewekt gevoeld hebben, als toen hij den misdadiger op een schavot met roeden geteisterd zag.
Maar, behalve dat deze straf onkiesch en wreed is, zij is ook ondoelmatig, als in hare toepassing te zeer van toevallige omstandigheden afhangende, en niet uitwerkende hetgene men beoogt.
De straffen, ter handhaving der maatschappelijke orde vastgesteld, zijn willekeurig, en juist hierom, hoe zeer de wetgever dit ook poge, zoo moeijelijk aan den invloed van zekere toevallige omstandigheden geheel te onttrekken. Hoe minder zij evenwel hiervan afhangen, des te meer naderen zij der volmaaktheid, en des te gelukkiger bereiken zij het doel, dat men zich heeft voorgesteld. Wat nu moet men over eene straf oordeelen, welker zwaarte en door de willekeur des scherpregters, en door de ligchamelijke gesteldheid des veroordeelden meerendeels bepaald wordt, en waarbij dus omstandigheden in aanmerking komen, die den naam van toevallig te regt verdienen? Zal men mij zijnen bijval weigeren, wanneer ik haar volstrekt ondoelmatig noem?
De wet, eene straf bepalende, heeft zeker niet ten oogmerk, haar van de luimen des uitvoerders grootendeels afhankelijk te maken; en wat evenwel doet zij anders, wanneer zij de tuchtroede den scherpregter in handen geeft? Stelt zij het alsdan niet in zijne magt, daarmede zwaarder of ligter te treffen, naar gelange zijne ligchaamskracht meerder of minder, zijn gemoed harder of buigzamer, zijne stemming zwaarmoediger of opgeruimder, de teug des dranks, die hij neemt, ruimer of geringer is? Stelt zij hem niet in de gelegenheid, om, bij eene grootere hardvochtigheid des veroordeelden, zijn' wrevel, of, hoe zullen wij het noemen? zijne zucht om zijne bekwaamheden te toonen, te zeer bot te vieren?

{==380==} {>>pagina-aanduiding<<}
Wat zeg ik! brengt zij hem niet in verzoeking, om, onder schijn van hare regten te handhaven, en alzoo onder hare bescherming, aan een' persoonlijken haat te voldoen, dien hij tegen den misdadiger mag hebben opgevat? En dat deze laatste vraag niet overdreven is, zulks moge het volgende voorbeeld bewijzen, mij medegedeeld door een' mijner vrienden, die voor de echtheid van hetgene hij verhaalde kon instaan. Zeker scherpregter, zich met schaatsenrijden vermakende, had het ongeluk, door iemand ontmoet en herkend te worden, die weleer de kracht van zijnen arm ondervonden had, Deze, der ontvangene slagen indachtig, weet genen, gelijk men het noemt, met zijne schaats te haken, en zoo ter aarde te doen storten. Over deze wraakneming zal men zich zeker even weinig verwonderen, als over de bedreiging des scherpregters, die, bemerkende, wie zijn' val veroorzaakt, en waarom hij dit gedaan had, hem eene ruime vergelding toezegt, zoo eenige misdaad hem weder in zijne magt mogt stellen. Wat gebeurt? Maar al te spoedig was voor den beleedigde het oogenblik geboren, dat hij zijn woord gestand kon doen, daar zijn beleediger, om herhaling van diefstal, tot eene strengere geeseling veroordeeld werd. Deze, door de hand der wraak moetende volvoerd worden, was dan ook, gelijk te denken is, allervreesselijkst, den schuldigen zoo zeer verwondende en teisterende, dat hij, na lang deerlijk geleden te hebben, eindelijk onder het gewigt zijner smarten bezweek!.... En wie, durf ik, na dit een en ander in overweging gegeven te hebben, vrijmoedig vragen, wie zal mij nu nog willen tegenspreken, wanneer ik de geeselstraf, waarbij aan de willekeur zoo veel wordt overgelaten, met den naam van ondoelmatig bestempel? - Alle misbruik, het is waar, is, in het stuk der straffen, niet geheel te weren; en men zou tegen mijn betoog kunnen inleggen; dat, zoo deze in dwangärbeid bestaan, de wet onmogelijk kan voorkomen, dat deze, tegen haar oogmerk, te drukkende gemaakt
wordt. Evenwel men zal, vertrouw ik, het mij wel willen gewonnen geven, dat de zoodanige de voorkeur verdienen, die boven de willekeur des uitvoerders het verst verheven zijn; iets, dat van haar, tegen welke wij ons kanten, wel niet gezegd kan worden.
Nog eens: de wet, eene straf vaststellende, bedoelt even min, hare zwaarte voornamelijk van de ligchaamssterkte des misdadigers afhankelijk te maken; en nogtans doet zij dit,

{==381==} {>>pagina-aanduiding<<}
wanneer zij de geeseling daartoe verkiest. Bekend is het, dat sommige boosdoeners voor de snerpendste geeselslagen genoegzaam ongevoelig zijn, en, terwijl zij hun worden toegebragt, eene hardvochtigheid aan den dag leggen, waarover en aanschouwers en scherpregter zich even zeer verbazen. Wat beteekent het voor dezen, alzoo getuchtigd te worden; voor hen, die, na geëindigde straf, nog dartelen en lagchen, en niet schromen te verklaren, dat zij voor een' bitteren borrel haar nogmaals zouden willen ondergaan? Hoe veel meer, integendeel, lijdt hij, die, min gespierd en gehard, de kracht der roede zoo veel te eer en te dieper gevoelt, en onder zijne wonden zucht, wanneer zijn ruwere lotgenoot de geheele regtspleging reeds lang vergeten heeft! De geeselstraf dus, voor zoo verre zij smarten veroorzaken moet, mist bij den eenen het oogmerk, dat zij bij den anderen soms maar al te zeker bereikt; en nogtans de wet wilde genen zoo wel als dezen treffen; zij is alzoo in dezen het doel niet genaderd, dat zij zich had voorgesteld, hierin door de ondoelmatigheid der straf zelve verhinderd. Het is waar, bij het straffen altijd de naauwkeurigste evenredigheid in het oog te houden, zal wel zoo lang ondoenlijk zijn, als de gestellen en ook het eergevoel der schuldigen zullen blijven verschillen: evenwel men zal mij toestaan, dat zij bij den dwangärbeid, als meer gelegenheid opleverende, om de krachten des gestraften te wegen, beter kan in het oog gehouden worden dan bij de geeseling, die in een kort tijdsbestek afloopt, en te welker behoorlijke toepassing de regter, in zijn oordeel over de onderscheidene gesteldheid der misdadigers, nimmer behoorde te kunnen falen.
Ik erken het, al het aangevoerde verliest veel van zijne kracht, is het eenmaal gebleken, dat de meergenoemde straf uitgewerkt heeft, wat men daarmede beoogde. Dan, tot mijne spijt, moet ik juist het tegendeel ten bewijze harer ondoelmatigheid aanvoeren, daar het, mijns inziens, bij de uitkomst gebleken is, dat hare wederinvoering, tegen het oogmerk aan, den loop des misdrijfs niet gestuit heeft. Wat zeg ik! ‘gestuit heeft?’ Schijnt het niet integendeel, dat zij dien grootelijks heeft bevorderd? Tot zulk een besluit toch wordt men als van zelf geleid, wanneer men de lijsten der veroordeelden, tijdens onze vereeniging met het Fransche rijk, vergelijkt met die, welke na onze herstelling, en dus nadat de geeseling weder in zwang gekomen is, zijn bekend

{==382==} {>>pagina-aanduiding<<}
gemaakt. Wie weet niet, hoe veel breeder deze laatste geworden zijn; wie weet niet, dat zij, genoegzaam bij elke regtspleging aangroeijen, en gedurig vermelden, dat het misbruik is herhaald geworden? Geen wonder voorzeker, dat een burger van Parijs, bij het zien van derzelver uitgebreidheid, mij zijne verwondering te kennen gaf; er de verzekering bijvoegende, dat hij ze in evengenoemde zijne woonplaats, in evenredigheid, nimmer zoo groot bevonden had. Wat zou hij wel gezegd hebben, indien hij de jongste regtspleging alhier hadde bijgewoond, die, naar men mij berigt heeft, een bewijs zoo sterk als immer opleverde, hoe weinig de boosdoener voor de strengheid der roede vreest? Neen, deze boezemt hem geen ontzag in. Naauwelijks van voor den geeselpaal gekomen, naauwelijks uit zijnen kerker geslaakt, of hij hervat het noodlottige handwerk, dat hem, na korter of langer, weder in de magt des scherpregters stelt.
‘Maar, moet dan het misdrijf niet beteugeld worden?’ Ongetwijfeld! doch dit geschiedt niet door eene straf, waarvan de uitwerking tot heden toe zoo ongunstig geweest is. ‘Wat dan?’ Het antwoord ligt voor de hand: ‘Werp de roede weg, waarmede niets, althans weinig, wordt uitgeregt; en, erkennende, dat gij, met haar weder op te vatten, gedwaald hebt, keer tot eene straf terug, die gij te voorbarig verworpen hebt, en waarvoor, gelijk u de ervaring leerde, de boosheid meer bevreesd is, dan voor alle slagen, - ik bedoel den dwangärbeid aan vestingen, wegen enz., tot welken de Fransche wet haar verwees.’ Waarlijk, ik heb geene reden hoegenaamd, om deze wet in allen deele goed te keuren; maar dit belet mij niet, te zien en te erkennen, dat zij veel doelmatiger te werk gaat, wanneer zij den schuldigen tot openbare werken veroordeelt, dan wanneer zij hem, gelijk thans onder ons gebruikelijk is, tot geeseling en opsluiting in eenen engen kerker gedoemd had. Juist vrees voor harden arbeid was het, die, tijdens haar onveranderd bestaan, menig' boosdoener, door luiheid tot diefstal geprikkeld, van de misdaad terughield; vrees voor den arbeid zal ook nog hetzelfde uitregten; en, kan ook deze hem niet wederhouden, dan zal toch wel bestendige bezigheid een der hoofdmiddelen zijn, om hem aan zichzelven, de zijnen en de maatschappij terug te geven. Kon men dus besluiten, om het geeselen af te schaffen, en daarvoor de zoogenaamde

{==383==} {>>pagina-aanduiding<<}
galeistraf weder in te voeren, ik geloof, men zou tegen het misdrijf een' sterkeren dam gelegd hebben.
Herinnert men mij, dat er, naar veler oordeel, openbare strafoefeningen dienen plaats te hebben, om alzoo anderen van het kwade af te schrikken, zoo wil ik deze meening niet betwisten. Evenwel, wanneer men mij tracht op te dringen, dat de geeseling ter bereiking van het genoemde einde grootelijks dienstig is, dan acht ik mij geregtigd, mij, ten bewijze van het tegendeel, op de ervaring te beroepen, die reeds zoo dikwerf deed zien en nog gedurig leert, dat men, zich bevindende te midden van hen, die hare uitvoering bijwonen, zich niet minder voor schade moet wachten, dan wanneer de straffen min bloedig zijn. Ik geef toe, dat verreweg de meeste aanschouwers met andere en betere oogen zien; maar meen nogtans in ernstige overweging te mogen geven, of niet de geeselstraf van dien aard is, dat zij hun medelijden wat al te zeer opwekt, alzoo zelve aanleiding gevende, dat aan het leelijke en strafbare der misdaad minder gedacht wordt. Wie zich van het gewigt dezer bedenking wenscht te overtuigen, begeve zich slechts, gedurende of na hare uitoefening, onder de menigte. Wat zal hij bij de minst ruwen vernemen? Hetzelfde, vertrouw ik, als ik: aanmerkingen, min over het verlagende dan over het pijnlijke der toegebragte slagen, over de jougheid des eenen, het zwakkere voorkomen des anderen, het gekerm der meesten; geen woord genoegzaam over de oorzaken, die zoo veel ellende stichtten. Dit gevoel en betoon des medelijdens, nu, strekke al der menschheid tot eer, en het zij al schadelijk, na het eenmaal in beweging gebragt te hebben, zijne werking plotselijk te willen stremmen; ik voor mij zal het altijd blijven afkeuren, wanneer men aan deze gewaarwording het doel der straf, afschuw van het kwade, meerendeels opoffert; met andere woorden, ik zal de geeseling ondoelmatig blijven noemen, zoo lang bij hare beschouwing het denkbeeld van pligt door dat van smart, indien niet geheel, dan toch grootendeels, verdrongen wordt.
Na de onkieschheid, onmenschelijkheid en ondoelmatigheid dezer straf, mijns inziens, in het licht gesteld te hebben, blijft mij, ten slotte, nog over, haar van hare onteerende zijde te beschouwen. Naar mijn oordeel toch drukt zij niet alleen den misdadiger, dieper dan noodig is, ter neêr, maar

{==384==} {>>pagina-aanduiding<<}
is zij ook honend voor hen, die ze bijwonen, gelijk voor het land, waar zij geschiedt.
De geeselstraf, vooreerst, vernedert den schuldigen al te zeer. Bekend is het, dat zij bij de Romeinen alleen den slaven werd aangedaan, en dat het, naar de Porcische en Sempronische wetten, verboden was, een Romeinsch burger te geeselen. Cicero noemt zulks ergens een schelmstuk (facinus est, vinciri civem Romanum, scelus verberari), en brengt het als eene beschuldiging tegen verres is, dat hij dit te Messina in het openbaar had laten doen. (In verrem, l. V. c. 62 sq.) Geen wonder! Wat toch is verachtelijker, dan zich, in het aanzien zijner medemenschen, half naakt aan een' paal te laten binden, en door een' man, in de openlijke meening algemeen veracht, met roeden te laten teisteren? Eens anders gevoel kan ik niet beoordeelen; maar mij dunkt, ik koos den smartelijksten dood ver boven zulk eene schandelijke straf; ten minste, hadde ik haar eenmaal moeten verduren, ik zou voor elken anderen smaad geheel ongevoelig, en voor ieder eerbewijs, dat men mij vervolgens mogt willen aandoen, geheel verloren zijn. Meent men al op goede gronden te kunnen verzekeren, dat de veroordeelden zulk een kiesch gevoel van eer niet bezitten; wat bewijst zulks meer, dan dat de toegebragte slagen eensdeels, als hen niet verlagende, nutteloos voor hen zijn, anderdeels een al te groot en niet beoogd kwaad veroorzaken, door hen voor het denkbeeld van menschelijke voortreffelijkheid nog onvatbaarder te maken? Dan, dit daargelaten, ik meen gelukkig op betere gronden te mogen verzekeren, dat niet alle schuldigen het besef van eigene waarde derven; integendeel onder hen bevinden zich, naar de verzekering van vele regters zelve, de zoodanige, van wier eergevoel, door gebrek aan behoorlijke leiding niet ontwikkeld, op den duur de beste partij te trekken is. Dat zulks niet kan geschieden, wanneer men het door de kracht der roede geheel vernietigt,
spreekt zoo luide, dat alle verdere aanwijzing overbodig is. Waarom dan zulks gedaan? waarom het nog glimmende vonkje van eer uitgedoofd, en het niet veeleer voorzigtig aangeblazen? waarom den nog gevoeligen misdadiger door zulke sprekende daden bewezen, dat hij geene achting meer voor zichzelven kan hebben? waarom hem naar een' paal gesleept, welken hij niet verlaten zal, dan beroofd van moed en kracht, om immer naar de achting zijner me-
{==385==} {>>pagina-aanduiding<<}
demenschen te staan, welke hij weet, door de soort zijner straf, voor altijd verloren te hebben? Hoe! heeft dan ook niet de boosdoener zijne regten? mag, bovendien, eene wet hem tot iets verwijzen, geschikt om den prikkel der eerzucht, door God den mensch gegeven, te verstompen en te vernietigen? moet zij niet integendeel het bruikbare nog bruikbaarder trachten te maken? moet zij zich niet vooral zorgvuldig wachten, den redelijken, den voor alle verbetering niet geheel verloren mensch toe te roepen: ‘gij zijt een redeloos dier; wordt geslagen; weg met u; gij deugt tot niets meer!’ - Regters, edele regters, die door wijsgeerte en godsdienst geleid wordt, ontfermt u over zoo menigen schuldigen, die, voor uwen regterstoel verschenen, meerder of minder duidelijke bewijzen geeft, dat hij voor zichzelven en de menschheid kan behouden worden! bepaalt zijn vonnis niet dan met angstigen schroom, en tracht hem, zoo lang mogelijk, aan de allervernederendste straf te onttrekken!
Doch niet alleen is de bestredene straf hoogst vernederend voor den schuldigen; zij is dit mede, ik zeg niet voor hem, die ze uitvoert (hieromtrent is slechts ééne stem), maar ook voor hen, die hare uitoefening bijwonen. Dat zich onder dezen zeldzaam menschen van ware beschaafdheid en kiesch gevoel bevinden, maar dat zij doorgaans uit de heffe des volks en het onedelste der hoogere en lagere burgerklasse zijn zamengesteld, mag ten bewijze dienen voor de waarheid mijner verzekering. Deze, deze alleen, en geene anderen, zijn berekend voor den aanblik van een schouwspel, waarbij de regten der menschheid met de ruwste vingeren worden aangegrepen en geschonden. Onmogelijk, ja, onmogelijk is het voor den man van eer, zulks koelbloedig te beschouwen, en niet te sidderen; niet te sidderen, wanneer een zijner medemenschen, een ligchaam omdragende van gelijke beweging als het zijne, een ligchaam, door aanleg altijd voortreffelijk, naar een' paal gesleurd, daaraan gebonden, en, als ware hij een hond, met roeden gezweept en geteisterd wordt! Onmogelijk ook moet het onzen waardigen regteren wezen, iemand hiertoe te verwijzen, zonder te gevoelen, dat zij door dit vonnis hunne menschelijke waarde schenden, en door de eigene wet, die zij moeten handhaven, zelve beleedigd worden! Mij aangaande, de enkele maal, dat ik de geeseling aan een' misdadiger van de ergste soort zag voltrekken, rigtte ik mijn oog al spoedig ter aarde, niet zoo zeer om zijne mis-
{==386==} {>>pagina-aanduiding<<}
handeling niet te aanschouwen (want door zijne onbeschaamdheid en hardvochtigheid wekte hij naauwelijks medelijden), als wel omdat elke slag mij, als mensch, meer dan hem doorwondde, en het denkbeeld, van in hem al de aanwezigen, en zelfs de geheele menschheid, gehoond te zien, mij zoo ondragelijk was. Ja, nog herinner ik mij, en steeds zal ik mij blijven herinneren, hoe beschaamd, verlegen, diep neêrgebogen ik de geregtsplaats verliet, onder de gedachten: ‘Wanneer zal de menschelijke
woestheid eens geheel wijken; wanneer zal men eens beseffen, dat elke wreedheid, tegen het menschelijke ligchaam gepleegd, eene schending is van den menschelijken adel; wanneer zal eens de wet ophouden met het laagste gemeen tooneelen te leveren, waarin het, helaas! maar al te zeer vermaak vindt, en waardoor het voor zijnen wreeden aard een maar al te versterkend voedsel bekomt; wanneer zal men, als bij de uitvoering der doodvonnissen, begrijpen en erkennen, dat onmenschelijkheid de heilzame uitwerking der straffen geenszins bevordert?’ Deze ontboezeming mijner gewaarwordingen moge thans de plaats van een koel betoog vervangen, zoo moeijelijk te voeren in een stuk, waarbij het gevoel voornamelijk werken moet, en de gevoelige alleen den gevoeligen verstaan en volgen kan!
Eindelijk, (want het wordt tijd, dat ik ten einde spoede) zoo de herstelde straf onze noordelijke gewesten al niet onteert, zij worden voor het minst daardoor in een onaangenaam licht gesteld. Ik verberg het niet, de zorg bekruipt mij, dat de vreemdeling in hare wederinvoering aanleiding zal vinden, om de Hollanders van ongeschiktheid tot het opvangen en verdragen der vermeerderde lichtstralen onzer tijden, en van rugwaartschen gang in wetgevende beschaving, te befchuldigen; terwijl zij evenwel zoo wèl, en, uit hoofde van langduriger genot van vrijheid, beter dan eenig volk op aarde, berekend zijn, om zich in het toenemende licht te verheugen en daarin te wandelen: de zorg bekruipt mij, dat hij zich almede zal vermeten, om onze geringere volksklasse, als ik weet niet door welken vuigen en slaafschen geest bezield, voor te stellen, en als alleen door koord en paal en roede te bedwingen; terwijl zij inderdaad, blijkens de ervaring en geschiedenis, althans niet dieper gezonken is dan die van andere natiën, en even zoo min dusdanige onmenschelijke straf te harer beteugeling behoeft: de zorg, eindelijk, bekruipt mij, dat hij onze Noordnederlandsche wetgevers als

{==387==} {>>pagina-aanduiding<<}
onwijsgeerige, bekrompene zielen zal afmalen, die, het goede in de Fransche wetgeving versmadende, naar het verwerpelijke gehunkerd hebben, alleen omdat het van den ouden smaak was; terwijl de waarheid is, dat eenigen, de hemel weet hoe weinigen! ten spijt van alle wettelijke verbeteringen, de oogenblikken van vrijheid, onze vereeniging met de zuidelijke provinciën voorafgaande, zorgvuldig hebben te baat genomen, om eene straf aan te prijzen, die, naar hunne ons weinig vereerende verzekering, beter voor onzen landaard voegde. - Dezen smaad evenwel des buitenlanders zou ik nog kunnen verduren, dien als het uitvloeisel zijner onkunde van onze ware gesteldheid beschouwende; maar dulden kan ik het bezwaarlijk, dat mogelijk vele onzer zuidelijke landgenooten, door de bedoelde invoering, tot een gelijk oordeel geleid worden, en tot eene zegevierende vergelijking tusschen hunne en onze verlichting, hunne en onze volkszeden. En hebben zij tot dit laatste, men zegge wat men wil, geene zeer schijnbare redenen? Want, terwijl, in onze streken, de straf der slaven weder werd in trein gebragt, zien zij die, welke de Fransche wet bedreigt, in de hunne bestendig voortduren; terwijl, bij onze vereeniging met hen, gelijkheid van wetten en regten ten grondslag gelegd werd, zagen zij evenwel daarom de schandstraf voor ons niet ingetrokken, noch ook over hunne oorden gebragt; terwijl zij zich hierdoor mogelijk geregtigd achten, om hunne mindere volksklasse in een gunstiger licht te beschouwen, laten zij welligt er zich veel op voorstaan, dat de onze daarbij zoo ver ten achteren staat. Het zij al zoo, dat deze wijze van waarnemen en gevolgtrekken onredelijk, en die van het kleinste deel onzer broederen is; valt het toch niet eenigermate te onzen nadeele in het oog, dat leden van een en hetzelfde huisgezin, burgers van een en hetzelfde land, onderscheidene straffen hebben, en dat ons, Noordnederlanders, juist die te beurt valt, welke zich, door onwelvoegelijkheid,
onmenschelijkheid, ondoelmatigheid en onteering, zoo ongunstig onderscheidt?

Ziet daar mijne bedenkingen, gevloeid uit eenen geest, die verlichting, menschelijkheid, billijkheid, in één woord, al wat redelijk en goed is, vereert en bemint. Waarom ik dezelve ter neder schreef, heb ik reeds vroeger gezegd: wij zien een nieuw lijfstraffelijk wetboek te gemoet, dat, naar

{==388==} {>>pagina-aanduiding<<}
mijnen vurigen wensch, door alle deugden, bij name door kieschheid van strasfen, voordeelig zal uitkomen, en waarin ik zoo ongaarne die weder zag optreden, welke ik thans bestreden heb. ‘Heb hiervoor geene zorg,’ denkt mogelijk deze en die; ‘zij zou voor onze zuidelijke gewesten niet voegen, en aldaar kwalijk kunnen worden ingevoerd.’ Dit laatste gevoelde ik zelf; en echter kon ik niet nalaten, mijne aanmerkingen mijnen noordelijken broederen mede te deelen, gedrougen door:.... dat ik mij rondborstig verklare! door de vrees, die bij mij ontstond, men mogt, alweder onder den schijn, dat de geeselstraf voor ons volksgedeelte beter voegde, in dit te verwachten wetboek bepalen, dat zij voor onze gewesten zou blijven bestaan, terwijl in de zuidelijke de thans plaats hebbende aan de hand zou gehouden worden. ‘Ijdele vrees!’ hoor ik mij van vele kanten toeroepen; ‘voor iets anders en beters waarborgen u uwe noordelijke vertegenwoordigers, die uwe volksvernedering niet zullen gehengen, en staan u zelfs, des noods, de zuidelijke in, wier bedoeling en wensch het onmogelijk zijn kan, uwe provinciën beneden de hunne verlaagd te zien.’ Deze verzekering worde in allen deele waar bevonden! Ik ben geneigd haar te gelooven; en mogelijk heb ik dus verschooning noodig, wegens te groote voorbarigheid en te angstige bezorgdheid voor de eer mijns lands. In allen geval, ik leg de pen neder, in de overtuiging, dat het geschrevene niet geheel verwerpelijk zal bevonden worden; in de hoop althans, dat het, door tegen een noodeloos drukken van het eergevoel des misdadigers te waarschuwen, bij vervolg mede zal bijdragen ter bereiking van het, dezer dagen bekend gemaakte, edele voornemen, om den staat der gevangenen te verbeteren, waarin men zeker te cerder en beter slagen zal, hoe minder de aangedane openbare straf hunne vatbaarheid voor wezenlijke veredeling zal gekrenkt hebben.

Maart, 1823.
B.

De spectator.

IV.


Omne tulit punctum, qui miscuit utilc dulci. 

Het is maar waar, en ik erken het gereedelijk, dat onze lieve

{==389==} {>>pagina-aanduiding<<}
meisjes zich gaarne en op allerlei wijze vermaken, en dat men hoe langer hoe meer op hare vermaken bedacht is. Daar is nu mijn naaste buurmeisje: gisteravond zag ik haar in den schouwburg, heden morgen op de wandeling, voorts in den modewinkel; straks zal mijn zoon haar naar het Concert geleiden, morgen naar het Bal, overmorgen geven hare ouders eene speelpartij, enz. en zoo gaat het week aan week, dag aan dag. Dat hindert mijnen overbuurman, die ik geloof, dat in zijn hart een ridder van den domper is; hij ergert zich vreesselijk, en houdt, meen ik, zoo wat boek van de vermaken van het meisje. Mij hindert dat niet; en, ofschoon ik, zoo als men zegt, aan den ernstigen kant, en al vrij wat op mijne jaren ben, geeft het mij een wezenlijk genoegen, als ik zie, dat onze lieve meisjes zich zoo aanhoudend en onschuldig vermaken. Het gaat mij als den ouden Professor wassenbergh, als ik de meisjes zoo vrolijk zie; maar als ik dan, met hem, zeg:

‘Was ik zoo als vóór jaar en dag, 
Ik bood aan elk een zoen! 
Dat mag ik nu niet doen.’ 

voeg ik er altijd een welgemeend helaas! bij. Het is maar waar, de meisjes - die lieve levende poppetjes voor de mannen, zoo als de hupsche gleim haar noemt - zijn geboren voor het vermaak, en zij geven vermaak; en daarom verzet ik mij gaarne tegen iederen ouden of jongen knorrepot, wien het hindert, dat het meisje zich van dag tot dag en van uur tot uur al meer vermaken wil.
Dat de lieve meisjes vrolijk dartelen van bloem tot bloem, van vermaak tot vermaak, tot dat het groote vermaak voor haar aankomt, het van alle gewenschte gelukkige huwelijk! Lieve vrolijke Maagd! ga vrolijk dat vermakelijk nurtje te gemoet, hetwelk ook voor u weldra komen zal, en waar men u het oude vaderlandsche deuntje mag toezingen: ‘Bruid! Bruid! uwe vrolijke dagen hebben uit!’ - Dat uurtje komt gewis, ten zij men u onverhoopt zitten liet, dat toch ook voor u niet zeer vermakelijk zou zijn. Neem uwen tijd nu nog waar, lief Meisje! want, ik wil het u in het oor luisteren, in vroegere dagen zat de speelman een week of zes op het dak bij de pas gehuwden; nu trekt hij dikwijls spoediger op met pak en zak; - manlief

{==390==} {>>pagina-aanduiding<<}
heeft al spoedig zijne zaken, zijne Societeit, of Collegie; en, als gij, na ettelijke maanden, bij geval eens kiespijn krijgt, en nu of dan wat serieus wordt, vermeerderen zijne uitgangen en drukten; en komen er kleine springers en schreeuwers, dan is het al vroeg, en na de schrandere opmerking, zoo het niet erger loopt, dat het huishouden schrikkelijk veel kost en uw geld zoo spoedig op is: ‘Nu, tot weêrziens, kindlief!’ - Ja, lieve Meisjes! dit is nu eenmaal uw deel; gij beleeft al spoedig den dag, dat het: ‘Zuja, zuja, kindje!’ uw eenig liedje en uw grootst vermaak is.
Zoodat ik maar zeggen wil, Vriend! dat het ongehuwde meisje zich regt goed, en zoo veel zij kan, vermaken moet. Want het vermaak is voor haar uit, als zij huwt. Ik spreek van meisjes naar uwe keuze, jonge Heer! en meisjes uit den deftigen, maar niet zeer bemiddelden middelstand, welker ouders meer met kinderen dan juist met geld beladen zijn, en die dan zulke Heertjes als gij, jonge Heer! ten deel vallen, die ook juist geene tonnen schats medebrengen ten huwelijk.
‘Maar, dwaas is toch het meisje, hetwelk in het deftig huwelijk voor hare vroegere vermaken leven wil; zij heeft dan zekere pligten, en die moeten dan haar vermaak zijn.’ - Dat is goed gezegd, waarde Heer! Gij wilt, dat het lieve schepseltje iets degelijks, al is 't dan ook op de meest vermakelijke wijze, leert. Daarom gaan uwe dochters zoo ijverig en gaarne bij Madame D.; daar leeren zij handwerkjes, enz. doch dit is het minst, maar Fransch, Hoogduitsch, Engelsch, Italiaansch, en vooral zuiver Hollandsch, spreken en schrijven; voorts Romeinsche, Grieksche, Turksche, en ik weet niet welke, behalve evenwel Vaderlandsche Geschiedenis; Mathematica, Physica, en wat niet al! Geometrie, Anatomie, Astronomie, Chemie, Vilipendie, en alle mogelijke ...ie; Mythologie vooral niet te vergeten, waarbij men echter den armen priapus tot nog toe met stilzwijgen voorbijgaat. (Het is de Tuingod, Mejufvrouw!) Men heeft zoo vele voortreffelijke Instituten, waar men dat alles, in een' korten tijd, en tot groote volkomenheid, leeren kan. ‘Arme schepseltjes! hoe moet u het lieve hoofdje niet draaijen!’ dachten wij weleer; maar wij bedrogen ons, daar men dit alles op de vermakelijkste wijze leert, en er niets vermakelijker wezen kan, dan de lieve huwbare meisjes over dit alles te hooren snappen inharen gezelligen kring, of bij een gemengd verkeer. Inderdaad, ook op deze wijze geldt het: het

{==391==} {>>pagina-aanduiding<<}
meisje heeft en geeft vermaak. En waarlijk, ik had onlangs een zeldzaam, maar zeer groot vermaak, toen ik een goed gebonden en druk gebruikt exemplaar van de Zedekundige Schoonheden van blair, in zeker burgerhuis, op zekere plaats vond; opdat de jonge Jufvrouw van den huize, werwaarts zij zich ook begaf, geen enkel oogenblik zonder onderrigt, en opleiding tot het wezenlijk schoone en goede, wezen mogt. Nu, mij is 't hetzelfde, wat de jonge meisjes doen, als zij maar vergenoegd en vrolijk zijn. Vermaak is vermaak; het meisje moge zich naar haren zin, wat mij betreft, vrijelijk vermaken, en tevens zich, op deze of op gene wijze, tot eene goede echtgenoote en moeder volmaken. Maar ook ten dezen zal het oude deuntje, des twijfel ik niet, als het tijd is, wel gelden: ‘Bruid! Bruid! uwe vrolijke dagen hebben uit!’ Ik beklaag inderdaad het vrouwtje, hetwelk zoo alles, waarin zij vroeger vermaak vond, bij het huwelijk opofferen moet; en rade ieder meisje aan, haren tijd toch waar te nemen, en nu nog, vóór haar uurtje komt, op eene geleerde of ongeleerde wijze zich te vermaken, en te genieten zoo veel zij maar kan.
Deze raad werd mij onlangs zeer kwalijk genomen door een gehuwd Heer, wiens vrouwtje zich juist niet beroemen kan, dat zij bij hem veel vermaak heeft. Ik gaf dien aan eene jonge Jufvrouw, in hare tegenwoordigheid. ‘Ik wenschte wel,’ zeide hij, ‘dat men de meisjes, die toch vrouwen en moeders worden moeten, niet zoo zeer tot vermaak opwekte, en zoo geheelenal voor het vermaak opvoedde.’ - ‘Maar, hoe dan?’ was mijne vraag. En nu had hij dan een heel kostelijk plan van vrouwelijke opvoeding, waarop hij echter, naar het mij voorkwam, niet zeer diep had nagedacht, maar dat hij daar nu misschien zoo maar uit de lucht greep; en, ten slotte van zijne lange redenering, zeide hij: men moest de meisjes geene andere vermaken leeren kennen, dan die even nuttig als vermakelijk waren; dan zou het gelukkiger gaan met de huwelijken. Eindelijk trok hij dan magtig tegen de ouder- en vooral nieuwerwetsche vermaken van onze jonge meisjes los. - ‘Geen ander dan nuttig vermaak? Zijt gij zoo opgevoed, Mijnheer! en waren de zoodanige, en zijn die nog, uwe vermaken? Eilieve! geef hier het voorbeeld aan uw vrouwtje, en ik wed dat zij het volgen zal. En sticht gij zoodanig eene Jongenschool, ik wed een Instituut voor jonge Dames zal spoedig voor het

{==392==} {>>pagina-aanduiding<<}
uwe niet onderdoen. Madame A, B of C zal spoedig, al was het alleen maar tot haar vermaak, zoo iets oprigten.’ - ‘Tot haar vermaak?’ - ‘Ja, Mijnheer! het zal regt vermakelijk zijn, tot verwondering en verbaasdheid.’ - ‘Maar dan zal het wederom toch niet zijn, wat het wezen moet, om het meisje regt goed te vormen, opdat zij eeniglijk in hare pligten als moeder en huisvrouw haar vermaak vinde.’ - ‘Wat zegt dat, Mijnheer! en wat zijn hare pligten? Haren wettigen man liefhebben, eeren en vreezen, niet waar? Zoo zegt het oude huwelijksformulier. Het voegt er bij: Den man gehoorzamen in alle dingen, die regt en billijk zijn. Geene heerschappij over hem gebruiken, maar hem in alle goede en opregte dingen behulpzaam zijn. Op hare huishouding goede acht hebben, en in alle tucht en eerbaarheid leven. Maar, ik bid u, waar is de school, daar deze dingen onze jonge meisjes geleerd worden? en waar is de jonge Heer, die zich een meisje kiezen zou, dat eeniglijk opgeleid was, om deze dingen te kennen en te beoefenen? Ik wed, dat menige jonge vrouw nooit van deze dingen gehoord of gelezen heeft, immers indien haar huwelijk dan ook niet kerkelijk en naar de oude vaderlandsche zeden is ingezegend, als wanneer het haar toch eenmaal voorgelezen werd; schoon het waarlijk van de Bruid, die geheel andere dingen dan te bedenken heeft, wel niet te vergen is, dat zij er zeer aandachtig naar luistere. Maar dat kerkelijk inzegenen van het huwelijk is ook maar eene overtolligheid, die uit de mode is, en waarvan althans de Bruidegom zijne geliefde gaarne ontslaat. Waarlijk, de school, waar deze pligten als vermakelijk en nuttig geleerd worden, zal wel spoedig behoefte zijn: want het nuttige moet vermakelijk zijn, of men leert het niet; en ik wenschte,
dat er onderwijzeressen gevonden werden, die de beoefening dezer pligten onze aanstaande jonge vrouwtjes regt prettig leerden vinden; want anders meen ik, en dat zou toch jammer zijn, dat vele opregt zullen moeten bekennen, dat zij van dezelve noch vóór noch bij het huwelijk iets hebben vernomen, en ook weinig smaak vinden, om, door het gegrom en geknor van den, gelukkig, doorgaans uithuizigen echtgenoot, zich nu te laten opwekken, om deze pligten te onderzoeken en te beoefenen. - Maar, scherts ter zijde: hoor eens hier, Mijnheer! de mensch is nu eenmaal zoo, man of vrouw, jong of oud, dat hij zich vermaken wil. Zoo was het van de schepping der wereld

{==393==} {>>pagina-aanduiding<<}
af aan, en zoo zal het wel blijven ten einde toe. Het groote vraagstuk, hoe men op den duur en in ieder geval het nuttige en vermakelijke vereenigen zal, is tot heden toe nog niet opgelost; en tot zoo lang mag, dunkt mij, ook bij het onderwijs en de verdere opvoeding, nut en vermaak zich onderling afwisselen. Wij behouden dan wel een raar wereldje; maar het zal er, zoo als tot dusverre, nog al te houden zijn. Vermake zich jong en oud, jongeling en meisje! Zelfs den ouden Heer smake nog een zoentje! Inmiddels studere men vlijtig op de eindelijke combinatie van vermaak en nut, en nadere steeds, ook ten dezen, in iedere opvoedingsschool, de gewenschte volkomenheid. Maar, tot dat deze bereikt en het genoemde moeijelijke vraagstuk opgelost is, zal ik blijven beweren, dat nut geen vermaak en vermaak geen nut is, maar dat het een het ander niet zelden dooden zal. Ik houd nog al van een grapje, maar niet van het ludere in re seria, zoo als men thans in vele scholen of boeken over de opvoeding doet, en ook al, gelijk ik verneem, op sommige plaatsen, bij het onderwijs in den Godsdienst; en ik blijf er bij: variatio delectat. (Dat is Latijn, Mevrouw! en het zegt, dat alles zijn' tijd heeft.) Hansworst en de Zedemeester, chaqu'un son tour.’
Er is nog overig, dat ik mededeele, wat mij aanleiding gaf tot dit mijn, alhoewel niet geheel doelloos, echter weinigbeteekenend geschrijf. Bij het strenge winterweder werd ik opgehouden, op eene reize, in eene van onze Zuidhollandsche binnensteden. Daar weinig bekend, stelde ik mij een' onaangenamen avond voor. De kastelein van het Logement, daar ik mij ophield, zeide mij intusschen, merkende dat ik mij verveelde, dat men onlangs aldaar een Burgemeesterlijk gebouw: Tot Nut en Vermaak, aangekocht en vertimmerd had; men speelde er van tijd tot tijd Concert en Comedie in; maar dezen avond zou het Departement der Maatschappij: Tot Nut van 't Algemeen, voor het eerst daarin, juist geene Comedie, maar, zoo als de man zich uitdrukte, kerkje spelen. Waar zal ik dan al beter gaan, dacht ik; en van die Maatschappij ben ik ook nog lid. Ik geraakte nu wel binnen, en ik zat er ruim genoeg; maar ik kwam wat laat, zoodat eene, naar ik merken kon, nog al ernstige Lezing nagenoeg reeds geëindigd was. Ik had daarvan groote spijt; maar ik zag, dat de Dames bleven zitten, en dat men den Heeren een pijpje gaf. Die wèl is, die wèl blijft, dacht ik;

{==394==} {>>pagina-aanduiding<<}
en, zeide ik zoo bij mijzelven, misschien komt er dan nog wat. Ik bedroog mij daarin ook niet; want, na verloop van een half kwartier, stond een schraal, al wat oudachtig mannetje op, hetwelk men mij zeide, dat daar nu zoo wat te zeggen of te presideren had. Hij sloeg met een' hamer, dat het door de ruime zaal klonk, en vroeg met eene luide stem, of ook iemand der Heeren eene Bijdrage had? Niemand sprak. Toen zeide het mannetje, dat ik zeker voor eenen laudator temporis acti en ridder van den domper zou gehouden hebben, ware zijne pruik maar wat meer in den smaak geweest van de dagen van ouds: ‘Nu, dan heb ik wel wat.’ En heel permantig en deftig trad hij naar den spreekstoel; en, na de kaarsen gesnoten en een- en andermaal gehemd te hebben, sprak hij de volgende woorden, die mij nog al diep in het geheugen moeten zijn ingedrukt, daar ik dezelve in mijnen droom dien nacht herhaalde en herkaauwde, en nu nog, zoo als ik vertrouw, genoegzaam woordelijk kan mededeelen.

(Deze Bijdrage in het volgende No.)

Volksoverlevering, wegens de kapel Mariahulp, aan met Vierwaldstätter meer.

Een speelman kwam eens met zijn zevenjarig dochtertje in eene herberg, aan gene zijde van het meer gelegen, en waar nog heden de schippers, bij ongunstigen wind, gewoon zijn te landen. Hij had den ganschen nacht voor de dansers gespeeld, en zijn kind laten hongeren, tot dat het van afmatting was ingesluimerd. Op den weg huiswaarts smeekte het hem om eene bete broods. ‘Gij zult het hebben,’ sprak de beschonken vader, ‘zoo ge mij drie vragen beantwoordt. Vooreerst: wat is zachter dan dons?’ Het kind antwoordde: ‘De moederschoot.’ - ‘Wat is zoeter dan honig?’ - ‘De moedermelk.’ - ‘Wat is harder dan steen?’ - ‘Het vaderhart.’ Toen greep de vergramde vader het dochtertje bij de beenen, en slingerde het met het hoofd tegen de rotsen. Hij huiverde na de volbragte gruweldaad, ging naar Schwyz, nam dienst, en kwam met een Zwitsersch regement in Spanje. Het bloedige soldatenbedrijf verdoofde zijn geweten. ‘Na verloop van eenige jaren zat hij eens, met lustige kameraden, onder een glas wijn, en het gesprek

{==395==} {>>pagina-aanduiding<<}
viel op moordgeschiedenissen. Een zijner makkers beweerde, dat elke booze daad vroeg of laat werd ontdekt en haar verdiend loon ontving. ‘Dat is niet waar!’ riep de moordenaar, verhaalde, door den wijn verhit, tot bewijs, zijne eigene geschiedenis, en verried alzoo zichzelven. Men sloeg hem in ketenen, en zond hem terug naar Schwyz, waar hij, ten getuige der waarheid, dat de booswicht, reeds hier, doorgaans loon naar werken ontvangt, zijne gruweldaad op het schavot met zijn leven boette.

Vorstentrots.

Wanneer karel de groote zijne bevelen onderteekende, deed hij zulks met den knop van zijn zwaard, waarin zijne handteekening gegraveerd was, en zeide daarbij dikwijls: ‘Hier zijn mijne bevelen; en daar,’ op zijn zwaard wijzende, ‘hetgeen ze doet eerbiedigen.’ - Beklagenswaardig Vorst, die dus regeert; en nog beklagenswaardiger Volk, dat dus geregeerd wordt!





Het carrousel.


Ja, Hamburg! wij zwichten, en strijken de vlag. 
En noemen uw' naam met eerbiedig ontzag: 
Zeg vrij, Amsterdam, zeg uw glorie vaarwel! 
Wat haalt er, o Hamburg! bij uw Carrousel? 
Wat haalt er in luister bij 't geen gij ons boodt? 
Wij leggen de handen gedwee in den schoot: 
Want Fètes champêtres bezaten wij wel, 
En Bals en Concerten, maar geen Carrousel! 
Wie schimpt er, wie smaalt er op 't nobelst bedrijf? 
Wie zijt gij, bediller! zoo koud en zoo stijf? 
Wat praat gij van kindren en kinderlijk spel? 
Denk Fransch, en - de Malmolen wordt Carrousel! 
Dat draaijen en zwaaijen bij 't schitterendst licht, 
Al wordt het nu groen en dan geel voor 't gezigt; 
Dat zwirlen en zwarlen, het doet ons zoo wèl: 
Lang leve dan, Hamburg, leve uw Carrousel! 

{==396==} {>>pagina-aanduiding<<}

Wij rijden en strijden.... Beschouw me dien held; 
Hoe vinnig houdt hij er zijn lansje geveld! 
Hoe staart hij, hoe mikt hij, als gold het zijn vel! 
Daar steekt hij, daar treft hij.... lang leev' 't Carrousel. 
Ei zie eens dien tweeden, zoo dun en zoo lang; 
Wat houdt er diens Don Quichot's moed in bedwang? 
Ook hem schijnt de molen een reus, forsch en fel, 
En tenten kasteelen.... lang leev' 't Carrousel! 
En achter hem, of men Cervantes zelv' leest, 
Daar waggelt zijn Sanche, op dat grijsgraauwe beest; 
Ja, tot zijn Dulcinea (heb ik het wèl) 
Verzelt hem per chaisje.... lang leev' 't Carrousel! 
Ja waarlijk; de Riddereeuw komt weêr in fleur; 
Een- kweekschool van helden staat ons voor de deur; 
En had men de Franschjes bestookt met dit spel, 
Men had ze verdreven en plein Carrousel! 
Men had ze verdreven; en, 't mooist van de klucht, 
Wij hadden zoo lang er niet onder gezucht; 
Geen bloed was gestort bij het ridderlijk spel; 
Wij dankten de vrijheid aan.... aan 't Carrousel! 
Ja, Dalitsch (*)! wij zwichten, en strijken de vlag; 
Geen schooner spectakel de wereld ooit zag; 
Gij oogsttet de vrucht van uw schitterend spel; 
Geen paard stond er ledig in uw Carrousel. 
Hoe draaide de goudstroom bij kleintjes u toe! 
Gij werdt het ontvangen, wij 't geven niet moê. 
Wie leegde ooit den buidel zoo prettig en snel? 
Wij zeiden met smart u vaarwel, Carrousel! 
En komt gij - ligt eerder (†) - te kermis weêr hier, 
Wij kroonen uw tent dan met klaatrend laurier, 
En hangen daartusschen een rinklende bel, 
En ijlen met drift naar 't gekroond carrousel! 
 
j.w. ijntema. 
Sept. 1822. 

No. VII. Meng. bl. 322. reg. 20. staat haten, lees heeten.





{==397==} {>>pagina-aanduiding<<}

Mengelwerk.

Proeve eener beschouwing der voortreffelijkheid van het menschelijk gehoor boven de overige zintuigen.

Door J. Robbers, Organist der Groote Kerk, enz. te Rotterdam. (*)

De lezing van het schoone stuk des Heeren c. mulder, Med. Doctor te Makkum, Proeve eener beschouwing van het menschelijk Ligchaam, als geschikt ter inwoning van de Ziel, In No. XVI van het Mengelwerk des jaars 1821 geplaatst, bragt mij op de gedachte, deze tegenwoordige Proeve, over de voortreffelijkheid van des menschen Gchoor, der geachte Redactie ter plaatsing aan te bieden; mij vleijende, dat, hoewel de voortreffelijkheid onzer zintuigen, in het eerstgemelde stuk, zoo uitmuntend behandeld is, mijne geringe proeve, over de voortreffelijkheid van het zintuig des Gehoors, schoon de onderwerpen elkander niet geheel vreemd zijn, moge strekken, om, ook in dezen, verscheidenheid bij overeenstemming te bevorderen.

Zeg eens, jan! wat waart gij liever, doof of blind? - (Dit vroeg mij onlangs een vriend, die mij vriendschappelijk jan noemt.)
Ik. Dit is eene belangrijke vraag; en zoudt gij nu willen, dat ik die zoo maar op ééns en voor de vuist beantwoordde?
Mijn Vriend. Wel ja; en dit kunt gij zeker doen, want gij zegt vast: ik was liever blind dan doof.
Ik. Zacht! zacht! Zoo los moet men op eene vraag

{==398==} {>>pagina-aanduiding<<}
van dat belang niet antwoorden. Omdat het gehoor mij, in mijne zaak, van zeer veel waarde is, wijl de muzijk niet zonder gehoor, maar wel zonder gezigt, kan uitgeoefend worden, hierom beslist gij, naar mijn oppervlakkig oordeel, in verband met mijne kunst; maar dit doet niets af. Ik verzeker u, indien ik, op den spreekstoel staande, mijn auditorium raadpleegde, en hetzelve de vraag deed: wat zij liever waren, doof of blind? dat de meesten roepen zouden: doof! doof! doof! terwijl de uitroep: blind! blind! blind! door weinigen zoude aangeheven worden.
Maar, zacht! ook dit antwoord doet niets af, en ik wil niemand noodzaken, de voorkeur aan blindheid te geven; ik heb het veeleer der moeite waardig gekeurd, dit stuk eens ernstig te onderzoeken, en de vraag van mijnen vriend in dezervoege voor te stellen: ‘Welk zintuig is het voortreffelijkste, het Gehoor of het Gezigt? en welk van deze beide zoude het minst kunnen gemist worden?’ Ziet daar, M.H.! het onderwerp mijner tegenwoordige lezing, waarbij ik uwe gewone toegeeflijkheid minzaam verzoek.
In het onderzoek, dat wij thans zullen aanvangen, dienen wij met alle omzigtigheid te werk te gaan. Wij moeten ons niet tot eene zekere algemeenheid bepalen; deze zoude zeer te onpas komen. Men kan, b.v., zeggen: ‘Indien de wereld blind ware, welk eene verwarring zoude dit veroorzaken!’ Maar dan zeg ik, op mijne beurt: ‘Welk eene verwarring zoude niet eene doove wereld te weeg brengen!’ In dezer voege moet men dit onderwerp niet behandelen; maar wij moeten het, mijns bedunkens, op deze wijze beschouwen: ‘De mensch is, door zijnen Schepper, op deze wereld geplaatst, met zintuigen voorzien; dan, nu is de vraag: welk zintuig, het Gehoor of het Gezigt, is voor den mensch het voortreffelijkste, welk dezer beiden het minst misbaar?’
Wanneer ik de zaak uit dit oogpunt beschouw, dan, behoudens elks vrijheid, helt bij mij de schaal over, om

{==399==} {>>pagina-aanduiding<<}
het Gehoor als het voortreffelijkste zintuig te beschouwen. Dit zal ik eenigzins nader trachten te betoogen, 1. uit het werktuig van het gehoor zelf; 2. uit de gewigtige diensten, welke dit zintuig aan het menschdom bewezen heeft en nog bewijst; en, wanneer ik hierop, 3, overga, om u het onderling verband der zintuigen, vooral dat tusschen het Gehoor en het Gezigt, te doen opmerken, zal ik aantoonen, dat, bij gemis van het gezigt, andere zintuigen ruimer de behulpzame hand bieden, dan zij doen bij gemis van het gehoor. In waarheid, er is, mijns inziens, geen zintuig, dat ons meer tot mensch, meer aan het beeld van God gelijk maakt, dan het gehoor, aan hetwelk geen der overige zintuigen iets kan toebrengen. Treden wij dan nu ter zake.
Wanneer wij, met aandacht, onze zintuigen beschouwen, dan kunnen wij ons niet onthouden van opgetogen te zijn in verwondering over de, voor ons ondoorgrondelijke, wijsheid des almagtigen Scheppers; ja, zelfs wanneer wij ons slechts bij één zintuig bepalen, staat ons verstand, bij al de wonderen, die wij er in ontdekken, dikwerf als versuft; terwijl groote en geleerde Ontleedkundigen moeten bekennen, alles nog niet doorgrond te hebben, en alle daarin voorkomende werktuigen nog niet genoegzaam in derzelver werkingen te kunnen bevatten.
Als zoodanig mogen wij vooral het werktuig van het gehoor beschouwen. Ja, vele Geleerden zeggen ons, dat onder al de werktuigen, welke door een' wijzen Maker onder ons bewind gesteld zijn, die van onze uiterlijke zintuigen het minst bekend zijn; terwijl echter geen van die alle met meerdere duisterheid omgeven is, dan het werktuig van het gehoor.
Daar men, in het algemeen, het gezigt als het uitmuntendste en verhevenste onzer zintuigen beschouwt, zou men zich toch eenigzins moeten verwonderen, waarom de ondoorgrondelijke wijsheid van den almagtigen Schepper aan het zintuig van het gehoor, zeifs boven het gezigt, eene meerdere bekwaamheid, een' grooteren toestel gegeven heeft, ware het niet, dat de ondervinding ons overtui-
{==400==} {>>pagina-aanduiding<<}
gend bevestigde in het gevoe'en, dat de opperste Wijsheid zich, met het gehoor, eene meerdere, eene hoogere bedoeling heeft voorgesteld, dan met één der andere zintuigen. Doch hierover zullen wij straks nader spreken, na, alvorens, uit het werktuigelijke van het oor, eenigermate, de uitnemendheid van het gehoor aangetoond te hebben.
Het is mijn oogmerk niet, en kan het ook geenszins zijn, M.H., u eene volledige ontleedkundige beschrijving te geven van het werktuig des gehoors; dit is niet volstrekt noodzakelijk, en ligt ook buiten mijn bestek. Met dat al zal eene natuurkundige beschouwing onzer gehoortuigen, zoo als wij die in de schriften der vermaardste Natuurkundigen ontmoeten, thans voor mijne stelling niet ongepast zijn.
De Ontleedkundigen verdeelen het werktuig van het gehoor, gewoonlijk, in een uit- en een inwendig gedeelte. Het uitwendig gedeelte bevat hetgene men den rand van hetzelve noemt, benevens de rondachtige holligheid, die daarin gezien wordt, en den naam van schelp draagt, welke ook van buiten zigtbaar is. Sommigen brengen het trommelvlies ook tot het uitwendige van het oor, betrekkende dus de gehoorpijp mede onder de uitwendige deelen, willende, dat dáár de scheiding van het uit- en inwendige plaats heeft; hetgene mijne zaak niet is te beslissen. Dit uitwendig deel van het oor, meestal uit kraakbeen bestaande, waarin verscheidene diepten en holligheden gevonden worden, vormt de gedaante van eene schelp of trechter, welke geschikt is, om het geluid of de bewogene buitenlucht, anders, zoo gij wilt, de gehoorstralen, op te vangen en bijeen te verzamelen; en het is buiten allen twijfel, dat de gehoorpijpen haren oorsprong hieraan verschuldigd zijn. Sommigen willen, zoo alles haller, dat het buitenste gedeelte van het oor, b.v. de rand, bestemd is, om de van verre aankomende geluiden te bevatten, terwijl de klanken, welke nader aan de hersenen ontstaan, dit niet noodig hebben. Het veerachtige van het uiterlijke oor, hetwelk in dit

{==401==} {>>pagina-aanduiding<<}
geval trillingen zoude moeten veroorzaken, daar het gedeeltelijk uit kraakbeen bestaat, schijnt tot dit gevoelen aanleiding gegeven te hebben. Anderen, wederom, zijn van gevoelen, dat de wijze Schepper het kraakbeenige, het veerachtige, niet zoo zeer voor het gehoor, maar veelmeer tot gemak van den mensch dusdanig gevormd heeft, omdat, wanneer dit uitwendige van het oor uit hard been bestond, hetzelve ons, in het liggen, zeer hinderlijk zoude zijn, daar het zich nu gemakkelijk schikt, en door deszelfs veerkracht zich aanstonds weder in zijnen natuurlijken stand herstelt.
Nu komen wij tot het inwendige, tot het binnenste gedeelte van het oor. De gehoorpijp, of gehoorgang, is het begin of het voorste gedeelte van het inwendige oor. Achter, aan het einde van deze gehoorpijp, is de zoogenoemde trommel, door de Ontleedkundigen tympanum geheeten, welke een dun vlies heeft, het trommelvlies genoemd. In de holligheid van deze trommel worden verscheidene wonderen opgemerkt. Aldaar bevinden zich drie, met elkander vereenigde, gehoorbeentjes, welke, volgens de gedaante, die zij vertoonen, de hamer, het aanbeeld en de stijgbeugel genoemd worden; tusschen het aanbeeld en den stijgbeugel bevindt zich nog een klein beentje, het kringswijze beentje geheeten; terwijl, eindelijk, tusschen twee dezer genoemde gehoorbeentjes het kleine zenuwtakje loopt, hetwelk den naam van trommelsnaar draagt. Vervolgens bevinden zich binnen de gehoortrommel nog verscheidene andere holligheden, als daar is het doolhof, hetwelk, om zijne verwonderlijke gedaante, deze benaming verkregen heeft. Dit doolhof wordt, door de Ontleders, gewoonlijk in drie deelen onderscheiden; te weten: in drie half cirkelronde gangen, in het portaal (vestibulum), of den ingang, en in den slakkenhoorn, zijnde het portaal de middelste holligheid des doolhofs. In hetzelve heeft de stijgbeugel zijne plaats, en stopt aldaar eene zekere opening, welke men het ovale of eironde venster noemt. De drie half cirkelronde gangen hebben, door vijf onderscheidene holligheden,

{==402==} {>>pagina-aanduiding<<}
gemeenschap met het portaal, of de middelste holligheid des doolhofs; terwijl, laatstelijk, naar het slakkenhuis, 't welk twee en een' halven gang rond loopt, ook eene opening gaat, die met een vlies, gelijk het trommelvlies, gesloten of overspannen is, en het ronde venster genoemd wordt. Het verdient opmerking, dat deze inwendige holligheden altijd vol lucht zijn; doch hiervan nader. Achter de gehoortrommel is eene pijp geplaatst, de bazuin of trompet van eustachius geheeten, welke met derzelver opening in de trommelholligheid aanvangt, en in het achterste van het gehemelte des monds eindigt, zoodat de lucht, door deze pijp, uit den mond gaan en ook in de trommelholligheid komen kan. Deze pijp is, volgens de gedachte van sommige vermaarde mannen, de doorgang van het geluid bij volstrekt doove menschen, welke men echter door den mond ziet hooren; ja, wanneer men een stokje, welks eind op het een of ander speeltuig, b.v. op den zangbodem van eene fortepiano, rust, tusschen de tanden neemt, zullen de trillingen daaraan zoo medegedeeld worden, dat doove menschen, bij welke deze pijp open is, daardoor zullen hooren, wat er gespeeld wordt. - Dit zij genoeg, ter beschouwing van het menschelijk gehoortuig; laten wij nu kortelijk zien, hoe wij, door middel van deze gehoortuigen, hooren kunnen.
Wanneer een geluidgevend ligchaam zoodanig bewogen wordt, dat het de lucht tot trillen brengt, dan wordt deze trillende of geluidgevende lucht door het buitenste van het oor opgevangen, en, in de schelp vergaderd zijnde, naar de gehoorpijp of den gehoorgang gevoerd, en gaat daar langs henen, tot dat zij tegen het trommelvlies aanloopt en hetzelve beweegt, hetwelk dan weder deze beweging mededeelt aan den hamer, wiens steel aan het trommelvlies gehecht is; terwijl deze hamer vervolgens het aanbeeld in beweging brengt, door welk aanbeeld het kringswijze beentje en de stijgbeugel beide in beweging moeten gebragt worden, terwijl het zenuwsnaartje, wanneer de hamer en het aanbeeld aangedaan worden, eindelijk mede bewogen en in eenen staat van trilling ge-
{==403==} {>>pagina-aanduiding<<}
bragt wordt. Nu hebben wij zoo even aangemerkt, dat de inwendige holligheden van het oor altijd met lucht gevuld zijn; welke lucht, indien wij hooren zullen, door middel van de vier gehoorbeentjes, in beweging moet gebragt worden, en welke beweging dan indruk maakt op de fijne takjes van de gehoorzenuw, die, door middel van verscheidene openingen, in het doolhof ingeplant wordt. Door de gemeenschap nu, welke deze gehoorzenuw met de hersenen heeft, wordt onze ziel alle de trillingen der buitenlucht gewaar, en kan, bijgevolg, alle de onderscheidene geluiden, die er door overgebragt worden, duidelijk hooren en begrijpen.
Zietdaar hetgene wij wegens de menschelijke gehoortuigen hadden aan te merken. Hoe ver zou ik hier nog kunnen uitweiden! Hoe vele vragen doen zich hier niet op, die door de Geleerden zelve slechts met zekere mate van waarschijnlijkheid kunnen beantwoord worden! Hoe hooren wij zachte, doffe, heimelijke klanken? Waarom is het gehoor stomper, wanneer men blaast, geeuwt, of hard zingt? Hoe komt het, dat wij slechts één geluid hooren, schoon het onze beide ooren aandoet? Hoe hoort de ziel muzikale harmonie, dat is, meer dan éénen toon te gelijk, zonder de minste verwarring, ofschoon het geluid, in de gehoorpijp, even als in eene trompet, oneindige malen heen en weder geslingerd wordt? Vanwaar de naauwe gemeenschap tusschen de spraak en het gehoor? Hoe onverklaarbaar is deze bekwaamheid, deze vatbaarheid van het oor! Deze vragen zal ik thans niet beantwoorden; maar, misschien, zoo gelegenheid en lust mij zulks toelaten, over het gehoor, als een vermogen, en over het hooren, als eene dadelijkheid der ziel, eene nadere lezing doen, bij welke sommige der opgenoemde vragen dan van zelve in aanmerking zullen moeten komen.
Laten wij, alvorens van dit onderwerp af te stappen, nog het volgende opmerken; te weten: dat onze gehoortuigen alle van dezelfde grootte en op dezelfde wijze ingerigt zijn. Het einde, door den wijzen Schepper hiermede bedoeld, is zeker, dat wij allen dezelfde indrukse-
{==404==} {>>pagina-aanduiding<<}
len ontvangen zouden, hetwelk, volgens de Geleerden, niet mogelijk ware, bijaldien onze gehoortuigen niet alle op dezelfde wijze waren zamengesteld; en, indien wij geene eenerhande indrukselen ontvingen, zou de eene mensch de meening des anderen, hoezeer door woorden te kennen gegeven, nimmer kunnen bevatten. Ja, voorname Ontleedkundigen verzekeren ons, dat zelfs, tot dit einde, de voornaamste gehoorbeentjes, hoewel meest alle andere beenen met het ligchaam aanwassen, bij eerstgeboren kinderen reeds van dezelfde grootte en op dezelfde wijze ingerigt zijn als bij volwassenen, en dat, op plaatsen, waar eenige verandering, tot welzijn dezer teedere schepselen, noodzakelijk vereischt wordt, de natuur dezelve daar ook, door tusschenkomende zaken en omstandigheden, bevordert en daarstelt. Dan, dewijl het noch onze zaak noch ons oogmerk is, dit nader te onderzoeken, veel min te bevestigen, sluiten wij, verwonderd en opgetogen over de werken des almagtigen, wijzen en grooten Scheppers, hier ons eerste deel.

o Wijze Schepper aller dingen! 
't Heelal roemt uwe gunst; 
En mag het scherpziende oog in uw geheimen dringen, 
Of kan 't, door hulp der kunst, 
De grootste wonderheên, in 't kleinste deel, bemerken, 
Dan voelt de broze mensch, door uwe magt vervoerd, 
Door uwe zorg verrukt, door uwe liefde ontroerd, 
De dankerkentenis, bij zijn verwond'ring, werken; 
Dan wordt de tong ontboeid; hij roemt zijn heerlijk lot, 
En zegt: ‘hoe goed, hoe groot, hoe wijs is onze God! 

(Het vervolg en slot hierna.)




Iets, aangaande de koepokinenting.

(Medegedeeld door J. de Brauw, Med. Doct. te Woerden.)

Ofschoon de zoo nuttige Koepokinenting ook in ons Vaderland vrij algemeen in gebruik is, zal men echter

{==405==} {>>pagina-aanduiding<<}
moeten bekennen, dat, niettegenstaande de spoedige invoering van dezelve, na de eerste openbaarmaking door den onsterfelijken jenner, derzelver algemeene verbreiding, ook nu nog, vele hinderpalen ontmoet. Men zal mogelijk zeggen, dat, ja, dit onder de minder beschaafde volksklasse het geval is; doch indien ik, uit hetgene ik in mijnen kring ondervind, analogisch mag oordeelen, dan geloof ik, dat ook bij den meer verlichten en beschaafden stand nog vele vooroordeelen tegen dezelve gevonden worden. Tot het wegnemen, of ten minste doen verminderen, van deze komt mij vooral gepast voor, het aanvoeren van zulke daadzaken, die de nuttigheid van bovengemelde kunstbewerking in een helder daglicht plaatsen. Zoo vond ik dan onlangs in het Journal van hufeland, Junij 1822, onder de rubriek Vaccinatic, het volgende, welks plaatsing in dit veel gelezen wordend Tijdschrift mij tot bovengemeld einde zeer gepast voorkwam:

Viering van het Feest ter eere van Jenner te Berlijn, en overzigt van de Koepokinenting in het Koningrijk Pruissen, gedurende het jaar 1820.

Zoo als reeds sedert tien jaren heeft plaats gehad, werd ook nu wederom de veertiende Mei, zijnde de dag, waarop jenner de eerste koepokinenting in het werk stelde, op aanzoek van het Geneeskundig Gezelschap, (welks stichtingsfeest alsdan tevens plaats heeft) door de Berlijnsche Geneesheeren, met een vrolijk gastmaal in de Diergaarde gevierd, tot een dankbaar aandenken aan den onsterfelijken uitvinder, en aan de weldaad, die de Hemel, door hem, aan het menschelijk geslacht geschonken heeft. Deze dag immers is en blijft een feestdag voor de geheele menschheid; want het is nu reeds langer dan twintig jaren, dat de waarde van deze belangrijke ontdekking zich meer en meer bevestigd heeft. De vreesselijke Kinderziekte is door dezelve eene zeldzaamheid geworden, en gaat derzelver geheele uitroeijing te gemoet; terwijl zij tevens oorzaak is, dat het menschelijk geslacht on-
{==406==} {>>pagina-aanduiding<<}
eindig in aantal, gezondheid en schoonheid heeft gewonnen.
Hoogst aangenaam waren de berigten, welke de Staatsraad hufeland, bij deze gelegenheid, omtrent de gedurende het jaar 1820 in de Pruissische Monarchij verrigte inentingen, mededeelde. Derzelver resultaat was, dat in dit jaar, in de gansche Monarchij, 346, 582 kinderen waren ingeënt. Indien men hier nu nog de lijsten van zes distrikten, welker opgave nog ontbrak, bij rekent, dan kan men buiten twijfel stellen, dat een getal van 400,000 voorwerpen, door de Koepokinenting, tegen de Kinderziekte is behoed geworden.
Het is verder belangrijk, te zien, hoe zich, in ditzelfde jaar 1820, het getal der geborenen verhoudt. Dit bedraagt, namelijk, een aantal van 484,523 kinderen. Hiervan werden in de zeven groote steden van den eersten rang geboren, te Berlijn 6924, te Breslau 2789, te Koningsbergen 2312, te Keulen 2005, te Dantzig 1794, te Maagdenburg 1302, en te Aken 1245.
Wanneer wij nu eene vergelijking maken, dan zien wij, dat van 484,500 jonggeboren kinderen 400,000 zijn ingeënt geworden: er blijft dus een getal van 84,500 oningeënten over. Indien wij echter in aanmerking nemen, dat, zoo als men weet, bijkans een vijfde gedeelte van alle jonggeborenen sterft, alvorens den ouderdom van een half jaar bereikt te hebben, en dat de meeste inentingen bij kinderen van meer gevorderden leeftijd worden in het werk gesteld, dan wordt het zoo even gemelde overschot van niet ingeënten voor een groot gedeelte te niet gedaan, en men kan dus met zekerheid aannemen, dat slechts een klein gedeelte van hen, die niet zijn ingeënt, in het leven blijft.
In dit jaar werden, door het geheele Rijk, slechts 1190 menschen door de Kinderziekte weggeraapt; ja zelfs te Berlijn, alwaar anders jaarlijks nog een aanmerkelijk aantal kinderen het slagtoffer van deze ziekte werd, stierven in dit jaar slechts acht aan dezelve, en dus zeven minder, dan in het vorige jaar.

{==407==} {>>pagina-aanduiding<<}

Ook in dit jaar werd de Pokziekte uit andere Landen, door aansteking, naar verscheidene streken van het Rijk overgebragt, zoo als te Dobberschen en Siegendorf in Silezië, Neu-Ruppin in Brandenburg, Paderborn, Bursen, Herford en Bielefeld in Westfalen, Emmerik aan den Rijn, Elbingen, enz.; doch werd ook overal, door eene spoedig in het werk gestelde algemeene inenting, en de onvermoeide pogingen van hen, aan wie de algemeene zorg voor de gezondheid is toebetrouwd, ras onderdrukt.
Het overzigt van alle de in dit jaar in het Pruissische Rijk overledenen, zoo wel als in het bijzonder van de aan de Kinderpokken gestorvenen, strekt ten nader betoog van de waarde der Koepokinenting. Welk een verschil met vorige tijden, toen men kon rekenen, dat er jaarlijks, op eene bevolklng als de boven gemelde, 20 à 30,000 menschen aan de Kinderpokken stierven, de honderdduizenden niet medegerekend, welker gezondhetd en schoonheid door dezelve verloren ging! Men zal uit dit overzigt ook zien, dat het grootste getal van overledenen aan de Kinderziekte in de provinciën Koningsbergen, Gumbinnen, Posen en Oppeln gevonden wordt, alwaar gebrek aan beschaving bij de landbewoners zoo wel, als de plaatselijke gesteldheid, der weldadige Koepokinentinge hinderpalen in den weg stelden, ter wegneming echter van welke in de toekomst, door de krachtdadige medewerking der Regering, genoegzame maatregelen in 't werk gesteld zullen worden.
Nu volgt een overzigt van de gestorvenen in het algemeen, en de aan de Kinderziekte overledenen in het bijzonder, in elke provincie van het Koningrijk Pruissen. Daar dit echter voor den Nederlander minder belangrijk is, ga ik zulks stilzwijgend voorbij, tevens wenschende, dat het hier boven medegedeelde aan de verdere uitbreiding der zoo nuttige Koepokinenting, ook in ons Vaderland, dienstbaar zijn moge.


{==408==} {>>pagina-aanduiding<<}

Voetreis over den Simplon in 1813.

(Vervolg en slot van bl. 372.)

Toen wij den 21 November onze reis wilden voortzetten, baarde de vrij aanmerkelijke hoeveelheid sneeuw, die in den nacht gevallen was, ons eenige ongerustheid; doch, daar men ons verzekerde, dat de sneeuw nog lang niet dik genoeg was om lavines te kunnen veroorzaken, en wij dus niets te vreezen hadden, begaven wij ons, omtrent 9½ ure, met nieuwen moed en krachten op weg.
Van Bryg af hadden wij steeds de boorden der Saltine gevolgd, welke van de hoogte des Simplons noordwaarts vliet, zich met de Rhone vereenigt, en, na met deze rivier het meer van Geneve en een gedeelte van Frankrijk doorstroomd te hebben, zich eindelijk tusschen Marseille en Montpellier in de Middellandsche Zee ontlast. Nu leidde onze weg ons langs de Veriola, anders ook Vedro of Diverio genaamd, welke van denzelfden berg zuidwaarts naar Italië stroomt, zich niet ver van Crevola met de Toccia of Tosa vereenigt, vervolgens, te zamen met dezen stroom, hare wateren, in het Lago Maggiore, met die van den Ticino of Tessin vermengt, voorts bij Pavia in de Po valt, en geheel Lombardijen doorstroomt, om eindelijk, niet ver beneden Ferrara, in de Adriatische Zee uit te loopen.
Van het dorp Simpeln daalt men vrij snel af tot in eene diepte, waar de weg, over eene groote brug, naar den linkeroever der Veriola leidt. Aan den anderen kant van den stroom staat een vrij net kapelletje, en eenige schreden van daar komt men in de eerste galerij aan de Italiaansche zijde, genaamd de galerij van Algaby. Dezelve is 80 passen lang, en kan aan beide zijden met houten deuren gesloten worden.
Van hier komt men in het akeligste gedeelte van den geheelen weg, bekend bij den naam van Vallei van Gondo; en deze ruwe streek duurt, met afwisseling, voort tot omtrent de grenzen van het Sardinische Koningrijk. Het is bijna niet mogelijk, met woorden een denkbeeld te ge-
{==409==} {>>pagina-aanduiding<<}
ven van al het sombere en schrikverwekkende, maar tevens grootsche en schilderachtige, 't welk de natuur hier heeft vereenigd; en ik moet bekennen, dat, hoezeer de rede mij zeide, dat wij niets te vreezen hadden, het geheel eenen zoodanigen indruk op mij maakte, dat ik mij soms niet van eene zekere huivering konde onthouden. Het dal wordt hier hoe langer hoe enger, zoodat dikwijls de weg, met den in den afgrond woedenden stroom, de geheele breedte inneemt tusschen de kale zwarte rotsen, die aan beide zijden duizende voeten hoog loodregt ten hemel stijgen; ja op sommige plaatsen heeft men zelfs aan den voet der rotsen de noodige breedte voor den weg moeten weghakken, en op andere ziet men de toppen der bergen van beide zijden zoodanig tot elkander overhellen, dat zij en weg en stroom grootendeels overdekken, en de reiziger niet, dan met siddering en onwillekeurigen angst voor eene instorting dezer ontzettende gevaarten, het oog derwaarts durft slaan. Ook de onophoudelijke krommingen van den weg brengen veel toe, om dien akeligen indruk te vermeerderen. Overal is men van even hooge rotsen omringd; en men ontdekt even weinig, van waar men gekomen is, als waar men de uitkomst uit deze verlatene streken zal vinden; en, om zijne vrees ten top te voeren, ziet de reiziger overal op zijnen weg eene menigte rotsklompen, welke jaarlijks door de lavines van boven van de rotsen in haren val worden medegesleept, en soms in den afgrond den stroom stuiten, of dwingen, door telkens veranderde watervallen, zijnen weg naar de lagere streken te vinden. Het éénige, waardoor in deze woeste streek de reiziger schijnt gerust gesteld te
kunnen worden, is, door zijne oogen en gedachten te vestigen op hetgeen hier door menschenhanden daargesteld is; op de granietrotsen, die hem nu eenen vrijen doorgang laten; op de bruggen, die reeds sedert eene menigte jaren de kracht der stroomen trotseren; op den weg, die hem (behalve misschien in 't voorjaar) eenen even zekeren en gemakkelijken overtogt verschaft, als de straten der grootste en volkrijkste steden. De vin-
{==410==} {>>pagina-aanduiding<<}
dingrijke en volhardende menschelijke kunst, in strijd met de krachtige en ruwe natuur, die de reiziger hier aantreft, moet noodzakelijk eenen diepen en ernstigen indruk op hem maken. Maar een nog grooter contrast zal het hem toeschijnen, en mogelijk zal hij zelfs nog tot lagchen overslaan, wanneer hij (zoo als dikwijls het geval is) eene net beschilderde, met pakken en doozen beladene reiskoets, met lakkeijen, kamerdienaars en kamermeisjes voor en achter op het rijtuig, en fijn opgevoede heeren met vertroetelde dames in hetzelve, hier in de vallei van Gondo ontmoet.
Hoedanig het weder ook moge zijn, dat men in hooge bergstreken aantreft, 't zij zonneschijn of regen, kalmte of storm, men vindt er bijna altijd eene bijzondere uitwerking van licht, of eenig ander merkwaardig verschijnsel, dat men met een ander weder niet zoude gezien hebben. Toen wij den Simplon afdaalden, was de lucht donker, en er viel een' geruimen tijd vrij zware sneeuw, 't geen wij in de maand November ook wel niet veel anders hadden kunnen verwachten. Hoewel nu deze reis in den zomer en bij helder weder menig eene aangenaamheid moet opleveren, die wij moesten missen, waren wij echter zeer tevreden, deze sombere streek juist in al hare ijsselijkheid te doorkruisen. Daardoor hadden wij het voordeel, dat de temperatuur der lucht, die wij gevoelden, geheel in overeenstemming was met hetgeen wij zagen; iets, dat, wel is waar, op zichzelve een ongemak was, maar een kortstondig ongemak, dat wij gaarne wilden lijden, om eenen dieperen indruk van deze reis te behouden. Nog was het sterk afsteken der vallende sneeuw tegen de zwarte rotsen iets zeer schilderachtigs; doch 't geen wij vooral aan het duistere weder te danken hadden, was, dat de wolken zoo laag hingen, dat wij op vele plaatsen de toppen der bergen of rotsen niet konden zien, als zijnde dezelve geheel in de wolken gehuld, zoodat wij daardoor volkomen als in een vertrek waren opgesloten, waarvan de rotsen de wanden en de wolken de zoldering uitmaakten; iets, dat mij meermalen in Zwitser-
{==411==} {>>pagina-aanduiding<<}
land heeft mogen gebeuren, en mij telkens op nieuw een verbazend schouwspel heeft toegeschenen. Waarschijnlijk is de sterke indruk, welke door dit verschijnsel veroorzaakt wordt, daaraan toe te schrijven, dat, men in dat geval de toppen der rotsen niet meer kunnende zien, de verbeelding derzelver hoogte tot in het oneindige kan voortzetten.
Na in deze woeste vallei, door middel van stout gebouwde bruggen, nu eens den regter-, dan weder den linkeroever der Veriola gevolgd te hebben, vonden wij eindelijk de grootste galerij voor ons; doch, voordat wij dezelve intraden, trok de Veriola onze aandacht, door eenen bijzonder schoonen waterval, dien zij aldaar, regts van den weg, in de diepte vormt. Deze galerij heeft meer dan 200 passen lengte, en men is verpligt geweest op twee plaatsen zijdelingsche openingen te maken, ten einde inwendig genoegzaam licht te verschaffen. Het doorbreken van deze galerij, welke die van Gondo genoemd wordt, is ontegensprekelijk de zwaarste arbeid van den geheelen weg geweest, te meer, daar men hier door louter graniet heeft moeten werken. Zoodra men uit dezelve komt, treedt men op de brug, die men heeft moeten bouwen, om eenen doorgang te laten aan de wateren van de Fracinone of Alpirnbach, die men met eenen zeer schilderachtigen val van den berg ziet komen, om onder door de brug eenen tweeden val te doen, en zich vervolgens met de Veriola te vereenigen. Dezelfde wilde natuur houdt nog eenigen tijd aan, tot dat men komt aan Gondo, of Gunt, een klein gehucht, in 't welk een groot gebouw, waarvan de vreemde bouworde geheel met de ruwheid der streek overeenstemt, de voornaamste plaats inneemt. Dit gebouw is zeven verdiepingen hoog; en, hoewel men het, op eenen afstand gezien, eerder voor het verblijf van booze geesten zoude houden, is het echter met een weldadig oogmerk door de familie stockalper van Bryg opgerigt, ten einde tot eene soort van herberg of Hospice te dienen. Nadat men dit gehucht verlaten heeft, wordt de vallei iets breeder, en

{==412==} {>>pagina-aanduiding<<}
de natuur een weinig minder verschrikkelijk. Ook konden wij nu bespeuren, dat wij reeds aanmerkelijk gedaald waren, vermits de sneeuw, die te voren op den bodem geheel hard en bevrozen was, nu allengs vochtiger werd, en kort vóór het dorp Isella geheel ophield. In dit dorp of gehucht, dat reeds een eindwegs over de Zwitsersche grenzen gelegen is, vonden wij Sardinische douaniers, die ons afvroegen, of wij geen contrabande bij ons hadden; doch op ons ontkennend antwoord, en na onze paspoorten ingezien te hebben, ons zonder verder oponthoud doorlieten. Over het geheel zijn de douaniers en policiebeämbten in Italië niet van de moeijelijkste, en men kan met een goed drinkgeld al zeer veel van hen gedaan krijgen, uitgenomen bij de meeste beämbten van het Oostenrijksch Gouvernement, welke eene bijzondere gaaf bezitten, om den vreemden, hoe zeer zij ook voor alles gezorgd hebben, het reizen uiterst moeijelijk te maken.
Een weinig verder gingen wij door de derde galerij, welke veeleer een over den weg uitstekend stuk rots schijnt te zijn, waar men onder door gaat, en 't welk, aan den kant van den stroom, slechts op éénen pilaar rust. Nu ziet men nog wel vreesselijke rotsen en hooge bergen; maar, in vergelijking met de streek, die men een uur te voren is doorgekomen, zoude men zich reeds in eene geheel andere wereld wanen; ook vindt men weder sporen van vruchtbaarheid; hier en daar ziet men gras en zelfs boomen; en, wanneer men daarna in de aangename vallei van Dovedro komt, waar men het gehucht en verschillende op zichzelve staande huisjes op eene zachte helling voor zich ziet, meent men weldra het einde der reis bereikt te zullen hebben; echter vindt men, na nog een groot eind wegs gegaan te hebben, wederom eene galerij; doch deze, die 80 passen lengte heeft, is dan ook de laatste. Nu is men niet ver meer van de vallei van Oscella, die men reeds over den stroom door eenen naauwen bergpas ontdekt.
Hieromstreeks zagen wij eene buitengewoon groote wit marmeren zuil liggen, welke, met meer andere fragmen-
{==413==} {>>pagina-aanduiding<<}
ten, die wij naderhand hier en daar aan den weg vonden, bestemd was voor eenen triomfboog, welken napoleon bevolen had, dat aan het einde des wegs te Milaan zoude opgerigt worden, om aldaar tevens tot stadspoort te dienen. Het ligchaam van dezen boog was vóór napoleon's val reeds gebouwd, en bijna alle de versierselen van de beste Italiaansche beeldhouwkunstenaars waren ook reeds gereed, zoo als ik gezelve te Milaan gezien heb; doch sedert de omwenteling is er niet meer aan gewerkt. Ware de boog geheel voltooid geweest, dan zoude men dien hoogstwaarschijnlijk onaangeroerd gelaten hebben; even zoo als in het keizerlijk paleis, dat door den Onderkoning bewoond wordt, in eene der schoonste zalen, de Apotheose van napoleon, een meesterstuk van den grooten a fresco - schilder appiani, ongeschonden bewaard is gebleven; doch, nu de triomfboog nog niet geheel voltooid was, bestond er tot het voortzetten van dit werk, buiten de zwarigheid, dat men de noodige gelden daartoe niet wilde geven, ook nog vooral deze, dat de meeste basreliefs, die denzelven moesten versieren, verscheidene overwinningen van napoleon voorstellen, en onder deze ook eenige, welke hij op de Oostenrijkers behaald heeft; en het is dus niet onnatuurlijk, dat de tegenwoordige Oostenrijksche regering eenigzins met deze zaak verlegen is. Intusschen is het te bejammeren, dat het werk maar niet tijdig genoeg voltooid is geweest, daar de wit marmeren boog eene overheerlijke uitwerking bij het inkomen van Milaan zoude gedaan hebben, en de daartoe behoorende versierselen inderdaad als meesterstukken der nieuwere kunst moeten
beschouwd worden.
Nadat wij nog een klein eindwegs verder dan gemelde zuil, door eene kromming, tot digt bij Crevola gekomen waren, keerde de weg op eens regts af; wij verlieten het val di Vedro, en bevonden ons nu aan den voet van den Simplon, in de vlakte van de vallei Oscella, of Ossola. Het genoegen, dat men gevoelt, wanneer men, na twee dagen in die allerwoestste streken doorgebragt te

{==414==} {>>pagina-aanduiding<<}
hebben, zich weder bevindt in een vrolijk, bewoond dal, dat reeds eenigzins in het zachte klimaat van Italië deelt, kan men zich ligtelijk voorstellen; en het dal d'Oscella levert, buiten alle deze voordeelen, bij Crevola ook nog een zeer schilderachtig gezigt op, door de menigte dorpen, kerkjes, kapelletjes, kasteeltjes en huizen, die, alle geheel wit aangestreken, 't zij in het dal, 't zij op de helling der bergen, die hetzelve insluiten, het landschap verlevendigen.
Naauwelijks waren wij in de vlakte, of wij gingen over de uitmuntend schoon gebouwde brug van Crevola, die 60 passen lang is, en aan de Veriola eenen doortogt verschaft naar de Toccia of Tosa, die het dal in deszelfs geheele lengte doorloopt. Nu hadden wij nog eenen lijnregten weg van een uur lang tot Domo d'ossola, doch die ons veraangenaamd werd door de menigte boeren en boerinnen in verschillende kleederdragten, welke van de markt van Domo kwamen, en die door het Italiaansch, hetwelk zij spraken, (hoewel een ellendig patois) en aan hetwelk onze ooren nog ongewoon waren, onze opmerkzaamheid geheel tot zich trokken.
Na zes uren gaans van het dorp Simpeln kwamen wij in den namiddag te Domo d'ossola, waar wij onzen intrek namen in het Hotel d'Espagne, en dadelijk begonnen te accorderen voor al 't geen wij noodig hadden, zoo als zulks de algemeene gewoonte is voor de reizigers in Italië, die er eenigzins op gesteld zijn, om niet twee- en driemaal de waarde te betalen van 't geen zij genoten hebben.
Domo d'ossola wordt verlevendigd en is welvarende, doordien het juist aan den voet van den Simplon ligt. Hetzelve is nog 942 voet boven de zee verheven. Bij strabo en in het Itinerarium Antonini vindt men gewag gemaakt van een plaatsje, Oscella genaamd, dat zeer mogelijk het tegenwoordige Domo d'ossola geweest is. Deze laatste naam moet men waarschijnlijk daarvan afleiden, dat daar ter plaatse de eerste of grootste kerk van de geheele vallei van Oscella of Ossola geweest is,

{==415==} {>>pagina-aanduiding<<}
vermits in het Noorden van Italië overal de voornaamste of kathedrale kerk il duomo of il domo genoemd wordt.
Van Domo d'ossola loopt de groote Simplon-weg door het geheele lagere gedeelte van het val d'Oscella. Te Fariolo komt men aan het Lago Maggiere, welks boorden men volgt tot aan Sesto Calende, gelegen aan het zuidelijkste uiteinde van dat meer, en van daar loopt de weg bijna in eene regte lijn tot Milaan. Van Domo d'ossola tot Milaan heeft men nog 10½ posten; terwijl de weg van Bryg tot Domo d'ossola op 9 posten berekend is.




Bijdrage tot het vroegtijdig bestaan eener Nederlandsche hervormde gemeente te Norwith, in Engeland.

(Medegedeeld door den Baron van westreenen van tiellandt, te 's Gravenhage.)

De steller der beoordeeling van de Nederduitsche vertaling des 2den deels van aikin's Leven van Koningin elizabeth, in het 6de No. van dit tijdschrift voorkomende, beschouwde, te regt, als ‘merkwaardig, in de toenmaals aanzienlijke fabrijkstad Norwith, reeds in 1578, eene Nederlandsche Hervormde gemeente te ontmoeten, die den Godsdienst in hare moedertaal waarnam;’ en ik vertrouw derhalve, dat het niet geheel onbelangrijk geacht zal worden, twee kerkelijke typographische gedenkstukken, als eene bijdrage tot het vroegtijdig bestaan dezer gemeente, reeds 10 jaren eerder dan het vermelde tijdstip, te doen kennen; te meer, daar zij, (voor zoo verre mij bewust is) door hunne zeldzaamheid, aan de nasporingen der letterkundigen, zelfs van den naauwkeurigen is. le long, (in zijne Boekzaal der Nederduitsche Bijbels) zijn ontsnapt, en teffens staven het berigt der kundige Schrijvers van de laatstuitgekomene Geschiedenis der Hervormde Kerk in Nederland (bl. 159, 160 van het 1ste deel dezes werks) wegens den bloeijenden staat dier gemeente om-
{==416==} {>>pagina-aanduiding<<}
trent dien tijd, en haar bezit van eene eigene boekdrukkerij. Beide berusten in mijne bibliotheek, en zijn in klein 8vo formaat, in Gothische letters, binnen voornoemde stad Norwith, bij zekeren antonius de solemne, gedrukt. Het eene voert ten titel: ‘Die CL Psalmen Davids, wt den franchoyschen dichte in Nederlantschen ouerghesett door Petrum Dathenum, mitsgaders de Christelicken Catechismo, ceremonien ende gebeden. Tot Noorwitz gheprint bij Anthonium de Solemne. Anno MDLXVIII.’ Aan het hoofd der Psalmen, van welke de eerste verzen met muzijknoten zijn voorzien, staat eene Introductie tot de musica, om behoorlijk te leeren zingen; en dezelve worden gevolgd van den Catechismus, bekend onder den naam van
Heidelbergschen, van het formulier des doops, de onderzoeking bij het aannemen van ledematen, de formulieren bij de bediening van 't nachtmaal en de plegtigheid van 't huwelijk, alsmede van eenige gebeden; terwijl eindelijk alles besloten wordt door een register en dit onderschrift: ‘Ghedruckt in 't Jaer ons Heeren 1568.’ - Het tweede stuk is betiteld: ‘Belydenisse ende eenvoudige wtlegghinge des waerachtighen gheloofs, en der algemeynen articulen van de suyvere Christelicke religie. Gemaeckt van de dienaers der kercken Jesu Christi die daer in Switserland zyn. Item die belydenisse des gheloofs der gemeynten van Francryck. Anno 1568. Gheprint tot Nordwitz by Antonium de Solemne.’ Het bevat dus de vertaling der Zwitsersche en Fransche geloofsbelijdenissen; en, daar bij het voornoemde Psalmboek de Heidelbergsche Catechismus is gevoegd, schijnt het, wel is waar, dat bij deze gemeente, (die, vóór hare uitdrijving onder Koningin maria, het leerboekje van alasco bezigde) na hare terugkeering onder Koningin elizabeth, dit opstel was ingevoerd; doch dat echter eenige harer leden van andere geloofsbelijdenissen niet vreemd waren, en dat zij derhalve zoo wel uit Zwingliaansche als Calvinistische hervormden bestond, die aanvankelijk, toen men aan schoolsche spitsvindigheden minder dacht, niet zoo stellig onderscheiden werden.


{==417==} {>>pagina-aanduiding<<}

Verder berigt omtrent de baden te Bentheim. Door M.W. Plagge, Med. Doct. en Badärts.

(Medegedeeld door Prof. thuessink.)

Het getal der badgasten was in het voorleden jaar 1822 aanzienlijker dan in het voorgaande; het was 350; er werden in het geheel 2504 baden gebruikt.
Ik zal eenige der merkwaardigste gevallen van genezing door dit bad opgeven, ten einde zoo wel de Geneesheeren als de lijders in staat te stellen om de gevallen te beoordeelen, waarin men genezing door hetzelve kan verwachten.
Zes gevallen van huidziekten waren merkwaardig. Drie derzelve hadden pustuleuze dartres (herpes pustulosus faciei). Ofschoon de uiterlijke vorm dezer ziekte bij allen genoegzaam overeenkwam, waren echter bij den eenen meer puistjes met etter gevuld, terwijl bij de anderen eene slijmachtige stof zich meer uit de oppervlakte der huid ontlastede. Allen werden door het gebruik der baden en door het drinken van het water, zonder eenig ander middel, binnen vier tot acht weken in zoo verre hersteld, dat men met grond kan vooronderstellen, dat de ziekte door het herhaald gebruik der baden volkomen zal weggenomen worden. De dartre van het aangezigt is echter altijd moeijelijker door de baden te genezen, dan die, welke op de door de kleederen bedekte plaatsen aanwezig is, daar de baden niet zoo plaatselijk op de ziekte kunnen werken, en licht en lucht ook nadeelig op dezelve werken.
Drie andere lijders hadden dezen uitslag meer over het geheele ligchaam verspreid (herpes universalis). Een dezer lijders had reeds tien jaren aan verschillende plaatsen des ligchaams, voornamelijk aan de armen, een natte dartre (herpes humidus) gehad, die een lijmerig vocht ontlastede, 't welk den lijder veel ongemak veroorzaakte. Aanvankelijk verergerde de ziekte, na het gebruik der

{==418==} {>>pagina-aanduiding<<}
baden, op eene vreesselijke wijze; dan niet lang daarna begon de uitslag te genezen, zoodat de lijder binnen drie weken door het baden en het drinken van de bron van zijn akelig en lastig ongemak geheelenal bevrijd was. De andere lijder, een Heer van omtrent 60 jaren, leed sedert een jaar aan een' meelachtigen uitslag (herpes farinosus); deze werd ook binnen drie weken door de baden en het drinken van de bron volkomen genezen. De derde patiënt, die van jongs af, door eene erfelijke dispositie, aan een herpes (herpes lichenoides) over het geheele ligchaam, uitgenomen het aangezigt, leed, werd wel eenigzins, maar niet volkomen genezen; schoon ik vertrouwe, dat door herhaald baden de ziekte voor genezing vatbaar is.
Wat verder de lijders betreft, die aan jicht en rheumatieke pijnen onderhevig waren - deze hadden over het geheel reden, over den uitslag der baden tevreden te zijn; ofschoon sommigen ook het bad verlaten hebben, zonder daarvan een onmiddellijk nut te ondervinden. Men neme echter hierbij in aanmerking, dat men niet altijd onmiddellijk daarvan de uitwerking bespeurt, maar somwijlen eerst naderhand de gelukkige gevolgen ondervindt.
Ik had het genoegen, een zeer merkwaardig voorbeeld van gelukkige genezing door middel onzer baden waar te nemen bij een' Heer van omtrent 30 jaren, die door zijn langdurig oponthoud in het warme en vochtige klimaat van het eiland Java eene hevige rheumatieke ziekte had gekregen, en daardoor zoodanig aan armen en beenen verlamd was, dat hij bijna niet gaan konde, noch zijne armen gebruiken; bovendien waren de onderste ledematen gezwollen, en het geheele ligchaam verzwakt en vermagerd. Na het gebruik van 39 baden, waaronder 15 douches, was hij genoegzaam geheel hersteld, zoodat hij uren konde wandelen zonder zich te vermoeijen, en zijn ligchaam had deszelfs vorige gezondheid bij het verlaten van het bad bijna bereikt.
Zeer belangrijk was ook de genezing van een geval van de zoo vreesselijke zenuwachtige pijn des aangezigts (do-
{==419==} {>>pagina-aanduiding<<}
lor faciei of prosopalgia); eene ziekte, welke zelden door eenige middelen volkomen genezen wordt. Eene vrouw van omtrent 43 jaren had reeds sedert twee jaren op eene verschrikkelijke wijze aan dit ongemak geleden, en niets had haar daarvan kunnen bevrijden: koude omslagen om het hoofd, en bloedzuigers, aan de beenen gezet, waren de eenigste middelen geweest, die telkens eenige leniging der vreesselijke pijnen hadden toegebragt. Hier aangekomen zijnde, gebruikte zij gedurende drie weken het zwavelbad, werd binnen dezen korten tijd geheel van haar ongemak genezen, en bleef daarvan ook naderhand bevrijd.
De heupjicht (ischias nervosa) is een van de algemeenste vormen der rheumatieke ziekten. Zeer vele gevallen van deze ziekte komen ieder jaar bij deze baden voor. Deze ziekte niet lang geduurd hebbende, wordt dezelve meestal door de zwavelbaden genezen: verouderd en ingeworteld zijnde, zoodat de pijnen door het gaan zeer verergeren, en de zieke reeds hinkt, met vermagering van het been, is de genezing moeijelijk; intusschen blijven dan nog de zwavelbaden en douches de meest geschikte middelen ter genezing of ter leniging dezer pijnlijke ziekte.
Wanneer de jicht of rheumatieke stof de zitplaats in het beenvlies heeft genomen, kan men verzekerd zijn met eene zware en hardnekkige ziekte te doen te hebben, vooral wanneer het been reeds gezwollen is. Bij drie dergelijke zieken heeft bij éénen het bad veel nut gedaan; bij de beide anderen zag men niet veel vordering: ik moet hier echter opmerken, dat een der lijders, door eene voorafgaande operatie, zoo zeer verzwakt was, dat hij slechts eenige weinige baden konde gebruiken, en van de verdere aanwending daarvan moest afzien.


{==420==} {>>pagina-aanduiding<<}

De spectator.

V.


Omne tulit punctum, qui miscuit utile dulci. 

Wij wenschen, zeer geachte Medeleden (*)! dat meer, dan tot nu toe het geval was, onze bijeenkomsten zullen veraangenaamd worden door goede Bijdragen, opdat, na het aanhooren eener meer uitvoerige Redevoering, het gezelschap niet zoo aanstonds behoeve uiteen te gaan, om den gebrokenen avond elders te eindigen, maar men nog een weinig hier toeven kan, in het uitzigt, dat men nog iets, waartoe men juist geene zeer groote inspanning behoeft, zal hooren, en waarbij men, op zijn gemak, het pijpje rooken kan. Meermalen hoorde ik elders bijdragen, zeer goede bijdragen, van dezen en genen der leden, - ook van de zoodanigen, die zich voor uitvoeriger arbeid dan minder vonden berekend, - de langere redevoering vervangen, en was getuige van de groote toejuiching, waarmede men dezelve ontving. Het geven van bijdragen is bij ons nog eene zeldzaamheid. Wij wenschen dit anders; en in dit Lokaal - gij weet het - gaat dit ook doorgaans anders. Na het ernstige hooge Treurspel valt wel de gordijn, maar daarom is het dan nog niet afgedaan; men verwacht en ontvangt het meer amusante Naspel. Ik las het nog onlangs in het Nieuws- en Advertentieblad: na den Gijsbrecht van Aemstel volgt altijd de Bruiloft van Kloris en Roosje; en, in spijt van den Betweter in dat nieuwspapier, vernam ik, dat dit nog onlangs hier in dit Lokaal mede alzoo is geschied; waaruit ik met genoegen heb opgemerkt, en wij mogen ons te zamen daarover verblijden, dat de zucht tot het nieuwe het alhier nieuw opgerigt Tooneel niet heeft besmet, en dat men geene oude palen verzetten, of oude vaderlandsche zeden en gewoonten te na treden wil.
Ik hoop echter niet, Mijne Heeren! dat gij dit zóó zult opvatten, alsof ik onze voorlezingen dor en droog, en alzoo geheel onvermakelijk, gesteld en voorgedragen, zou verlangen; terwijl dan, na dezelve, een van ons - als Arlequin - met eene bijdrage zou optreden, om ons de verveling wat weg te spotten; of dat, na een hoog ernstig en nuttig stuk, juist een Hansworst al den blijvenden goeden indruk moet komen vernietigen. Neen, waarlijk! zoo rigt men het ook

{==421==} {>>pagina-aanduiding<<}
bij eenen goeden Schouwburg niet in, althans niet hier in deze stad; en de zinspreuk, Nut en Vermaak, van dit schoon Lokaal, waarin wij thans voor de eerste maal zamen zijn, bedoelt geenszins, dat het vermaak het nut verwoesten moet.
In Nut en Vermaak iets over Nut en Vermaak te zeggen, zal, denk ik, juist nu eene niet geheel ongepaste bijdrage zijn.
‘Eigenlijk moet Vermaak Nut, en Nut moet Vermaak zijn,’ zoo zeide en schreef eens zeker wijshoofd; ter wederlegging van welke magtspreuk ik niets anders te zeggen heb, dan het voorstel, om de zinspreuk van onze Maatschappij ‘Tot nut van 't Algemeen’ in die van ‘Tot vermaak van 't Algemeen’ te veranderen; waarover zich, buiten twijfel, de zalige schim van vader nieuwenhuizen, zoo deze bewustheid draagt van hetgeen bij zijne Inrigting nu nog plaats heeft, verontwaardigd gevoelen zou, en waardoor ik geloof, dat deze Maatschappij misschien wel in aantal, maar geenszins in soort van leden zou aanwinnen. Nut en Vermaak houd ik voor zeer onderscheiden, en men moet het een met het ander niet verwisselen.
Ik ben natuurlijk dezen winter getuige geweest van menig ijsvermaak, en wil daaraan nu wel iedere soort van nuttigheid niet ontzeggen; maar, als men u tot het nemen van vermaak op het ijs uitgenoodigd had, en u, Mevrouw of Mijnheer! dan met den dag uit het bed schelde, en u de bijl in de hand gaf, ten einde de bijten open te hakken, zoudt gij toch waarlijk wonderlijk opzien, ofschoon gij toestemmen zult, dat het openhakken der bijten van groote nuttigheid is. En - om andere voorbeelden te nemen - dat de Justitie gehandhaafd wordt, en alzoo een dief zijne competente portie krijgt, heeft zeker nuttigheid; maar ik beklaag echter het meisje, hetwelk naar zoodanig schouwspel verlangt, om zich - te vermaken. De verandering der belastingen voor het Nederlandsch Rijk heeft zeker eene groote nuttigheid, want anders hadden noch Koning noch Minister dezelve begeerd, en ook de Tweede Kamer dezelve nimmer toegestaan; maar wat nu het vermakelijke daarvan betreft, zoo mogen daarvan de Schiedamsche Branders getuigen, die thans, met hunne koeijen en zwijnen, om spoeling roepen!
Ziet daar eenige nuttige dingen genoemd, welke echter niet bijzonder vermakelijk zijn; en welk een aantal vermaken kon ik aanvoeren, waarin volstrekt geene nuttigheid is!

{==422==} {>>pagina-aanduiding<<}
Dan, het zij ik mij tot enkel geoorloofde of ook tot enkel ongeoorloofde vermaken bepaalde, vrees ik echter, dat ik welligt den smaak en het genoegen van dezen of genen onder ons te na sprak. Maar waartoe zou deze opnoeming ook noodig zijn? Wie uwer ontkent het toch, dat men zich grootelijks vergissen zou, wanneer men zich door het luidruchtig gedruisch van het vermaak liet uitlokken, in vertrouwen dat men Nut en Vermaak juist altijd bijeen vindt?
‘Alzoo - Nut en Vermaak willen wij zorgvuldig onderscheiden. Nut is geen Vermaak, en Vermaak is geen Nut.’ - Neen! ook voor deze magtsprenk moeten wij ons wachten; zij is geenszins van algemeene toepassing. Sommige vermaken hebben zekerlijk hunne nuttigheid; niet alleen maar, of ook niet zoo zeer, omdat de arme handwerksman en kunstenaar daardoor aan den kost komt, (want op die wijze kon men ook het meest ongeoorloofde en iedere schole der ondeugd voorstaan) maar al was het ook alleen maar daarom, dat de nutstichter uitspanning en vermaak behoeft, opdat zijne veerkracht om nut te stichten niet verlamme. De mensch is veel te zinnelijk en te zwak, dan dat men hem, zonder schade, het vermaak benemen kan.
Het nuttige is dikwijls zeer vermakelijk, ja! - voor enkele menschen; maar onze Maatschappij Tot Nut van 't Algemeen zal nog wel eenige jaren moeten werkzaam zijn, eer ieder mensch alleen in hetgeen nut sticht zijn vermaak zal vinden. Men zegt ook, dat het Nut de moeder van het Vermaak is. Het kan zijn; maar vooralsnog is het niet altijd nog alzoo op onze wereld; misschien in hoogeren kring en bij hoogere wezens. En dat het Vermaak, zoo als wij hier dat nemen en zoeken, niet dan bij toeval eens de moeder van het Nut wordt, stel ik buiten twijfel.
Liever willen wij Nut en Vermaak zusters noemen, die wel eens, ja al dikwijls, met elkander overhoop liggen, maar zich ook nu en dan zusterlijk de hand bieden, een eindwegs zamengaan, doch zich, helaas! nog telkens dan weêr vaneenscheiden. Dit gebouw, te harer vereeniginge en hulde gesticht, moge haar duurzaam aaneenstrengelen, zonder wezenlijke schade voor eene van beiden! Voorwaar, dan is er binnen onze muren een wonder gesticht.
Dat zich de zusters onderling verstaan en vereenigen, is goed. Zij kunnen het; er zijn onderscheidene en veelvuldige punten van aanraking en toenadering. Maar het dartele zusje

{==423==} {>>pagina-aanduiding<<}
vermaak moet een weinig, ja wat veel zelfs, toegeven; want zuster nut is uit haren aard wat ernstig, en heeft karakter. Zuster vermaak moet zich niet te allen tijde en overal willen indringen; en waar zij is, moet zij echter zuster nut nimmer afwijzen. Toegeven kan zuster nut in het geheel maar niet.
Eene proeve; Ik vond beide zusters niet lang geleden bijeen; het was bij - eene Begrafenis. Eerst bragt men het lijk uit den weg. Zuster nut had de directie, en alles ging deftig, bedaard en ernstig toe, zoodat alles hier groote nuttigheid had, en zij ieder tot ernst stemde. Maar zuster vermaak kwam er bij, en zeide, dat het nu verder hare zaak was. Zij had de zaal met smaak ingerigt en verlicht; zij had de tafel gedekt en wel voorzien; ook had zij den wijn niet vergeten; - en spoedig kon nu zuster nut in het geheel niet meer aan het woord komen; dat een Lijkfeest wezen zou, werd een Bagchusfeest. De dartele deerne had alles bedorven, en zuster nut vertrok, want hier zou zij het hebben moeten besterven.
Op eene Bruiloft zit het vermaak voor; maar daar is het, even als in het Huwelijk, zeer ongelukkig, zoo voor het nut ook niet een stoel wordt gezet. Na menige bruiloft beklaagde men zich, van wege de gevolgen, (gelijk men zich bij menig huwelijk beklagen moet) dat Jufvrouw vermaak hare zuster nut daar niet mede genoodigd had, of, al deed zij dit, door hare dartelheid, die waardige zuster van de tafel en uit geheel de woning verjoeg.
Moeijelijk, zeer moeijelijk, kunnen, op den duur, de zusters zich bijeenhouden en verdragen. Echter heeft men haar zoo gaarne bijeen. Het vermaak is dan alleen en volstrekt gevaarlijk, wanneer het met zuster nut in onmin is; en het nut vindt den besten toegang, waar het door zuster vermaak wordt ingeleid.
Ons nuttig vermaken, dat is het ware; maar vermakelijk nuttig zijn, klinkt wat vreemd. Vanwaar komt dit toch? Ik zal het u zeggen. De oudste zuster heet nut, en aan haar komt de rang toe, haar in de zinspreuk voor dit Lokaal daarom ook toegekend. Zij moet alzoo de jongere zuster, vermaak, zoo wat raden en leiden. Keeren wij dit nimmerom, en vreezen wij geenszins, dat de oudere wijzere zuster de jongere kwalijk bejegenen zal. De jongere is een dartel kind, en behoeft de curatele der oudere; zonder deze wordt zij -
{==424==} {>>pagina-aanduiding<<}
helaas! de ondervinding leerde het reeds duizendmalen - de verstoorster van iedere nuttigheid.
Nut en Vermaak! zeer juist is de zinspreuk van dit schoon gebouw; en, ofschoon wij, als Departement van de Maatschappij Tot Nut van 't Algemeen, ons het nut vooral ten doel stellen, zijn wij daarom het vermaak van het Algemeen geenszins vijandig, maar willen er in iedere onzer bijeenkomsten gaarne toe medewerken, dat de beide zusters zich vriendelijk en overal de hand bieden, en zuster vermaak, door zuster nut gezuiverd, geleid en veredeld, hoe langer hoe meer tot eer en vreugde zij van beider verhevenen Oorsprong, die het Algemeen het uitnemendste goed en de overvloedigste vreugde gunt.

Nieuw alphabet van en voor den opmerker.

R.

Roman. Nadat de gewone Romanwereld in alle rigtingen doorkruist is en geen nieuws meer kan opleveren, dient men wel, met armida, de kar te bestijgen, en met eene verwilderde verbeelding door de wolken te vliegen, zonder te weten waarheen, en of men wel ooit weder te regt zal komen.
Rome. Voorheen een paleis, naderhand een klooster, thans een oudemannenhuis.

S.

Schoon.

Zoo lang waarachtig schoon den stervling kan bekoren, 
Vergeet hij zijn waardij en zijn bestemming niet. 
Het reinst genot is hem, die 't schoon gevoelt, beschoren. 
Hij offert aan de deugd, die 't schoon zijn hulde biedt. 

Schouwtooneel. Als kweekschool der kunsten, Museum der geschiedenis, tempel van deugd en veredeling, al te zeer miskend en verwaarloosd, en te vaak in een Marionettenspel of Ronzebons herschapen. Mogt men eenmaal regt bevroeden, welke partij er van te trekken valt!
Schrijfstijl. Om een' goeden schrijfstijl zich eigen te maken, moet men leeren uitgaan van denkbeelden, en niet van woorden.
Schrijvers. Vele geleerde Schrijvers zijn alleen daarin van de Kopijïsten onderscheiden, dat zij alles, wat zij na- en uitschrijven, verminken.

{==425==} {>>pagina-aanduiding<<}

Smaak. De smaak is minder verschillend dan men wel eens meent, en heeft wel degelijk zijne wetten. Hij is alleen maar meer of minder fijn, scherp en geoefend; ook soms verstompt, overprikkeld, of door bij- of nasmaak vervalscht. De meeste menschen, echter, zwelgen maar in, en keuren goed of kwaad enkel op gezag van een' voorproever.
Soldaten. Vorsten hebben soldaten; kinderen mede: met dit onderscheid, dat die der laatsten van hout of lood en onschadelijk zijn.
Spanje. Die ongenoodigd derwaarts henen trekt, keere terug met een' Don Quichot in den zak, een' deftigen bril stijf op den neus geknipt, en eene snuif in zijne doos, die niezen doet, dat de tranen er van overloopen!
Speeltuig. Als menig lierdichter tusschenbeiden niet eens zijn speeltuig aansprak, men zou vergeten, dat hij lierdichter was, en in verzoeking komen, om den logischen gang zijner denkbeelden te volgen.
Staatkunde. Leere men, ook tegenwoordig, uit machiavel; en het zal begrijpelijk worden, hoe men soms alles, zelfs de grondstellingen van het Evangelie, met de Staatkunde in overeenstemming weet te brengen.
Statistiek. In de Statistiek wordt alles opgenomen, behalve juist datgene, waar het vooral op aankomt: het zedelijk karakter van de bewoners namelijk.... Doch dit laat zich onder geene cijfers brengen, of met den maatstok afmeten.
Stelsels. Het bestrijden of verdedigen van stelsels staat gelijk met schaakpartijen: die het spel verliest, kan op nieuw de stukken opzetten en zijn geluk beproeven.
Stok. Besturend werktuig, meer waard dan al de Charters der wereld. Montesquieu vergat denzelven in zijn Esprit- des Lois. Intusschen weifelen de Ultra's, van meer dan één land, in hunne keuze, tusschen den stok en de roede.
Stoom. In haren vrijen staat enkel damp, die niets vermag; maar verzameld en in bepaalde rigting voortgedreven, onberekenbaar in kracht. Zoo is het ook gelegen met de meening en den wil van een volk.
Stopwoorden. Dienen om de gelederen aan te sluiten in de maat, in het rijm, en in de denkbeelden.
Straatslijpen. Men berispe geene straatslijpers: zij mogten tot inkeer komen, en schrijvers of vertalers worden; dat, in hun geval, voor de maatschappij nog grooter kruis zou zijn.


{==426==} {>>pagina-aanduiding<<}

T.

Tijd. Men beeldt hem af met eene zeissen gewapend, alsof hij niets doet dan nedervellen; en men vergeet, dat die zelfde Tijd de eeuwen, die nog zijn zullen, en zoo vele levens, als nog worden moeten, te voorschijn roept!
Toonen. De muzijktoonen brengen veel te weeg, doch de spreektoonen nog oneindig meer.
Troon. De troon, die in het volk geen' steun vindt, staat op den top van een' glijberg.
Twijfelen. Het is geoorloofd den grond te onderzoeken, vóór men aan 't funderen gaat: zoo mede het twijfelen hem, wien het om waarheid te doen is.

U.

Uil. De vinding, van dezen vogel bij minerva te plaatsen, niet gelukkig. Wat baat het, dat men alleen bij nacht, en niet bij dag ziet? De waarheid is niet gewoon in de duisternis te spoken: om haar te zien, moet men zijn oog aan het licht gewennen, en zoo min mogelijk uil zijn.
Ultra. Behoort tot die soort van menschen, van welke jean paul zegt: dat zij de geheele wereld in eenen konzeniljemolen zouden willen fijnmalen, alleen om hun gezigt of kamizool rood te verwen.
Utopia. Het zou dwaasheid zijn nog langer Utopia's te schrijven, nu het in Europa op zulk een' goeden voet staat om Utopia te verwezenlijken!

V.

Vaderlandsliefde. Niets anders dan huisselijke deugd, maar op het groote tooneel voor het publiek optredende.
Verbond. Ouder de vele soorten van verbonden hoort men ook van een heilig verbond. Doch, daar men ook van eene heilige Inquisitie spreekt, zij men wel verdacht, dat dit heilig hier niet dezelfde beteekenis kan hebben; want het heilig verbond is eene staatkundige, de heilige Inquisitie, daarentegen, eene kerkelijke instelling.
Verdienste. Het is de eigenschap van verdienste, dat, als men op aarde haar licht tracht uit te dooven, zij zich hemelwaarts verheft, om als vaste ster te blinken.
Verdraagzaamheid. Is zoo onmiskenbaar pligt, dat het ongerijmd moet schijnen, haar verdienste toe te kennen, of tot den rang van deugd te verheffen.
Verheveling. Meer dan één groot man zag men, in onzen leeftijd, als eene vaste ster opgaan, die naderhand bleek

{==427==} {>>pagina-aanduiding<<}
slechts eene verheveling te zijn, om weldra te verdwijnen, en niets dan eenen zwavelstank achter te laten.
Verheven. Over het verhevene is reeds zoo veel gezegd, dat niet bevredigt.... maar daarin ligt de aard van het verhevene, dat het niet bereikt kan worden.
Verstand. Zie Geld.
Vertalen. Het menigvuldig slecht vertalen komt vandaar, dat men wel Dictionnaires heeft van woorden en van spreekwijzen, maar niet van - denkbeelden.
Vertegenwoordiging. Kan door duizend, door honderd, door tien, ja door een enkel persoon worden uitgeoefend; en dit laatste is het geval in Turkije, waar de Sultan de Muzelmannen vertegenwoordigt. Zelfs dáár is alzoo een representatieve regeringsvorm. Men ziet derhalve, hoe dwaas het is, naar iets te verlangen, wat men reeds bezit! Alles blijve dus zoo als het is.
Voorvaderlijk. Er is nu reeds zoo veel gesproken en gezongen van de verdiensten der Voorvaderen, dat men van lieverlede kan beginnen te denken, of het raadzaam en uitvoerlijk zij, hunne deugden, vroeger of later, eens meer algemeen in praktijk te brengen, met of zonder prijsvragen.
Voorwerk. Hoe vele met sloten, grendels en boomen rijkelijk voorziene deuren moeten soms, na het eindeloos beproeven van sleutel voor sleutel, wel geopend worden, eer men aan de lezing van het eigenlijke boek beginnen kan: en wat vindt men dan nog? In plaats van eene Sacristie, eene ellendige pottenkas!
Vredelievend. Is de wolf, wanneer de herder waakzaam is, en de vos, wanneer hij de druiven niet bereiken kan. De een ontveinst zijn' honger en loert; de ander houdt zich vies en gluipt.
Vrijgeest. Benaming, welke (taalkundig) geene ongunstige beteekenis moest hebben, en, voor hetgeen men er door aanduiden wil, ongepast.
Vrijheer. Zie Vrij-burger.

Vrouwen.

De wereld is voorwaar een droeve rampwoestijn: 
Maar aan der vrouwen zij' weet men haar door te streven. 
Haar hand biedt bloemen aan; haar oog spreidt zonneschijn: 
In 't kort, zij zijn de troost, de vreugde van ons leven. 
Een Eden, zonder haar... wat zou dat Eden zijn? 
Een aaklig oord, waar 't hart zichzelve zou begeven, 
En zonder artsenij voor leed of boezempijn. 



{==428==} {>>pagina-aanduiding<<}

Uittreksels uit het zedelijk dagboek van eenen zeereiziger. (*)

Het Schip de V.C. 5 graden N.B. 324 L. 22 Augustus 1821.

Het is een vrij algemeen vooroordeel, om de uitoefening der dapperheid bij uitsluiting tot de bedrijven des oorlogs te bepalen. Het is waar, dat de krijg eene ruime aanleiding tot derzelver ontwikkeling geeft; maar het is eene grove dwaling, dat het menschelijk leven geene andere tooneelen zou aanbieden, waarop deze deugd door ons zou kunnen worden ten toon gespreid. Immers, indien dapperheid kan genoemd worden die hoedanigheid onzes gemoeds, waarmede wij gevaren en moeijelijkheden onverschrokken tegentreden, en dezelve van ons zoeken te verwijderen door zoodanige redelijke middelen, als daartoe in onze handen gesteld zijn, dan zullen alle openbare en bijzondere kringen der maatschappij, dan zullen verreweg de meeste betrekkingen ons telkens in de gelegenheid stellen, om deze deugd te beoefenen. Er bestaat toch geene verbindtenis, waarvan wij deelgenooten zouden kunnen zijn, die niet hare onaangenaamheden met zich voert, die ons niet dikwerf op groote teleurstellingen en miskenningen te staan komt, die niet zelden ons ellende en jammer berokkent. Geene menschelijke onderneming, hoe uitlokkend en veelbelovend dezelve ons ook in de toekomst moge toeschijnen, hoe welberekend ook derzelver voordeelige uitkomsten zijn mogen, is van moeijelijkheden en ontberingen bevrijd, waarvan wij sommige, ja, wel hebben vooruitgezien, maar waarvan ook zeer vele ongedacht zijn. Soms kunnen deze rampen op eene ongewone wijze zich voor ons ophoopen en vermenigvuldigen. Dit ondervindt de echtgenoote, die onophoudelijk heeft te kampen met de grillige luimen en het booze hart van haren man, wiens lust en genoegen het is, of schijnt te zijn, de dagen van zijne huisvrouw, door alle middelen, die hij onder zijn bereik heeft, te verbitteren. Dit ondervindt de zeereiziger, die dag aan dag zich ziet te leur gesteld in de gewenschte toenadering tot de ha-
{==429==} {>>pagina-aanduiding<<}
ven zijner bestemming, het zij hem stormen en onweders met eenen waarschijnlijken ondergang dreigen, het zij
tegenwind, langdurige stilte of afdrijvende stroomen den gunstigen voortgang van het vaartuig belemmeren of vertragen. Dit is de ervaring van den gezaghebber, den ambtenaar, den Vorst zelven, die, schoon hunne eerzucht en uitzigten de ruimste voldoening hebben verkregen, echter te dikwerf, door de aanvallen, welke de nijd, de afgunst, de boosheid op hen wagen, of ook door de zorgen en bekommeringen, welke de goede waarneming hunner pligten van hen afeischt, herinnerd worden aan de onvolmaaktheid der aardsche dingen, van welke salomo, hij, die schatten, en eere, en gezag, en wijsheid in de ruimste mate bezat, en wien wij uit dien hoofde een juist oordeel aangaande derzelver waarde niet kunnen ontzeggen, getuigde, dat zij alle ijdel waren. In deze of dergelijke betrekkingen geplaatst, zullen wij het voor ons van belang houden, om ons door de rampen, gevaren of moeijelijkheden, die daarbij voor ons ontstaan, niet te laten nederdrukken, maar zoo veel mogelijk ons te wapenen tegen de indrukselen van moedeloosheid, mistroostigheid, onvergenoegdheid, droefheid en gemelijkheid, welke zoo ligt, bij de tegenheden des aardschen levens, bij ons post vatten, en die ons van lieverlede onbekwaam maken, niet alleen tot eene ernstige en gezette pligtsbetrachting, maar ook het leed, dat oorzaak tot deze onaangename indrukselen gaf, verzwaren en vermeerderen. Deze taak vordert intusschen onze geheele ingespannenheid. Te ontkennen toch is het niet, dat aan dezelve velerlei en groote bezwaren verknocht zijn, vooral wanneer ons zoogenaamd temperament ons tot het tegendeel in eene meerdere of mindere mate aandrijft. Wie, die eenige ervaring heeft, of die niet geheel ontbloot is van eene juiste zelfkennis, zal het durven loochenen, dat er strijd noodig is, om deze zwakheden der menschelijke natuur te onderdrukken, en om ons te behoeden, dat wij onder dezelve niet bezwijken, dat is, dat wij door dezelve niet overwonnen
worden, maar dat wij zelve in den strijd den palm der overwinning wegdragen? Maar, waar was ooit strijd denkbaar, zonder ontwikkeling van kracht? waar ooit overwinning, zonder dapperheid? Het is derhalve ontwijfelbaar zeker, dat deze voortreffelijke eigenschap onzer natuur, die den mensch op eene bijzondere wijze vereert, verheft en veredelt, geenszins bij uitsluiting het bloe-
{==430==} {>>pagina-aanduiding<<}
dig slagveld behoeft, om zich in luister te vertoonen, maar dat ook het stille huisselijke leven daartoe eene ruime gelegenheid aanbiedt; ja, bij nadere overweging, zullen wij zelfs moeten bekennen, dat de dapperheid, die wij aldaar moeten ontwikkelen, dikwerf te edeler en voortreffelijker mag heeten, naarmate eigenlijke zelfverdediging ons hier niet onwillekeurig tot handelen aandrijft, naarmate geene verdoovende uitbarstingen van verwoestende wapenen gedurende die handeling ons gevoel verstompen, en naarmate geen roem of openbare eereteekenen ons na dezelve wachten.




24 Augustus 1821.

Er zijn hulpmiddelen uit te denken, om onzen voortgang in zedelijke beschaving te bevorderen. Onze voorvaderen waren gewoon, zich zekere leerrijke en zinrijke spreuk te kiezen, welke, als het ware, het randschrift was, dat hun geslachtwapen omgaf, en die hun telkens óf den geheelen omvang hunner pligten, óf wel deze of gene deugd, bij welker betrachting de beoefenaar een meer bijzonder belang had, herinnerde. Zoo kennen wij het ruit hora van onzen grooten huig de groot. Zoo lezen wij van anna en maria tesselschade, dochters van roemer visscher, dat zij zich ten wapenspreuk hadden gekozen: genoegh is meer, en elck zijn waerom. Deze gewoonte verdient onze navolging. In den storm der driften kan het de enkele voorstelling van zoodanigen zetregel zijn, die, zonder verdere redenering, (waartoe wij trouwens alsdan ook onbekwaam zijn) derzelver woede doet bedaren. Nedergedrukt door het leed, dat God of menschen ons doen wedervaren, en met trage handen en slappe knieën daarheen zittende, onverschillig schier, of hetzelve zal verminderen, dan wel met vernieuwde woede op ons hoofd losbarsten, worden wij, door de herinnering aan onze zedespreuk, tot nieuwe werkzaamheid en kloeken moed opgewekt. In het uur der verleiding wordt zij voor den bruisenden jongeling, of voor de wankelende echtgenoote, het wapentuig, met hetwelk zij den reeds ver gevorderden aanval op hunne eer en deugd weten af te weren, en hetwelk hen aan hunzelve teruggeeft en hen in derzelver zedelijke waarde herstelt. Van eenen veelomvattenden en hoogstkrachtdadigen inhoud is mij steeds in dit licht voorgekomen de regel van Joseph Ligtknecht in den Huzaar Zwart-
{==431==} {>>pagina-aanduiding<<}
mantel van den onvergelijkelijken salzmann: wat God doet, dat is wèl
gedaan. Rijk is vooral de Heilige Schrift, dat boek van ware levensverbeterende en veredelende wijsbegeerte, aan zoodanige regelen. Het Spreukenboek en de Predi ker, Jezus Syrach en het Boek der Wijsheid geven daarvan een aantal voorbeelden aan de hand. Maar inzonderheid is het de Heiland der wereld, die ons hier te stade komt, en van wien wij, in de meeste voorvallen des aardschen levens, ons een puntig gezegde, eene fraaije leenspreuk, een ophelderend, moedgevend of vertroostend voorschrift, tot ons toepasselijk gebruik, zullen kunnen te binnen brengen. Men denke slechts aan het: gij weet niet, wat gij begeert; ieder dag heeft genoeg aan zijn zelfs kwaad; wie zichzelven verhoogt, zal vernederd worden; vele eerste zullen de laatste zijn, en vele laatste de eerste, enz. enz. De vertraging, welke wij thans ten aanzien der gewenschte toenadering tot de plaats onzer bestemming ondervinden, is voor ons een kwellend leed; hetwelk, in zwakke oogenblikken, ons welligt tot gemelijkheid en mistroostigheid zou kunnen doen vervallen, en soms dezen schadelijken invloed reeds met kracht op dezen of genen onzer uitoefent. Voor ons is het derhalve ook van belang, eenen zetregel te hebben, van welken wij ons, bij de vrees voor eenen dergelijken aanval op onze gemoedsrust, of bij de werkelijke ondervinding van denzelven, kunnen bedienen, om deze vrees te verwijderen, of den reeds post gevat hebbenden vijand te verdrijven. Uit de boven aangevoerde is het: gij weet niet, wat gij begeert, bijzonder geschikt, om ons hijgend verlangen naar het begeerde land te matigen, en alzoo ons in de belemmeringen, welke wij sedert zoo vele weken te dezen aanzien ondervinden, te doen berusten. Het: wat God doet, dat is wèl
gedaan, zal niet minder strekken, om ons in eenen enkelen blik te doen zien en gevoelen, dat onze klagten niet alleen nutteloos, maar ook dat zij misdadig zijn, als weinig strookende met den eerbied, verschuldigd aan het hooge Wezen, hetwelk over zeeën en winden gebiedt, en met het vertrouwen, hetwelk wij omtrent hetzelve, als alles steeds ten beste van zijne schepselen bedoelende, behooren te koesteren.





{==432==} {>>pagina-aanduiding<<}

Over den voorgenomen moord van Stanislaus Augustus, den laatsten koning van Polen.

(Uit een Handschrift.)

Zeker onbekend Schrijver, in de stad Neurenberg, had de gewoonte, om alles, wat hem, in dagbladen, nieuwstijdingen of andere kleine geschriften, belangrijks, omtrent enkele gevallen, voorwerpen of gebeurtenissen, voorkwam, op te teekenen, ten einde hetzelve voor den ondergang in den alles verslindenden stroom des tijds te bewaren. Hij schreef zulks in zijn gedenkboek, hetwelk hij Varia historica, 1779, had genoemd, op. Uit deze verzameling is het berigt ontleend, wegens den aanslag op het leven van den laatsten Koning van Polen, dat wij thans onzen lezeren voorleggen. Voorzeker kon de Schrijver niet voorzien, wat ééns, in 1794, met Polen en dezen Koning zou gebeuren. Het hier vermelde geval behoort evenwel nog altijd onder de opmerkelijke gebeurtenissen; en het verhaal is te belangrijker, omdat het zelfs in de Histoire de Pologne van méhée, Parijs 1792, niet is aan te treffen.

Zeker Poolsch Edelman, pulaski, Generaal bij het leger der Geconfedereerden, vormde het afschuwelijk ontwerp, om den goeden stanislaus augustus, Koning van Polen, den laatsten, die den wankelenden troon van dit veranderlijke volk bezeten heeft, te vermoorden (*). Hij had tot dat einde veertig zaamgezworenen, onder drie aanvoerders, lukawski, strawenski en kosinski, aan zich verbonden, die hem in de stad Czenstochow onder eede hadden beloofd, den Koning, het zij levend of dood, in handen te zullen leveren, of, zoo dit niet mogelijk ware, dan althans denzelven van het leven te berooven. Heimelijk

{==433==} {>>pagina-aanduiding<<}
en vermond begaven dezen zich met hunne eedgenooten naar Warschau. De Koning had, op den 3 November 1771, bij zijnen oom, den Grootkanselier van Lithauwen, den Vorst zartorinski, een bezoek afgelegd, en reed nu, tusschen 9 en 10 ure des avonds, naar zijn paleis terug. Hij zat met zijnen Adjudant alleen in de koets, en werd van 15 of 16 personen van zijn gevolg omringd. Op 200 schreden afstands van het paleis werd de Koning aangevallen; verscheidene schoten troffen de koets, en een derzelve den Heiduk, die den Koning, zijnen meester, wilde verdedigen, in het lijf; terwijl het overige gevolg des Konings, het zij dan uit schrik, of als deelgenooten der zamenzwering, de vlugt nam. De Adjudant sprong uit de koets, verliet den Koning, en zorgde slechts voor eigen lijfsbehoud. De Heiduk, die den Koning tot het uiterste verdedigde, stierf des volgenden daags aan zijne bekomene wonden. Hij was een Protestant, en de Koning verzorgde naderhand zijne weduwe en kinderen door een vast inkomen.
Intusschen zocht de Koning, onder begunstiging van den nacht, door het andere portier te ontvlugten; doch naauwelijks was hij uitgestegen, of hij voelde zich terstond bij de haren aangegrepen, en hoorde zijne moorders, onder de verschrikkelijkste vloeken, betuigen: ‘Wij hebben hem, en zijn laatste uur is gekomen.’ Een hunner schoot ook werkelijk op hem, en een ander hieuw hem met de sabel dwars over het hoosd, zoodat de wond tot op het voorhoofdsbeen doordrong. Hierop grepen zij hem bij den halsdoek, en sleepten hem, ten minste 500 schreden ver, in vollen galop tusschen hunne paarden voort, midden door de straten van Warschau, zonder ergens eenig oponthoud te vinden. De Koning leefde nog, hoezeer verscheidene schoten hem getroffen hadden, die echter door den pels waren afgeweerd, en het ligcbaam niet hadden gekwetst; maar, aan het hoofd gewond en door de straten der stad gesleept, was hij deerlijk mishandeld. Het gevlugte gevolg des Konings bragt het paleis in beweging. De lijfwacht haastte zich naar de plaats van den aanval, maar vond daar niets dan den hoed des Konings, met bloed bevlekt. De stad geraakte almede in beweging. De moordenaars zetteden intusschen den Koning op een paard, en joegen met hem steeds verder voort. Bij het overspringen der gracht, die rondom de stad loopt, brak het paard, waarop de Koning gezeten was, een been. Men zette hem dadelijk op

{==434==} {>>pagina-aanduiding<<}
een ander, en ging verder. Toen de moordenaars allen over de gracht waren, begonnen zij den Koning te plunderen. Zij scheurden hem het diamanten kruis van de borst; en lukawski nam het ordesteeken van den Pruissischen zwarten Adelaar, ten bewijze, dat de Koning werkelijk in de magt der zaamgezworenen was. Deze verzocht, dat men hem zijn' zakdoek zou laten, hetwelk ook geschiedde; en zelfs des Konings zakboekje ontging hunnen roofgierigen oogen. Na deze plundering verdeelde zich de bende; doch zeven bleven bij den Koning, over welke kosinski het bevel voerde. De nacht was ongemeên donker, en de paarden waren zeer vermoeid; men steeg dus af, en dwong den Koning, te voet te volgen, en wel op één' schoen, daar hij den tweeden in het slijk verloren had. Op deze wijze kwamen zij op den weg, die naar het dorp Burakow leidt. De Koning zelf waarschuwde hen, dit dorp te mijden, dewijl de Russen aldaar geposteerd waren. Dit maakte hen een weinig toegeeflijker, en gaf den Koning meer zekerheid voor zijn leven, hetwelk buiten twijfel groot gevaar zou hebben geloopen, zoo de Russen pogingen hadden willen aanwenden om hem te bevrijden. Zij gaven dus den Koning eene laars en eene muts, en kwamen eindelijk in het bosch van Bielany, drie kwartier uurs van Warschau gelegen. Nu vroegen de overigen herhaalde malen aan kosinski, of het nog geen tijd was, den Koning af te maken.
Intusschen was de verwarring in Warschau zelve ten top geklommen. Verscheidene Edelen hadden zich te paard gezet, zochten overal, vonden ook weldra de plaats, waar de moordenaars over de stadsgracht gesprongen waren, en volgden dit spoor.
De moordenaars, die den Koning vergezelden, werden niet weinig verschrikt bij het vernemen van eene Russische patrouille. Vier hunner ontvlugtten in het digtste van het bosch; en de drie overigen dwongen den Koning, al verder te gaan. Naauwelijks een kwartier uurs daarna werden zij op nieuw door eene Russische schildwacht aangeroepen, waarop wederom twee ontweken. Kosinski bleef nu alleen bij den Koning, en beiden waren te voet. Deze verzocht, hem toch eenige rust te vergunnen; doch kosinski bedreigde hem met de bloote sabel. In dien toestand kwamen zij in de nabijheid van het klooster Bielany. Kosinski was zeer beangst, geheel radeloos, en zonder eenige kennis

{==435==} {>>pagina-aanduiding<<}
van den weg. De Koning bood hem aan, dat hij zelf geheel alleen in het klooster wilde gaan, en kosinski dan voor zijne eigene veiligheid konde zorgen. ‘Neen!’ zel deze; ‘want ik heb gezworen.’ Zij gingen dus verder tot aan een klein kasteel, Mariemont, hetwelk tot Saksen behoort. Bij het aanschouwen hiervan vergunde hij den Koning eenige rust. Zij gingen beiden op den grond zitten. De Koning gebruikte dit oogenblik, om zijnen geleider te bewegen, dat hij hem zon laten ontvlugten. Hij stelde hem te dien einde zijn misdrijf op het levendigst voor oogen, vermaande hem, dat hij toch eens zijn geweten zou raadplegen, en bespeurde inderdaad merkelijke sporen van gewetensangst. ‘Doch,’ zeide hij, ‘zoo ik u ook naar Warschau terugbragt, wat zou het geval zijn? Men zou mij gevangen nemen, en door beulshauden doen sterven.’ Hierop antwoordde de Koning: ‘Ik geef u mijn woord daarop, dat u geen leed zal geschieden; of, wantrouwt gij dit,’ voegde hij er bij, ‘zoo gebruik het tegenwoordig oogenblik, en vlugt, werwaarts gij wilt. Thans is de gelegenheid nog gunstig.’ Nu kon zich kosinski niet langer bedwingen; hij viel voor 's Konings voeten neder, smeekte, dat Z.M. hem zijne misdaad wilde vergeven, beloofde, dat hij hem tegen iederen vijand zou verdedigen, en gaf zich geheel aan de grootmoedigheid des Konings over. Zij gingen nu te zamen naar eenen molen, waar de molenaar hen echter niet dan na langdurigen wederstand innam, dewijl hij hen voor roovers hield. Naauwelijks was de Koning in de kamer, of hij schreef aan den Generaal coccei, Kolonel van de Gardes te voet, deze weinige woorden: ‘Ik ben, als door eene soort van wonderwerk, uit de handen mijner moordenaren gered. Ik bevind mij op den kleinen molen van Mariemont. Kom ten spoedigste mij van hier
afhalen. Ik ben gewond; maar niet zwaar.’ Het had zeer veel moeite in, om den knecht van den molenaar te bewegen, dat hij dit briefje naar Warschau bragt, dewijl men geloofde in de handen der roovers te zullen vallen, daar men thans den Koning aanzag voor eenen reiziger, wien dit lot was overgekomen. Kosinski bood den Koning eerbiedig alles aan, wat hij denzelven ontroofd had; doch deze nam niets terug, dan alleen het blaauwe lint van de orde des witten Adelaars.
Toen de bode met het briefje van den Koning in Warschan aankwam, was de vreugde in de hoofdstad onbeschrijselijk

{==436==} {>>pagina-aanduiding<<}
groot. Coccei spoedde zich oogenblikkelijk naar den molen heen; eene afdeeling der Garde volgde hem onmiddellijk. Burten voor de deur van den molen hield kosinski, met de bloote sabel, de wacht; maar liet den Kolonel, zoodra hij hem herkende, binnen. De Koning was van vermoeidheid ingesluimerd, en lag, slechts met den mantel des molenaars bedekt, op den grond. Goccei wierp zich voor hem neder, kuste zijne hand, en noemde hem zijnen Koning. Men kan zich ligtelijk voorstellen, welke verbazing dit bij den molenaar en zijn huisgezin moest te weeg brengen! Allen bogen zich voor hem op de knie. De Koning deed hen opstaan, en vergold naderhand den dienst van dezen man, door voor hem, in stede van dit hutje, eenen molen aan den Weissel te laten bouwen, en hem bovendien een jaargeld toe te leggen. De Koning reed vervolgens in eenen wagen naar Warschau, waar hij door het volk en den adel met verbazing werd aangestaard; allen juichten over zijne behoudenis, die door allen als een wonder werd aangezien.
Kosinski, aan wien de Koning zijn behoud te danken had, was in de nabijheid van Krakau van geringe ouders geboren, en heette eigenlijk johan kutsnia. Den adellijken naam van kosinski had hij slechts aangenomen, om omder denzelven invloed te bekomen, en werd ook daardoor Officier bij het leger der Geconfedereerden.
Van de overige zaamgezworenen werden lukawski en strawenski weldra gevangen genomen en binnen Warschau gebragt. Op des Konings voorspraak, werd de doodstraf tegen de eedgenooten van minderen rang veranderd in eenen altijddurenden dwangärbeid aan de vesting van Kaminiek; ook aan de voornaamsten werden de folteringen en wreede doodstraffen, die volgens de Poolsche wetten tegen Koningsmoordenaars bepaald waren, om die zelfde reden kwijtgescholden; doch werden de beide genoemden, zonder verdere formaliteiten, onthoofd. Kosinski werd in verzekerde bewaring genomen, en moest tegen zijne medegenooten getuigen. Lukawski mogt hem echter niet zien, en zelfs geene vergiffenis schenken; maar ging den dood wèl voorbereid te gemoet. Strawenski, daarentegen, betoonde zich zeer verhard. Pulaski was voortvlugtig; hij ging naar Amerika, en kwam bij de belegering van Savanna, in 1779, om. Eene maand na deze teregtstelling zond de Ko-
{==437==} {>>pagina-aanduiding<<}
ning kosinski naar Italië, en zorgde voor zijn onderhoud aldaar.
Hoogst merkwaardig was hierbij, dat, naar de getuigenis der eedgenooten, de Pauselijke Nuntius in Polen de wapenen der eedgenooten had gewijd, en den Koningsmoord met zijne goedkeuring had bekrachtigd.
Op hetzelfde tijdstip, dat geheel Warschau als dronken was van vreugde over het behoud des Konings, gedacht deze aan zijnen getrouwen Heiduk. Bij het vernemen van deszelfs dood, was hij op het levendigst aangedaan, en betuigde: ‘Ach! hij heeft door zijn eigen leven het mijne gered.’ De Koning beloonde en verzorgde het huisgezin van dezen man ook rijkelijk, liet hem met veel prachts begraven, en rigtte voor hem een gedenkteeken op, waarin hij zijne dankbaarheid ongeveinsd uitdrukte. Het was eene puntzuil, die op eene doodkist stond, en in het Latijn en Poolsch het volgende opschrift droeg: ‘Hier ligt georg hendrik butzau, die verhinderde, dat zijn Koning, stanislaus augustus, onder de snoode aanvallen van moordenaren niet is gesneuveld, daar hij, op den 3 November 1771, denzelven zijne eigene borst tot schild verleende, en onder de herhaalde slagen roemrijk bezweken is. De Koning, den dood van dezen getrouwen onderdaan beweenende, heeft dit gedenkteeken te zijner eere en ten voorbeelde van anderen opgerigt.’

List tegen list.

Eene ware Anecdote.

Omstreeks vijftig jaren geleden leefde in Engeland de beroemde Prediker george whitefield, die de gewoonte had van jaarlijks naar Londen te reizen, en aldaar, door zijne predikatiën in den volkstoon, vele menschen rondom zich te verzamelen; vooral mogten de vrouwen hem gaarne hooren. Hij maakte bij die gelegenheid er bijzonder zijn werk van, om de christelijke milddadigheid zijnen toehoorderen aan te prijzen, en als de voornaamste der deugden voor te stellen; trachtende hen hierdoor tot eene rijkelijke ondersteuning van een door hem te Georgia, in Carolina, gesticht Seminarium te bewegen. Onder zijne vlijtigste toehoorderessen was ook zekere Mistr. hill, wier man eene brouwe-
{==438==} {>>pagina-aanduiding<<}
rij had. Zijne fabrijk bragt nu wel zoo veel op, dat hij zijn huisgezin daarvan kon onderhouden; dan, daar hij van zichzelven geen vermogen bezat, had hij somtijds, bij het aankoopen van granen, geldgebrek, en moest dus, wat hij ontving, wèl te rade houden. - Wel verre dat hij eene gelijke hoogachting, als zijne vrouw, voor den geestelijken redenaar zou hebben gevoed, keurde hij het hoogelijk af, dat zij dien overal zoo zeer naliep; en, wanneer zij hem nu en dan om eene milde bijdrage ten behoeve van het Seminarium verzocht, wilde hij van niets hooren. Hieruit ontstond dan tusschen de beide echtgenooten niet zelden eene eenigzins hevige woordenwisseling. De vrouw prees daarbij haren zielzorger boven alle mate, en beschouwde hem als een' Heilig; de man, daarentegen, kon niet nalaten hem voor een' bedrieger te houden, die der ligtgeloovige vrouwen, onder allerlei schoone voorwendsels, het geld aftroggelde, haar tot onderhoud van het huisgezin gegeven; en, wanneer zijne kas juist op dat tijdstip wat schraal was, nam hij het ook met zijne eertitels zoo naauw niet, en noemde den geestelijke bij herhaling een' schelm. De ligtgeraakte vrouw, hoe
zeer het haar voor het overige geenszins aan verstand ontbrak, ontbrandde hierover in den hevigsten toorn; en, daar zij geloofde, dat haar man alleen uit eene onchristelijke liefde tot het geld zoo smadelijk oordeelde, besloot zij haren trek naar weldadigheid op eenige andere wijze heimelijk te voldoen, en het geld te nemen, dat men haar niet wilde geven.
Op zekeren morgen, dat de brouwer voor zijnen geopenden lessenaar stond, werd hij haastiglijk geroepen, en, daar hij meende in een oogenblik weder terug te zullen zijn, liet hij denzelven open. De vrouw meende thans de kans schoon te zien, om hare dweepzuchtige begeerte naar weldadigheid op eene ongeoorloofde wijze te bevredigen. Zij opent de geldlade, waarin de man vijfentwintig guinjes tot den aankoop van garst bijeenverzameld had, nam daar tien van af, en verwijderde zich zoo behendig, dat de spoedig terugkeerende man niets bemerkte.
Mistr. hill ging thans niets meer ter harte, dan het zoo gelukkig ontvreemde geld terstond den geestelijke te doen toekomen. Zij kleedde zich dus, zoo spoedig mogelijk, met oplettendheid, nam de goudstukken, in een papier gewikkeld, in de hand, en wilde heengaan. Den spiegel voorbijkomende, ziet zij echter, dat er nog iets aan haren op-
{==439==} {>>pagina-aanduiding<<}
schik ontbrak, leide dus het geld op de tafel onder den spiegel, en bragt het ontbrekende te regt. Intusschen valt haar in, dat zij nog iets in de keuken te bestellen heeft; zij gaat derwaarts, zonder het geld mede te nemen. Op dat tijdstip komt haar man in de kamer, en, vindende een pakje op de tafel liggen, onderzoekt hij, wat het zij. Bij het zien van dit goudgeld vermoedt hij terstond, wat er gaande is, neemt het goud heimelijk daaruit, doet even zoo vele stukken kopergelds op gelijke wijze daarin, legt het pakje weder neder, en gaat heen. De vrouw, terugkomende, spoedde zich nu, met het pakje, naar haren geliefden whitefield.
Gelukkig vond zij den man te huis; en, nadat zij hem met veel welbespraaktheids had betuigd, hoezeer zijne godvruchtige vermaningen haar hart getroffen hadden, gaf zij haar leedwezen te kennen, dat zij voor zijne Stichting niet zoo veel kon bijdragen, als zij wel wenschte; zij hoopte nogtans, dat hij haar penningsken goedgunstig zou aannemen. Met deze woorden reikte zij hem het pakje over, dankte hem nogmaals voor de vele stichting, die zij uit zijne met de regte zalving gekruide leerredenen getrokken had, en nam eerbiedig afscheid. Whitefield, die het pakje ongeopend in zijn' zak had gestoken, betuigde haar wederkeerig zijnen dank voor hare milde gift, en geleidde haar tot aan den trap.
Naauwelijks was zij weg, of hij opende het, om te zien, hoe groot het geschenk wel ware. Maar, toen hij de koperen munt ontdekte, en daarmede het gewaad en uiterlijk voorkomen der vrouw vergeleek, kwam hij op de gedachte, dat zij met hem den spot had willen drijven. Haastig rukte hij de deur open, en riep de Dame, die intusschen tot aan de huisdeur genaderd was, weder terug. Zij kwam terstond weder boven; en nu vroeg whitefield haar, wat toch dat armhartig geschenk (terwijl hij haar het kopergeld voorhield) te beduiden had, wat hij daarmede zou uitvoeren, en of zij het hem misschien gebragt had, om hem daardoor een weinig voor den gek te houden. Mistr. hill, die zich volkomen bewust was, echte stukken goudgeld in het papier gedaan te hebben, herinnerde zich thans, ter goeder ure inderdaad, de woorden haars mans, bij welke hij hem eenen bedrieger en schelm had genoemd, en besloot nu, dat whitefield in dien tusschentijd het goudgeld voor koper had

{==440==} {>>pagina-aanduiding<<}
verruild, om daardoor eene tweede gift van haar te erlangen. Zij viel hem nu scherp en luidruchtig aan, en betuigde, dat zij hem dikwerf eenen schelm en beurzensnijder had hooren noemen, maar zulks nooit had kunnen gelooven; doch dat zij daarvan thans ten volle verzekerd was geworden; want dat zij zeer wel wist, met eigene handen, tien wigtige guinjes in datzelfde papier gewikkeld, en deze hem overhandigd te hebben; terwijl hij nu voorgaf, slechts tien stukken koperen munt ontvangen te hebben. Nadat zij op deze wijze van haren geliefden Prediker, die haar niets schuldig bleef, had afscheid genomen, keerde zij, nu eerst waarachtig bekeerd, naar huis terug, van dat tijdstip af de hoogste gedachten van het juiste oordeel en de scherpzinnige kloekheid haars mans voedende, die zich, van zijnen kant, zorgvuldig wachtte, haar ooit inlichting omtrent dit misverstand mede te deelen, zich met het uitwerksel tevreden houdende, van hierdoor eene zuinige, gehoorzame en huisselijke vrouw te hebben verkregen, die, tot eene redelijke godsvrucht en eene meer gepaste weldadigheid teruggekeerd, het belang van haar gezin voortaan getrouwelijk behartigde.




Dreyssig, de grootste violierkweeker.

Krannichfeld, 8 Maart 1823.

Menigeen heeft eene liefhebberij, een stokpaard, eene lievelingsbezigheid, waaraan hij groote sommen opoffert; en de gevallen der zoodanigen zijn niet zeldzaam, die door zulke liefhebberijen tot den bedelstaf vervallen zijn. Hoe gelukkig moet de mensch zijn, die zijn gansche leven mag toewijden aan eene lievelingsbezigheid, die hem tevens eene rijke bron van gewin oplevert! Zulke gelukkigen zijn zeldzaam. Eénen heb ik echter gekend, dien ik zou kunnen benijden, ware hij niet onlangs op eene noodlottige wijze omgekomen. Het was de Heer f.a. dreyssig, te Tonndorf, bij Weimar. Weleer koopman te Erfurt, begaf hij zich, vóór ongeveer 30 jaren, naar Tonndorf, waar hij eene speelkaartenfabrijk oprigtte. Zijn stokpaard, dat hij daarbij nahield, was een tuintje achter zijn huis, waarin hij zich met geestdrift onledig hield, jaarlijks een schoon violierbed te kweeken. Hij begon met zelf het zaad te winnen; en nadenken, studie, proeven, veelligt ook het blinde geval, geleidden hem van tijd

{==441==} {>>pagina-aanduiding<<}
tot tijd tot menige kostelijke ontdekking omtrent de kweeking en verzorging der violier. Hij schiep geheel nieuwe kleuren, en wist, door mestproeven, den stengel tot eene hoogte en schoonheid op te voeren, dat zijn violierbed in den omtrek opzien wekte. Aanvragen om zaden bragten hem op het denkbeeld, eenen handel van zijne liefhebberij te maken, en zich aan denzelven uitsluitend toe te wijden. Nu leide hij zich inzonderheid toe op het winnen van het zaad; en het gelukte hem, achter het geheim te komen, zaden te trekken, die schier onmisbaar gevulde bloemen voortbragten. Thans steeg de roep van jaar tot jaar; en er is misschien geene stad in Duitschland, ja men mag wel zeggen in Europa, waar de violierzaden van dreyssig niet bekend en beroemd geworden zijn. Zelfs in andere werelddeelen verlangde men die in de laatste jaren, in welke hij een assortiment van 12 kleuren, in 1200 korrels - naauwkeurig afgeteld - bestaande, voor een' (Duitschen) daalder verkocht; terwijl hij elk jaar buiten staat was, aan alle ingekomene commissiën te voldoen. - Prachtig, inderdaad, was het, des zomers, zijnen violiertuin te zien, wanneer dezelve in vollen bloei stond. Er was geen einde aan den toeloop uit alle oorden, die zich aan die reusachtige stengels vol keurige bloemen, aan die menigte van kleurmengeling, aan die kruidige geuren niet kon verzadigen. Heuschelijk gaf hij iedereen toegang, en verblijdde zich innig, wanneer men hem zeide, dat zulk een violierbed wel nergens ter wereld zoo fraai te vinden was.
In dit zijn violierrijk leefde, zweefde en arbeidde de minzame dreyssig zeker 25 jaren achtereen. Elke plant, die enkelvoudig voorkwam, werd behendig uit den grond genomen, in een' pot gezet, van de overige afgezonderd, en naar derzelver kleur gerangschikt. Zoo stonden derwijze duizende potten op alle ledige plekken van zijn huis en plaats, aan welke hij, tot dat hij er zaad van gewonnen had, zijne bijzondere oplettendheid besteedde, zich in de zaadpeultjes verheugende, die, geel of zilvergrijs, tot goud of zilver rijpten, waarin zij jaarlijks verwisselden.
Om uieuwe kleuren te telen, of verschillende kleuren te vermengen, bevruchtte hij, met behulp van eene veder, door de meeldraadjes van vreemde bloemen, een aantal zijner zaadviolieren; en zijne nieuwsgierigheid kon naauwelijks het volgende jaar verbeiden, dat de planten hare nieuwe kleuren vertoonden. Alsdan vond hij zich dikwijls door geheel nieu-
{==442==} {>>pagina-aanduiding<<}
we schakeringen aangenaam verrast, welke hem dan altijd weder tot nieuwe proeven of navorschingen aanleiding gaven.
Dreyssig was zeer aangenaam in de verkeering, gaarne deel nemende aan elk onderhoud; maar, wanneer men, langs omwegen, achter zijn geheim, om, door gevulde violierbloemen, gevulde buidels te trekken, trachtte te komen, zweeg hij gemeenlijk stil.
In het laatst van November des verstreken jaars vond men dezen gelukkigen zoon der aarde, door eene noodlottige toevalligheid, verdronken in zijnen vijver. Met hem zijn ongetwijfeld vele zijner geheimen ten grave gedaald, hetgeen inderdaad bejammerenswaardig is. Een klein geschrift, der Levcojengärtner (de Violierkweeker) getiteld, over de kweeking en verzorging dezer plant, is het éénige, wat men van hem heeft. Of zijne achtergelatene weduwe, welke den violierhandel aanhoudt, de belangrijkste geheimen haars mans kent, moet de tijd leeren.

Oordeel van een' Parijzenaar omtrent zijne land- en stadgenooten.

(Courrier des Spectacles.)

Vruchteloos zou men buiten Frankrijk den oorspronkelijken afdruk (le type) der Egoïsten zoeken. Bij ons, en inzonderheid te Parijs, heeft men gelegenheid, den man gade te slaan, voor wien het algemeene heil niets, en eigene gelukziligheid alles is. Het Egoïsme is uit den schoot der verfijnde beschaving ontsproten. Sla het oog op Monsieur ego, dien ouden knaap, die zijn hoofdkwartier heeft opgeslagen in het middelpunt van een' restaurateur, eene leesbibliotheek, een koffijhuis en eenen schouwburg. Zoo als gij hem heden ziet, ziet gij hem morgen; zijne gewoonten, zijne manieren, zijne kleeding zijn onveranderlijk als de uren; hij weet, hoe vele malen daags hij moet lagchen; hij heeft zijne genietingen gepeild en zijne gewaarwordingen berekend, en niets ter wereld is in staat, de geringste verandering in zijne gelaatstrekken te veroorzaken. Zonder bloedverwanten, zonder zorgen, zonder vrienden, heeft hij al zijne genegenheden in zichzelven, als in een brandpunt, zamengetrokken; hij bemint zichzelven als zijn vader, vereert zichzel-
{==443==} {>>pagina-aanduiding<<}
ven als zijne voorouders, aanbidt zichzelven als zijn zoon. De genen, die hem groeten, tot hem spreken, naar zijne gezondheid vernemen, beschouwt hij als dienaars zijner vermaken en zijner ledige uren; hij vervoegt zich tot u zonder toegenegenheid, en verlaat u zonder leedwezen; de menschen zijn voor hem eene grove geldspecie, die hij niet wil bewaren, en de plaats grijpende gebeurtenissen vertooningen te zijnen voordeele (à son bénéfice), waarbij hij zich voorbehoudt te siffleren of toe te juichen naar zijn welbehagen. De Voorzienigheid schijnt hem de herhaalde moorden der Turken van de Grieken in den Peloponnesus te gedoogen, om - zijne spijsvertering te bevorderen. Voor hem is 't, dat men
aldaar vecht; voor hem ook, dat een ongelukkige verbrijzeld wordt onder het wiel van eene kabriolet, of dat men schipbreuk lijdt op de kusten van de Kaap de Goede Hoop. Hem hoorende praten, is hij een groot voorstander der verlichting, des algemeenen vredes, en der volksvrijheid; maar stel hem voor, iets te geven ter bevordering van de voortplanting van het eene, of van de zegepraal van het andere, - alsdan, even als de slak, die buiten haar huisje eene dreigende houding vertoont, wanneer zij alleen is, en zich bij de minste aanraking in zichzelve terugtrekt, trekt ook hij zich even snèl terng, en bepaalt zich tot onvruchtbare wenschen en afgesletene zegswijzen. Zonder vaderland, zonder liefde, zonder verbindtenissen, kent en erkent Monsieur ego in het gansche heelal slechts één vermogen, één wezen, één God; dat is: zichzelven.

De nieuwe Cendrillon.

In Frankrijk had onlangs, bij gelegenheid der vertooning van de bekende Cendrillon, een kluchtig tooneel plaats. De Actrice, die deze rol vervulde, had haren kleinen hond, een aardig leerzaam beestje, medegenomen. In het tooneel, waar Cendrillon zingt en danst, zich met de tambourin accompagnerende, vernem het hondje niet zoo dra dit wegslepend air, op welks maat men deszelfs gelukkige begaafdheden voor den dans had ontwikkeld, of, aangespoord bovendien door het voorbeeld zijner meesteresse, vloog hij op het tooneel, zonder op het bevel van zijn debut te wachten, en begon terstond achter Cendrillon te huppelen. Men verbeelde zich

{==444==} {>>pagina-aanduiding<<}
de bravo's, het handgeklap, het geroep van bis! bis! enz. van het parterre! De Actrice, onbewust van de oorzaak dier buitengewone geestdrift, herhaalde zang en dans; tot dat zij eindelijk hare Mignon, die haar voor het publiek kopieerde, of liever parodieerde, gewaar werd, en zelve in lagchen uitborst. Zij heeft het echter vooralsnog niet gewaagd, wederom in dat stuk op te treden, uit vreeze dat men andermaal dien pas de deux mogt verlangen! (*)

Motief van een' waaghals.

Een zwemmer kondigde onlangs zijn voornemen aan, een der armen van de Seine over te zwemmen. De een beweerde, dat hij zulks niet konde doen; een ander deed hem opmerken, dat het dolzinnigheid zijn zoude, en herinnerde hem, dat hij eene vrouw had. ‘Wel drommels! gij hebt gelijk, en dit bepaalt mijn besluit.’ Hij ontkleedt zich, werpt zich in den stroom, en wordt door denzelven weggesleept. Men vliegt te zijner hulpe, en ziedaar hem gered! Tot zijnent teruggekeerd, verwijt men hem de ligtvaardigheid, waarmede hij zijn onzinnig ontwerp ten uitvoer had gelegd. ‘Maar, wat duivel!’ antwoordt hij, ‘waarom mij ook herinnerd, dat ik eene vrouw had? Denkt gij, dat ik mij anders zou blootgesteld hebben aan het gevaar van verdrinken?’

Navolgenswaardig volksgebruik.

De boeren in Piemont, wanneer hun eene dochter geboren wordt, planten, aan de oevers van de Po, duizend stuks populierrijsjes. Wordt het meisje groot en trouwt het, zoo velt de vader de populieren, en de daarvan komende gelden zijn tot eene huwelijksgift bestemd. Sterft het, dan vervallen de boomen aan elke gemeente, op welker grond dezelve zijn geplant. - Ziedaar eene lofwaardige en voordeel aanbrengende gewoonte, die ook elders verdiende nagevolgd te worden.


{==445==} {>>pagina-aanduiding<<}

Mengelwerk.

Proeve eener beschouwing der voortreffelijkheid van het menschelijk gehoor boven de overige zintuigen.

(Vervolg en slot van bl. 404.)

Daar ik nu het werktuig van het gehoor, in deszelfs uitmuntend zamenstel, genoegzaam ontwikkeld heb, ga ik over tot mijn tweede en voornaamste stuk, waarin ik nader spreken zal over de gewigtige diensten, welke het zintuig van het gehoor, zelfs boven dat van het gezigt, aan het menschdom bewezen heeft en nog bewijst.
Gelijk niets verwonderlijker is, dan de naauwkeurigheid, waarmede het vermogen der stem ons, wederkeerig, de verschillende gevoelens onzer ziel mededeelt en te kennen geeft, zoo is ook niets uitmuntender, dan die wijze voorziening, welke gewild heeft, dat de uitdrukkingen van goede en deugdzame gevoelens aangenaam, maar die van ontrustende, ondeugdzame en verwarrende onaangenaam tot ons gehoor zouden komen; - hierdoor stellen wij belang in elkanders geluk of ongeluk, en voelen ons dus gedrongen, elkander ter hulpe te snellen. Het is de eeuwige Wijsheid, die gewild heeft, dat dit door middel van het spraakvermogen, 't welk het geluid voortbrengt, en door het werktuig van het oor, 't welk het geluid ontvangt, geschieden zonde. - Het gehoor is dus, als 't ware, een onstosselijk zintuig, hetwelk als agent of bemiddelaar van het verstand optreedt; een werktuig, hetwelk alleen in staat is, geheimen te doorgronden, welke het gezigt niet kan ontdekken. Hierom zeide socrates eens tegen iemand: ‘Spreek, zoo gij wilt, dat ik u zie;’ dat is: zoo gij wilt, dat ik u zal kennen. Men moge hiertegen aanmerken, dat de mond der wijsheid de oogen de kaarsen des ligchaams

{==446==} {>>pagina-aanduiding<<}
noemt. Dit is zoo - dit is natuurkundig waar - de ziel ziet door middel van de oogen; en ik wil gaarne toestemmen, dat de oogen ons, dikwerf, iemands schranderheid, inborst en geaardheid kunnen doen gissen; ja, wat meer is, heerschende driften spreken menigmalen uit en door het gezigt; maar nimmer kan het oog ons de innerlijke gesteldheid der ziel ontdekken; want een zot, die zwijgt, en daardoor zichzelven niet verraadt, wordt dikwerf voor een verstandig man aangezien.
De spraak is, bij uitsluiting, boven alle andere schepselen, alleen aan den mensch, als een uitmuntend en noodzakelijk geschenk, gegeven. Zij is de tolk en tevens het beeld der ziel. Geleerdheid, waarheid en deugd hebben tot de ziel geenen anderen toegang, dan alleen door middel van de spraak en van het gehoor. Deze twee vermogens, gehoor en spraak, staan in zeer naauw verband, beantwoorden volmaakt aan, en stemmen overeen met elkander; het eene is niets, wat zeg ik? bestaat niet, zonder het andere; en wanneer deze twee deuren der ziele gesloten zijn, zoo als bij doofstommen, dan blijft de geest eenzaam, ellendig en onnoozel. Door het gehoor ontvangen wij alle denkbeelden buiten ons, en door het spraakvermogen deelen wij die aan anderen mede. Intusschen is dit zeker, dat het gehoor het eerst in aanmerking komt; want zonder gehoor zouden wij sprakeloos zijn. Dit zien wij in doofstommen, die niet spreken, omdat zij doof geboren zijn; want de werktuigen der spraak zijn bij hen even volkomen als bij ons, en in zoodanigen staat, dat, wanneer zij konden hooren, zij ook zouden kunnen spreken. Mogen wij dan niet met regt zeggen, dat het gehoor het uitmuntendste aller zintuigen is, en dat wij dit zintuig als eene bijzondere weldaad der Voorzienigheid mogen beschouwen en erkennen; ja, zoo als ik gezegd heb, het brengt ons nader aan het beeld van God.
Het is schoon, het is eene weldaad, die wij dankbaar moeten bewonderen, dat er, ook in ons vaderland, een Instituut bestaat, waarin doofstommen, door middel van

{==447==} {>>pagina-aanduiding<<}
schrift, aan het gezellige leven, aan hunne betrekkingen, ja aan zichzelven wedergegeven worden; maar dit toch blijft zeker, geen onvermoeid werkzame en hoogstverdienstelijke guyot kan ooit het spraakvermogen aan hen mededeelen; dit is en zal altijd boven het bereik der stervelingen blijven. En, wat is de sprakelooze mensch!
Beschouwt nu den mensch bij zijne eerste wording. Kent hem zoo veel bekwaamheden toe, als gij wilt, wat ware hij dan nog, zonder het vermogen van het gehoor? Moesten zijne afstammelingen niet door middel van het gehoor, even gelijk wij, leeren spreken, waardoor zij alleen voor elkander konden nuttig zijn? Moesten hunne vermogens hierdoor niet aangekweekt worden, ter verkrijging van de noodzakelijke kundigheden?
Ik heb te voren aangemerkt, dat de ondoorgrondelijke wijsheid van den almagtigen Schepper aan het zintuig van het gehoor, boven het gezigt, eene meerdere bekwaamheid, eenen grooteren toestel gegeven heeft, omdat zij met het gehoor zich eene hoogere bedoeling, dan met een der andere zintuigen, voorstelde. Treden wij daaromtrent in een nader betoog.
Niemand heeft ooit God gezien. ‘Geen mensch,’ zoo zegt dit voor ons onbegrijpelijk Wezen tot mozes, ‘geen mensch zal mij zien en leven!’ Wat zoude dan het gezigt, zonder het gehoor, voor den mensch geweest zijn? wat zoude het hem baten, indien het voor hem doodelijk had kunnen worden? Had dan de mensch wel ooit zijnen Maker kunnen leeren kennen? immer tot kennis kunnen komen van hetgene zijn waarachtig geluk zoude uitmaken? - Ziet daar weder eene uitnemendheid van het gehoor boven het gezigt.
Nimmer heeft God gezegd: ‘Geen mensch zal mij hooren en leven.’ Neen! alleen door het gehoor, bij uitsluiting van alle andere zintuigen, leerde het redelijk schepsel zijnen Maker kennen. God, in zijne nederbuigende goedheid, sprak tot onzen eersten stamvader, zegende hem, en gaf hem zijne bevelen, die hij, helaas! maar

{==448==} {>>pagina-aanduiding<<}
al te spoedig overtrad. God sprak met noach, met abraham, verscheidene malen, en rigtte met hen een verbond op; zoo ook met mozes, als van aangezigt tot aangezigt, en zij stierven niet; Hij deelde hem zijne wetten mede, het volk van Israël ten rigtsnoer, bij hunne komst en woning in het beloofde land.
Nu zult gij, met mij, reeds gevoelen, waarom de Almagtige aan het werktuig van het gehoor eene grootere en meerdere uitgestrektheid gegeven heeft, dan aan dat van het gezigt, en tevens de bedoeling, welke de Alwijze zich daarmede heeft voorgesteld; t.w. de vorming en opleiding van zijn schepsel tot eene maatschappelijke en gemakkelijke zamenleving; de voortplanting van het geloof onder het menschdom; en vooral, opdat de mensch daardoor zijne ware bestemming zoude bereiken, en voorbereid worden tot de eeuwigheid.
Verbeeldt u nu den gevallen', en daarbij zoo dooven als sprakeloozen mensch. Hoe ongelukkig zoude hij niet geweest zijn, zonder spraak en zonder gehoor? Hoe zouden de zoo even genoemde oogmerken met en door hem bereikt geworden zijn, daar alles door gehoor en spraak moest voortgeplant worden? Geene kunsten, geene wetenschappen, ter bevordering van zijn maatschappelijk, geene Goddelijke waarheden, ter daarstelling van zijn eeuwig geluk, konden van de vaderen tot de kinderen voortgeplant w rden. Trouwens, hoe had zulks kunnen geschieden, zoo lang er geen schrift, geene teekenen ter uitdrukking bekend waren, en alles door mondelinge overleveringen moest worden overgebragt? Immers, hoe vele jaren waren niet verloopen, eer de schrijfkunst werd uitgevonden! - Laat ik hier nog mogen aanmerken, dat, volgens het algemeen gevoelen, de Egyptenaars de eerste uitvinders der schrijfkunst waren; maar, reeds lang vóór zij eenig teeken of schrift kenden, om hunne denkbeelden uit te drukken, hadden zij Koningen, regering en wetten; zij beoefenden kunsten en wetenschappen. Zij bedienden zich dus van het hieroglyphische of beeldsprakige, waarvan echter de verstaanbaarheid noch

{==449==} {>>pagina-aanduiding<<}
gemakkelijk, noch algemeen genoeg was, om hetzelve te behouden; zij namen derhalve de toevlugt tot betere, tot duidelijker middelen, en, zoo men wil, zoude zekere thout of thot, geheimschrijver van eenen der Egyptische Koningen, de eerste uitvinder van het letterschrift zijn. Hij verliet het hieroglyphische, de afbeelding van zinnelijke voorwerpen, en bepaalde zich tot een schrift, hetwelk de klanken der sprekende stem voorstelde. Wanneer wij nu den verloopen' tijd, sedert de wereldschepping en de uitvinding van het letterschrift, in aanmerking nemen, hoe lang zoude dan de mensch in eene diepe onkunde gedompeld zijn geweest, daar wij mozes, die omtrent 2000 jaren na de schepping leefde, als den eersten historieschrijver kennen, welke de schrijskunst bij de Egyptenaren zal geleerd hebben! Hoe had de kennis van den éénen waren God, bij zoo vele afgodische volken, kunnen bewaard gebleven zijn, naardien dezelve alleen door hoorbare uitdrukkingen moest in stand gehouden worden, terwijl er nog geen beschreven woord aanwezig was?
Wanneer wij nu verder letten op de belangrijke uitdrukkingen, door het Opperwezen, met betrekking tot het gehoor, gebezigd, dan zullen wij ons bevestigd vinden in het gevoelen, dat het gehoor niet alleen het voornaamste zintuig van den mensch is, maar ook, dat het door den Schepper meer aandoenlijk, meer geschikt ter opwekking van gemoedsbewegingen, dan andere zintuigen, gevormd is. Hooren wij jehova zijne oordeelen, zoo over den priester eli, als over Jeruzalem, uitspreken; Hij zegt: ‘Ik zal een kwaad over Jeruzalem uitbrengen, dat ieder, die het hoort, zijne beide ooren klinken zullen.’ De Almagtige wil met deze woorden den schrik uitdrukken, welken het gerucht zijner oordeelen zoude te weeg brengen op de harten van allen, die hetzelve zouden hooren; en wanneer wij acht geven op die dagen, van welke Hij, die de zon ten licht des daags, de ordening der maan en der sterren des nachts geest, gezegd heeft: ‘zij zullen mij alle kennen, van

{==450==} {>>pagina-aanduiding<<}
den grootsten tot den kleinsten,’ dan zullen wij zien, dat dit door middel van het gehoor is of zoude worden voortgebragt, ofschoon het uitdrukken der gedachten, door middel van het schrift, in die dagen reeds gebruikelijk was.
Om deze reden is het ook opmerkelijk, dat, bij de majestueuze verheerlijking van Hem, door wiens leer deze dagen moesten geboren worden, - ik meen de verheerlijking van onzen Heiland op den statigen Thabor, - de eeuwige Vader, toen, bij de plegtige verklaring: ‘deze is mijn geliefde Zoon,’ niet gezegd heeft: ziet, maar ‘hoort Hem!’ Inderdaad, het gehoor wordt hier voorgetrokken boven het luisterrijkst en meest eerbiedwekkend gezigt. Even zoo als, bij de aankondiging van dezen Leeraar der geregtigheid, aan het Israëlitische volk gezegd werd: ‘ik zal u een' Profeet verwekken, dien zult gij hooren,’ even zoo werd hier gezegd: ‘hoort Hem!’
Hierbij moeten wij niet vergeten op te merken, dat de Zaligmaker der wereld zijne leer niet door middel van het gezigt, maar door de tusschenkomst van het gehoor heeft voortgeplant. Hij vergenoegde zich, zijne leer met luide stem te prediken; hetzelfde beval Hij aan zijne leerlingen; en de groote, de geleerde, de verlichte paulus zegt: ‘Hoe zullen zij in Hem gelooven, van wien zij niet gehoord hebben? Zoo is dan het geloof uit het gehoor.’
Ziet daar, zoo kort mogelijk, u de gewigtige diensten voorgesteld, welke het gehoor, door alle tijden, aan het menschdom bewezen heeft. Geen wonder, dat de Algoedheid aan het zintuig van het gehoor zoo veel toestel, zoo vele bekwaamheden gegeven heeft, ter bereiking van zijne wijze oogmerken. Maar dat, bovendien, de Schepper aan het gehoor, boven alle andere zintuigen, eene geschiktheid gegeven heeft tot verwekking van gemoedsaandoeningen, blijkt uit de plaatsing van hetzelve in de nabijheid der hersenen, en de gemeenschap met het vijfde en achtste zenuwpaar; makende zulks, naar

{==451==} {>>pagina-aanduiding<<}
het oordeel der geleerden, dit zintuig vooral bekwaam ter opwekking van aandoeningen en hartstogten. En, inderdaad, het gehoor wekt, meer dan alle andere zintuigen, de grootste aandoeningen en bewegingen in onze ziel. Noch het gezigt, noch de smaak, noch eenig ander zintuig, verwekt immer zulke verrukkingen, ontsteltenis, onlust of schrik in de ziel, als het gehoor, omdat derzelver toegang met geen het minste gerucht, klank of stem vergezeld is.
De spraak, de stem, het geluid dringt, door middel van het gehoor, tot plaatsen, waar het scherpst gezigt niet kan indringen; ongetwijfeld, omdat de stem of het geluid, zonder verandering van hoedanigheid, tot in de kronkelende poriën der ligchamen kan doordringen. Bovendien, de stem verspreidt zich aan alle zijden, omdat de geluiden zichzelve voortbrengen en vermenigvuldigen. Trouwens, zoodra een eerste geluid zich hooren laat, ontstaan er, door middel der lucht, onmiddellijk, ontelbare luchtgolvingen van dezelfde soort, waardoor de stem de geheele ruimte vervult, waar zij zich hooren laat, terwijl de toon tot in de verborgenste schuilhoeken overal en rondom henen klinkt. Geheel anders is het met de zigtbare voorwerpen, dat is met het oog; dit volgt altijd regte lijnen, wanneer het zich van het eene voorwerp op het andere vestigt; om deze reden kunnen wij niet op ons hoofd zien, terwijl wij, integendeel, het geluid van alle kanten gewaarworden en vatten kunnen.
Na al hetgene ik tot hiertoe van het gehoor gezegd heb, dunkt mij echter, meer dan eenen mijner hoorders bij zichzelven te hooren zeggen: ‘Ja, dit moge nu alles waar zijn; maar toch ware ik liever doof dan blind.’ Hierdoor ben ik in de noodzaak, een' stap nader tot onszelven te komen.
Wij moeten de zaak niet in het afgetrokkene, niet ieder voor onszelven en in onze beroepsbezigheden beschouwen; want, vraagt dan eenen schilder: ‘wat waart gij liever, doof of blind?’ hij zal u spoedig antwoorden: ‘doof.’ en geen wonder: blind zijnde, ware hij

{==452==} {>>pagina-aanduiding<<}
buiten staat, de afbeelding van eenig voorwerp te vervaardigen, naardien hij zich dit door middel van het gezigt moet vertegenwoordigen. Vraagt dit echter eens aan mij of iemand mijner kunstbroeders, en wij zullen u, zoo luid mogelijk, toeroepen: ‘liever blind! dan blijven wij nog in staat tot de uitoefening onzer kunst.’ Gij gevoelt dus, dat men de zaak uit dit oogpunt niet moet beschouwen; men moet den mensch, afgescheiden van zijne beroepsbezigheden, in de zamenleving, als een gezellig schepsel, gadeslaan, en dan blijft de vraag: ‘wie is voor zijnen medemensch, wie is voor zichzelven ongelukkiger, de doove of de blinde?’
Beschouwen wij die beiden in het gezellige leven. Verbeeldt u eenen dooven in uw gezelschap. Hoe lastig wordt hij u, daar gij geene redewisseling met hem houden kunt! Gij laat hem, stilzwijgend, aan zichzelven over. Evenwel, de welvoegelijkheid eischt, hem ook eens toe te spreken. Nu schreeuwt gij uwe keel bijna te bersten met de vraag: ‘hebt gij ook van dat droevig ongeluk gehoord?’ en bekomt misschien ten antwoord: ‘wat belieft u?’ Gij herhaalt, uwen mond aan zijn oor sluitende, uwe vraag, en gij ontvangt een: ‘ja, het weêr ziet er droevig uit; ik vrees voor regen.’ o, Hoe ongelukkig! Gij kunt met dat mensch niet praten, en de ongelukkige doove is al spoedig tot verveling, zoo niet dikwerf tot een voorwerp van bespotting; terwijl hij, bedroevend voor zichzelven, zich, hoewel in gezelschap, als een verlatene, in een' eenzamen en somberen kerker, beschouwt; hij hoort niet, wat er gesproken wordt; denkt spoedig, het voorwerp van een bespottend gesprek te zijn; wordt achterdochtig en gemelijk, waartoe een onschuldige lach somtijds aanleiding of voedsel verschaft; en ziet daar, zoo voor hem als voor anderen, alle gezelschappelijke genoegens, indien niet geheel verbannen, ten minste grootendeels verstoord en verbitterd. Maar beschouwt hem nu verder in zijnen afgetrokkenen toestand. Omringd door eene droevige en eeuwige stilte, wordt zijne ziel als verstompt; zij verliezt haar vermogen van op-
{==453==} {>>pagina-aanduiding<<}
merking, en op het eertijds vlugge en schrandere gelaat vertoont zich nu eene merkbare simpelheid, die, op het eerste gezigt, het gemis van het edel gehoorvermogen aan den dag legt. Mogelijk zegt gij, en wij willen het vooronderstellen: hij leest. Dan, het is niet minder zeker, dat de hoorbare overbrenging, door middel van de stem, veel vooruit heeft boven de sombere lezing des dooven; hetgene ook door de ondervinding ten volle bevestigd wordt.
Kan ik hiervan afstappen, zonder aan te merken, van hoeveel gemis de Goddelijke muzijk is voor den dooven mensch? - Wanneer ik dit met ernst overweeg, dan is het gemis dezer kunst, die men niet genoeg acht, niet genoeg als een weldadig geschenk der Goddelijke goedheid erkent, waardoor het Opperwezen van ons wil verheerlijkt worden, - die kunst, welke zoo dikwerf, in eene sombere gemoedsgesteldheid, opbeuring en verademing te weeg brengt, treurige oogenblikken vervrolijkt, en in onstuimige, voor den Godsdienst ongeschikte gemoederen, kalmte, stille gelatenheid en vertrouwende opwekking doet geboren worden, - dan, zeg ik, is het gemis dier kunst voor den doofgeborenen zeer groot.
Dan, welligt ontstaat hier, bij den een' of ander' mijner hoorders, deze bedenking: ‘Naardien vele menschen ten eenemaal van muzikaal gehoor misdeeld zijn, staat de geheel doove mensch met de zoodanigen niet meer dan gelijk.’ Laat ik hierop mogen zeggen: schoon men weinig menschen vindt, geheel van muzikaal gehoor ontbloot, zijn er echter, die niets voor deze kunst gevoelen, ja mogelijk dezelve wel haten. Wel nu, dan staan deze, in dit opzigt, bijna gelijk; en zij, die gevoelen, wat muzijk is, kunnen niet nalaten ook deze te beklagen.
Beschouwen wij nu den blindgeboren', of, in zijne vroege jeugd, door toeval, van zijn gezigt beroofden mensch. - Eene eeuwige donkerheid omringt hem, die ons, bij het eerste indenken van zijnen toestand, met siddering doet uitroepen: ‘liever doof dan blind!’ Maar beschouwt

{==454==} {>>pagina-aanduiding<<}
nu zijne zielsvermogens: zij zijn, even de onze, door onderwijs, in kennis toegenomen; hij is dikwerf zeer schrander, en in het gezellige leven hindert zijne blindheid niets, daar hij, in gezelschap zijnde, een onderhoudend gesprek met levendigheid volhoudt, uwe vragen met vlugheid beantwoordt. Zijne bijzondere oplettendheid, door middel van het gehoor, vergoedt u bijna het gemis van zijn gezigt. - Ja, maar, hoe ongelukkig! hij, die zijn gezigt mist, moet altijd iemand tot zijnen leidsman hebben; want welke gevaren omringen hem niet, die hij niet zien kan, en daarom niet kan ontwijken! - Dat is zoo; maar zoudt gij dan denken, dat de Schepper aan den mensch het gehoor mede niet verleend heeft, om zich ook daardoor voor gevaren te beveiligen? De blinde kan, door middel van het gehoor, van verre aankomende gevaren dikwerf beter ontdekken dan de doove; want niet zelden doen zich aan het gezigt hinderpalen op, die voor hetzelve ondoordringbaar zijn. Het moge waar zijn, dat zulks eenigermate van den aard der gevaren zelve afhangt; maar, zelfs dit gesteld zijnde, staan mogelijk beiden gelijk. In mijne laatste afdeeling zal ik hieromtrent nog iets aanvoeren.
Natuurlijk volgt nu de vraag: ‘Wat is vlugger of sneller, wat meer aan dwaling onderworpen, het gehoor of het gezigt?’ Hierover slechts nog een enkel woord.
Het is zeker, dat het gezigt veel sneller is dan het gehoor. Lichtstralen loopen oneindig sneller voort dan gehoorstralen; want, zoo ras wij onze oogen op een zeker punt bepalen, zien wij het ook. Natuurkundigen verzekeren ons, dat het licht der zon in den tijd van 7 of 8 minuten tot onzen aardbol afdaalt; terwijl de ongelijk grootere snelheid van het licht, boven die van het gehoor, proefondervindelijk bevestigd wordt bij het losbranden van een stuk geschut, wanneer het vuur veel eerder gezien dan de slag gehoord wordt. Intusschen behoeven de gehoorstralen ook dien graad van snelheid niet te bezitten, welke aan de lichtstralen eigen is, naardien de

{==455==} {>>pagina-aanduiding<<}
afstand, binnen welken wij, door middel van de spraak, onze gevoelens aan elkander mededeelen, niet zeer groot zijn kan.
De snelheid van het geluid wordt, door voorname natuuronderzoekers, als mersennus, derham en anderen, dus bepaald: dat een geluid, in den tijd van ééne seconde, 1108 Rijnlandsche voeten doorloopt; hetwelk oneindig minder snel is dan het gezigt. Wanneer men alzoo van een in werking zijnde klokkenspel 1108 Rijnlandsche voeten verwijderd was, zou de speler ten minste 4/8 verder zijn dan men hem hoort. De reden dezer mindere snelheid van het gehoor is hierin gelegen, dat een ligchaam, hetwelk een ander in beweging brengt, tusschentijd noodig heeft, om zijne beweging aan hetzelve mede te deelen; zoodat de klank, welke, in het voortgaan, de aangrenzende luchtstroom bewegen moet, meer tijds behoeft, om op eenen afstand gehoord te worden, den het gezigt, om de voorwerpen te herkennen. Maar het is eene bijzonderheid, door de ondervinding bevestigd, dat sterke en zwakke geluiden even spoedig tot het gehoor komen, daar wij, bij het spelen van klokken, de zware van 5000 ponden gelijktijdig en niet spoediger hooren dan de ligte van 25 ponden.
Het tweede gedeelte der vraag: ‘welk zintuig, het gezigt of het gehoor, wel het meest aan dwaling zoude onderhevig zijn,’ is moeijelijk te beantwoorden. Beide deze zintuigen zijn aan ziekten onderhevig; op beide heeft het zenuwgestel eenen merkelijken invloed; beide hebben hunne misleidingen. Het gehoor is dus niet minder vrij van toevallen dan andere zintuigen, waardoor het ons kan misleiden, zoo als b.v. de geluiden, welke, schoon niet bestaande, ons in de ooren schijnen te klinken, hetgene wij gewoonlijk het ruischen der ooren noemen, waarbij wij hooge toonen, als van een klein fluitje, of lage, als van een bourdon, schijnen te hooren. Maar niet minder worden wij, in zigtbare voorwerpen, door het gezigt misleid, hetwelk ons dezelve nu eens grooter, dan kleiner, nu eens gebroken of omgekeerd,

{==456==} {>>pagina-aanduiding<<}
dan weder groen, geel of blaauw, en, eindelijk, ook wel eens verdubbeld vertoont, naarmate van de voorwerpen, welke de lichtstralen uitschieten of terugkaatsen. Echter wil men, dat het gehoor minder aan misleiding zoude onderhevig zijn dan het gezigt, naardien de gebreken van het laatste menigvuldiger zijn: want, wanneer, in de waterachtige vochtigheid van het oog, zich eene stof, in de gedaante van een vlies, voor den oogäppel zet, noemt men dit de graauwe staar; ingevalle het kristallijne vocht ondoorschijnend wordt, heet het de zeegroene staar; en wanneer de gezigtzenuwen hare gewaarwordingen verliezen, is het de zwarte staar. Bijziende te zijn, dubbel te zien, enz. zijn alle misleidende gebreken des gezigts, welke het zeer waarschijnlijk maken, dat het gehoor minder aan misleidingen onderworpen is, dan het gezigt.
Mijn tweede stuk hiermede genoegzaam voldongen achtende, ga ik nu over tot het laatste, waarin ik nog iets zeggen zal van het verband tusschen onze zintuigen, en over den dienst, dien zij elkander, bij gemis van een derzelven, wederzijds bewijzen.
Het is zeker, dat de wijze Schepper een onderling verband tusschen onze zintuigen verordend heeft, opdat het eene het gebrek des anderen eenigermate zoude kunnen vergoeden. Dan, het schijnt, dat het gehoor, met betrekking tot onze overige zintuigen, gelijk staat met den mensch, in betrekking tot de dieren, ontbloot van eenige hulp der overige zintuigen. Trouwens, geen ander zintuig kan de plaats van het gehoor noch van de spraak bekleeden, omdat zij beide onstoffelijke vermogens zijn. Hoe groot is dus de waarde van het gehoor, daar het volstrekt geene hulp van de overige zintuigen ontvangt! Het schijnt mij toe, dat de reden, waarom het gehoor verstoken is van die middelen, welke de overige zintuigen te stade komen of bijstand bieden, daarin te vinden is, dat het gehoor eene bijzondere bestemming heeft, tot uitdrukking en overbrenging van die gevoelens, welke alleen door de spraak openbaar en kennelijk worden kun-
{==457==} {>>pagina-aanduiding<<}
nen; het moest, door eene gestadige oefening, een fijner gevoel verkrijgen, om alle stembuigingen te kunnen vatten, en dezelve getrouwelijk aan de ziel over te brengen; om welke reden het gehoor, bij de ouden, het geleerde zintuig genoemd wordt. Inderdaad, er bestaat een bijzonder verband tusschen het gezigt en het gehoor; beide zijn nabij de hersenen geplaatst; men mag dezelve als boven de drie andere uitmuntende beschouwen. Het missen van het gezigt moge allerongelukkigst zijn; maar in dit geval heeft de Schepper gezorgd, dat andere zintuigen aan hetzelve de behulpzame hand kunnen bieden; en, om dit verlies eenigermate te herstellen, in gevallen van geheele blindheid, wordt het gezigt niet alleen door het gevoel geholpen (*), maar het gehoor vergoedt bovenal het gemis van het gezigt, omdat de indrukken, die het door de buitenlucht, welke het geluid overbrengt, ontvangt, overeenkomen met de werking der lucht, welke ons bezielt, waardoor dezelve levendig aan onze verbeelding, ja aan ons geheele aanzijn, medegedeeld en ingeplant worden; terwijl deze indrukken zich langer staande houden, dan die, welke wij op eene andere wijze ontvangen. Ten gevolge hiervan vindt men blindgeborenen, welke aan zienden bijna niets toegeven, en zonder leidsman hunnen weg vinden. Het gehoor zegt hun, of zij zich in groote of kleine ruimten bevinden; door het gehoor weten zij, hoe groot de gene is, met wien zij spreken; en welke kunstenaars vindt men dikwerf onder blinde menschen, die in de muzijk uitmunten, en, door het gemis van het gezigt oplettender geworden, in deze kunst onbedenkelijke vorderingen maken, zoodat zij zienden verre overtreffen! Nimmer vindt men, zoo bij doofgebo-
{==458==} {>>pagina-aanduiding<<}
renen als bij toeval dooven, die schranderheid, die opmerkzaamheid, welke men bij blinden aantreft.
Na al het gezegde zult gij, vertrouw ik, mij toestemmen, dat de blindgeborene minder ongelukkig is dan de doofgeborene. - Wat nu de toevallige blind- of doofheid betreft, deze hangt veelal af van de betrekking, waarin wij verkeeren, zoo wel als van den stand, waarin wij geplaatst zijn.
Ziet daar, M.H., de taak volbragt, die ik mij had voorgeschreven. Ten slotte wensch ik, dat niemand uwer zijn gezigt moge verliezen, naardien het altijd aangenaam is, elkander te kunnen aanschouwen; maar evenzeer wensch ik u allen het behoud van het gehoor, opdat wij nog lang, door verscheidenheid, doch steeds in overeenstemming, nuttige kundigheden mogen opzamelen!




Het animalisch magnetisme in Frankrijk.

Door G. Bakker, Professor te Groningen.

In de beoefening der Natuurkunde zoo wel, als in die der Physiologie des levens, der Geneeskunst, ja bijna in alle vakken van menschelijke wetenschap, nemen wij zekere tijdperken waar, gedurende welke men zich op het eene of andere deel van deze studiën meer bijzonder toelegt, om hetzelve, na verloop van eenigen tijd, wederom te laten varen, of voor het minst niet als hoofdonderwerp te blijven aanhouden. Men weet, dat dit het geval was met de werktuigelijke, en daarna met de scheikundige, beschouwing van lucht en water; met de Elektrisiteit, zoo wel die door glaswrijving als door het later uitgevonden werktuig van Volta wordt opgewekt: eenmaal aan alle kanten onderzocht zijnde, moesten zij eindelijk ophouden eene zoo levendige belangstelling voort te brengen. De elektrische werking was mede een' tijdlang hooggeschat wegens haar heilzaam vermogen in ziekten,

{==459==} {>>pagina-aanduiding<<}
maar vermogt haren roem niet beter staande te houden, dan een aantal andere geneesmiddelen, welke door volgende verdrongen werden, of alleen door het tijdsverloop den prikkel der nieuwheid verloren. Onaangename gebeurtenissen, ongeluksverhalen, het zij dan waar of verdicht of vergroot, werken als zoo vele oorzaken mede, om den val van hooggeprezene ontdekkingen te bespoedigen, en de meest belovende ondernemingen, somwijlen in de geboorte, te verstikken, gelijk zulks plaats had bij de overgieting van het bloed in menschen en dieren; ja zelfs heeft één leeftijd den boosaardigsten vijand van leven en gezondheid, door de heilrijke vaccine ten ondergebragt, en, door de trage onverschilligheid jegens dit eenvoudigste aller hulpmiddelen, het hoofd met nieuwen moed weder zien verheffen.
In eenige van deze omstandigheden ligt reeds het antwoord op de veelmalen herhaalde vraag: waarom ook de praktijk van het Magnetisme, na eenige jaren met kracht te zijn doorgezet, daarna zoo zeer verslapt is, dat slechts weinigen zich thans daarmede bezig houden? Te gereeder is dit antwoord, in zoo verre de oorzaken der verflaauwing bij het Magnetisme nog menigvuldiger en krachtiger zijn, dan bij eenige andere natuurwerking. Dit zal wel niemand in twijfel trekken, die bekend is met het aanmerkelijk tijdverlies, met de daartoe vereischte inspanning en opgeruimdheid, met het onaangename en vervelende der bewerking, bijzonder wanneer de treffende verschijnselen van het somnambuiisme, door de gewoonte van eenige jaren, opgehouden hebben den geest te verlevendigen. Ook voor anderen verliezen de waarnemingen langzamerhand haar gewigt, met dat gevolg, dat de oude, vermoeide magnetizeurs bezwaarlijk door nieuwe vervangen worden. Eindelijk geraakt bij het algemeen de geheele zaak in vergetelheid: want hoe ware het anders mogelijk, dat, om slechts één voorbeeld te noemen, men volstrekt niets meer verneemt van het magnetizeren van dieren, hetwelk echter zoo weinig bezwaren, en te gelijk het voordeel heeft van onder elks bereik te liggen?

{==460==} {>>pagina-aanduiding<<}

Maar het Magnetisme heeft, in vergelijking met andere natuurkrachten, nog dit bijzondere, dat de denkwijze (beter misschien de gemoedsaard) van fommige menschen voor hetzelve minder ontvangbaar is: hoe meer wij, namelijk, geneigd zijn, om de verklaring der hoogere werking van het leven te doen naderen aan de werktuigkundige en chemische natuurkrachten, hoe scherper afzonderingslijn wij trekken tusschen het vermogen van ligchaam en geest, en hoe minder de ineensmelting der physiologische en psychologische leer wordt toegelaten, des te vreemder en onbegrijpelijker moet ons het Magnetisme toeschijnen; zoodanig zelfs, dat het gevoel voor deszelfs waarheid, door menigvuldige en luidsprekende waarnemingen verkregen, ligt weder aan het wankelen gebragt wordt, het zij door geleerde aanmerkingen van sommigen, hoewel zij blijken geven van de zaak zelve bij ervaring niet genoeg te kennen (stieglits), of door gemoedelijke bezwaren van anderen (hufeland), welke, ofschoon in zichzelve eerbiedwaardig en ook in alles niet ongegrond, nogtans grootendeels individueel zijn, en in geen geval altoos de wezenlijkheid en het bestaan dezer werking kunnen aantasten. Om niet te spreken van walgelijke vertoonmaking en schadelijke misbruiken, die de waarheid en het belang der zaak toch eigenlijk niet verminderen, en alleen daardoor kunnen beteugeld worden, dat de praktijk van het Magnetisme in handen blijve van daartoe geschikte beoefenaars.
Uit het boven gezegde omtrent den gemoedsaard der menschen is dan ook blijkbaar, dat niet alle tijden en alle natiën voor het Magnetisme even vatbaar kunnen zijn; gelijk mede de ondervinding leert, dat, waar en wanneer men de Natuur meer uit een dynamisch en zelfs eenigzins mystisch oogpunt beschouwt, de verschijnselen van dit vermogen op den weg der waarheid eenen hoogeren rang bekleeden: welk verschil gemakkelijk in het oog valt, bij eene vergelijking van den tegenwoordigen staat van het grootste gedeelte van Duitschland met dien van Frankrijk. Bij de Duitschers vestigde zich de aandacht

{==461==} {>>pagina-aanduiding<<}
op het Magnetisme, te gelijk met het gemelde tijdvak der wijsbegeerte, en hield zich bij voortduring staande; de Franschen, daarentegen, grepen hetzelve, als eene nieuwe zaak, reeds vroeger en met de grootste geestdrift aan; met dat gevolg, dat het getal der in dien korten tijd daarover geschrevene boeken dat van alle andere volken, tot zelfs op heden toe, misschien te boven gaat. Maar deze kolos op leemen voeten, gelijk dezelve in een destijds uitgekomen boekje genoemd wordt, begon spoedig ineen te zinken, en werd eindelijk door een' magtigen slag geheel omvergeworpen; zoodanig, dat een openbaar voorstander of beoefenaar van het Magnetisme, na de beslissende uitspraak van het alvermogend wetenschappelijk gezag, in het oog der menigte niet alleen eene bijzondere zwakheid van verstand zoude verraden, maar zich daarenboven aan eene dadelijke vervolging blootstellen van hen, die de magt daartoe in handen hadden.
Zoodra echter het licht van gedachten- en gewetensvrijheid in Frankrijk was opgegaan, en de stormen, welke dit hoogst belangrijk tijdperk hadden aangevoerd, begonnen te bedaren, kwamen ook de mannen van den eersten tijd, die, na met heldere oogen en op de regte wijze gezien te hebben, aan de waarheid van het Magnetisme nooit getwijfeld hadden, weder in het openbaar te voorschijn. Onder deze maakten de ijverige de puysegur en de bezadigde deleuze van het vertrouwen, hetwelk beider jaren en ondervinding inboezemden, gebruik, om hunnen landgenooten den blinddoek te ontrukken. Vele anderen, reeds opgewekt door de gemeenschap met vreemde landen, welke het krijgsgeluk den Franschen geopend had, vereenigden zich met hen, ter oprigting van eene Société du Magnétisme te Parijs, welker handelingen, benevens eene geschiedenis van het voorgaande tijdvak, met die der alleroudste en eerste sporen dezer natuurwerking, men verzameld vindt in het door haar uitgegeven Archif, vervolgens Bibliothèque, du Magnetisme animal. Nu ook begon het Magnetisme, van het oude schuim gezuiverd, zich in een helderder licht te

{==462==} {>>pagina-aanduiding<<}
vertoonen; te gelijk vernam men niet meer van de aanstootelijke openbare behandelingen; hoewel een zekere Abbé faria, in de hoofdstad, zijne somnambulen als in een schouwspel, en, indien de getuigenis van den Heer jouy in dezen genoegzaam is, met veel winderigheid en kwakzalverij ten toon stelde (*).
Aanmerkelijk was nu ook het getal der openbare bestrijders verminderd, en scheen zich geheel te versmelten in de Dictionnaire des sciences médicales, alwaar het Magnetisme, in de inleiding met een enkel woord alvorens afgevaardigd, als een goochelspel, waaromtrent het twijfelachtig is, of in een algemeen geneeskundig boek

{==463==} {>>pagina-aanduiding<<}
wel behoort gesproken te worden (*), daarna echter, bij het woord zelve, eene zeer uitvoerige beschrijving waardig schijnt geoordeeld te zijn, welke vervolgens door den Heer deleuze opzettelijk wederlegd is. De lezer, die in de zaak belang stelt, moge hier, gelijk bij alle andere voor- en tegenschriften, voor zichzelven oordeelen, aan welke zijde de eenvoudige waarheid der ondervinding, aan welke de kunstige drogreden te vinden zij; en of het, gelijk men ons nog heden blijft voorstellen, bij een onderwerp van dezen aard, voor eene juiste redenering kan gehouden worden: ‘dat de mogelijkheid der zaak alvorens moet aangewezen zijn, omdat alleen het mogelijke wezenlijk kan worden.’ (†)
Eindelijk bragt eene en andere zware ziekte, door dit geneesmiddel ten spoedigste hersteld, op nieuw een aantal Geneeskundigen bijeen, welke, hetzij onkundig van of niet overtuigd door de duizende waarnemingen van dezen aard en van de verschijnselen van het somnambulisme, nu besloten, om, door eigen onderzoek, zichzelven van allen twijfel te ontheffen. Den uitslag van deze pogingen vindt men in het volgende boekje: Exposé des expériences sur le Magnétisme animal, faites à l'Hôtel Dieu à Paris, pendant le mois Oct., Nov. et Dec.

{==464==} {>>pagina-aanduiding<<}
1820, par j. dupotet, étudiant en Médecine de la Faculté de Paris, etc. à Paris, 1821, 80 pag. 8vo. Van deszelfs aankondiging, in de Revue encyclopédique, 12de Stuk, Dec. 1821, bladz. 602, vindt de lezer hier de vertaling, met bijvoeging alleen van een paar tusschen ( ) gestelde woorden, ter opheldering.
‘Indien de proeven van den Heer dupotet naauwkeurig zijn; indien de Heer husson, Geneesheer bij het Hôtel Dieu, inderdaad getuige geweest is van de omstandigheden, van welke hij in zijn procesverbaal berigt geeft; indien de dertig Geneeskundigen, die dit procesverbaal onderteekend hebben, niet bij voortduring door schijn bedrogen zijn geworden; indien men, eindelijk, geloof mag hechten aan authentieke verzekeringen, - dan is de groote twijfeling aangaande het bestaan en de kracht van het Magnetisme opgelost; de Heeren Commissarissen des Konings (welke in 1786 bij den Heer deslon de zaak onderzochten, en als eene werking alleen der verbeelding verklaarden) hebben zich dan bedrogen, en behoort mesmer gerangschikt te worden onder de mannen van genie, welke door hunne tijdgenooten miskend en vervolgd zijn.
Den 20 October 1820 had de Heer rosen, Med. Dr., gedurende het bezoek der zieken in het Hôtel Dieu, gelegenheid, om met den Heer husson te spreken over eene magnetische genezing, van welke de beroemde Geneeskundige, de Heer desprez, een bijzonder berigt had ingezonden van het Genootschap der praktische Geneeskunde te Parijs. De laatstgenoemde had aan zijne ambtgenooten kennis gegeven, dat het Magnetisme, aangewend tegen eene zenuw-heupjicht, welke tot hiertoe alle gewone geneesmiddelen hardnekkig wederstaan had, in een' zeer korten tijd de genezing dezer ziekte bewerkt had (*). Eenige Doctoren en Studenten in de Genees-
{==465==} {>>pagina-aanduiding<<}
kunde verzochten daarop den Heere husson, dat hij mogt veroorloven, van dit hun onbekende middel, bij eenige ongeneeslijke zieken, de proef te nemen. Deze stemde daarin toe, onder voorwaarde nogtans, dat en de zieken en zij, welke bij de behandeling zouden tegenwoordig zijn, door hemzelven werden uitgekozen, en dat de magnetizeur geene vragen zoude doen, dan die hem zouden worden opgegeven. Dit aangenomen zijnde, gaf men aan den Heer dupotet een jong meisje ter behandeling over, lijdende aan hysterische zenuwtoevallen benevens eene krampachtige braking, welke door niets hadden kunnen gestuit worden; zij was reeds opgegeven, en haar dood beschouwd als onvermijdelijk. Van den eersten dag af, dat zij gemagnetizeerd geworden is, hielden de brakingen op; na eenige behandelingen is de zieke in het somnambulisme overgegaan, en hebben de meest afgewisselde,
de schranderste en naauwkeurigste proeven de Geneeskundigen overtuigd, dat de magnetische werking waarlijk bestaat, dat dezelve geneeskracht bezit, en dat zij geheel onafhankelijk is van de verbeelding.
Onder de waarnemingen, welke de algemeene verbazing hebben voortgebragt, zullen de Geleerden ongetwijfeld den staat van afgescheidenheid (van de buitenwereld, isolement) en de ongevoeligheid opmerken, waarin gedurende den slaap, welken men magnetisch noemt, de jonge dochter samson, benevens nog twee andere, gedompeld waren. De Heer recamier mogt de eerste in de ooren schreeuwen, haar schudden, drukken, knijpen, vijfmalen achtereen, uit al zijne magt; hij heeft geen het minste teeken van gevoel kunnen voortbrengen. Verbaasd door zulk een verschijnsel, besloot hij, de proeven tot het uiterste te drijven; dien ten gevolge heeft hij, bij de behandeling op den 6den en 8sten Januarij 1821, eene moxa doen branden op het bovenste van de regter dije van den somnambule starin, en op den

{==466==} {>>pagina-aanduiding<<}
hartkuil van eene andere, genoemd lise le roy. De eerstgenoemde kreeg eene brandkorst, zeventien lijnen lang en elf lijnen breed; die der andere was slechts vijftien en negen lijnen. Geen dezer zieken heeft, het zij door schreeuwen, het zij door bewegingen, of door verandering in den pols, het geringste bewijs van gevoel getoond. De lezer zij verwittigd, dat dit een letterlijk afschrift is van het procesverbaal dezer twee dagen. Onder het getal der getuigen zijn de Dames sainte minique, saint sauveur en saint eloy (waarschijnlijk barmhartige zusters van het Hôtel Dieu); verder de Heeren robouam, gibert, lapeyre, bergeret, carquet, crequi, truche, allen Geneeskundigen.
Tot besluit moet ik bekennen, dat het mij onmogelijk is, te begrijpen, hoe de Heer husson, die niet geschroomd heeft, deze verschijnselen acht dagen lang, bij zijn onderwijs aan het ziekbed, in tegenwoordigheid van honderd-en-vijftig Geneeskundigen, te verhalen, tot hiertoe geweigerd heeft, een berigt daarvan in te zenden aan de Akademie der Wetenschappen. Het moet hem toch, naar mij dunkt, niet onbekend zijn, dat, wanneer men zoodanige waarnemingen alleen doet voor zichzelven, er nog wel eenige eeuwen kunnen verloopen, alvorens eindelijk het algemeen gevoelen omtrent dit belangrijk onderwerp zal gevestigd zijn.’ - B.
Tot het oogmerk boven genoemd zal deze aankondiging alleen, zonder bijvoeging van de meer uitvoerige beschrijving der omstandigheden, in het boekje zelve vermeld, genoegzaam zijn. Voor hen, die het Magnetisme slechts eenigzins kennen, moet dit berigt wel een vreemd en zonderling aanzien hebben. Zij zullen daarin opmerken het besluit van den Redacteur tot het bestaan dezer werking, met al deszelfs gevolgen op den verleden' tijd, onder de bepaalde voorwaarde nogtans, dat de getuigenissen van al deze Geneeskundigen niet alleen naauwkeurig, maar ook niet verdicht zijn; de verklaring verder van Doctoren en Studenten, van geheel onbekend te we-
{==467==} {>>pagina-aanduiding<<}
zen met deze werking der menschelijke natuur, welke derhalve nog niet belangrijk genoeg geacht wordt, om op hunne scholen geleerd te worden; een aantal proeven, nog heden genomen, om te bewijzen, dat deze kracht in waarheid en op zichzelve bestaat; de verbazing over de verschijnselen van het somnambulisme; de pijniging met het brandmiddel, als jammerlijk gevolg van de onwetendheid dezer Geneeskundigen, waardoor de ongelukkige lijders, bij al hunne oorspronkelijke ellende, nog werden overgegeven aan, vele dagen lang aanhoudende, pijnen, en aan het niet minder smartelijk gevoel van beleediging, wanneer, het zij in een' volgenden staat van somnambulisme, of langs een' anderen weg, deze proef en derzelver oogmerk te hunner kennis gebragt wordt. En al mogt het dan ook nog in dezen tijd voor noodzakelijk gehouden worden, om van de opregtheid van somnambulen en magnetizeurs zich door proeven te overtuigen; zoo is het echter volstrekt nutteloos, dezelve met wreedheid te doen gepaard gaan: bij mij ten minste lijdt het geheel geen' twijfel, of eene eenvoudige, onvoorziens aangebragte, kitteling met eene penneveder in den neus moet aan dit oogmerk gelijkelijk voldoen; zoodat hij, die dezen prikkel zonder eenige gelaatstrekking kan doorstaan, of geheel zonder zinnelijke bewustheid is, of mede wel ongevoelig
zijn zal voor moxa en brandijzers en gesmolten zegellak, en voor alle overige proefmiddelen, welke de Franschen, met hunnen krijgsdwang, hebben ingevoerd, om geveinsde ongevoeligheid van ware te onderscheiden.
Eindelijk vinden wij in dit berigt de dwaling en het daarop gevolgd ongelukkig besluit der Commissarissen uit de Koninklijke Akademie der Wetenschappen; desniettemin geeft, in hetzelfde kort bestek, de Redacteur zijne verwondering te kennen, dat de Heer husson de bij zichzelven gekende waarheid niet aan hetzelfde oordeel heeft willen onderwerpen, welks nadeelige gevolgen de Heer deslon, met het geheele Magnetismus in Frankrijk, en een' tijdlang elders, ondervonden, en de Heer

{==468==} {>>pagina-aanduiding<<}
mesmer vooruitgezien en ontweken had; gelijk wij mede, uit de spreekmanier van het verloopen van vele eeuwen, kunnen leeren: dat ook die waarnemingen, welke door de menigvuldigste en meest eenstemmige getuigenissen uit bijna alle oorden van Europa gestaafd zijn, in Frankrijk geene waarde hebben, ten zij dezelve, door eene Commissie uit het veertigtal uitgelezenen, op nieuw beproefd en met het zegel der waarheid gestempeld zijn. Ter bevestiging van het een en ander strekke hetgene ik mij herinner in een Fransch Journaal gelezen te hebben, aangaande de waarneming van een' Duitschen militairen Arts, die het afgehouwen stuk van een oor, door middel van een geschikt verband op hetzelfde oogenblik gehecht, volkomen weder had zien aangroeijen; welke soort van gevallen, voor iemand, die de geschiedenis der Chirurgie in haren geheelen omvang kent, niet vreemd zijn kan. Desniettemin verklaart de Fransche berigter zich in dezervoege: ‘Al had deze Geneeskundige zijn geheel regement als ooggetuige daarbij aangevoerd, zoude ik voor mij het echter nog voor onmogelijk houden;’ met bijvoeging der spreuk: credat Judaeus apella. Even als ware een volslagen ongeloof aan de goede trouw en het gezond verstand van anderen het bewijs bij uitnemendheid, van alles, wat in de Natuur gebeurt, zelve gezien, of wel, zonder ervaring, volkomen begrepen te hebben; hetwelk weinig minder zegt, dan boven alle tijdgenooten in kennis verheven te zijn. Niet ten onregte berigtte mij derhalve, vóór eenigen tijd, de achtingwaardige schrijver der Histoire critique du Magnétisme animal: dat het in Frankrijk, en ook in de hoofdstad, geheel niet ontbreekt aan magnetizeurs; dat deze echter, uit vrees voor het algemeen gevoelen, zich niet durven bekend maken; en dat, om deze en andere
redenen, de ware kennis dier natuurwerking en van haar heilzaam vermogen buiten Frankrijk verkregen en bevestigd moet worden.





{==469==} {>>pagina-aanduiding<<}

Scheikundig onderzoek van den metselkalk der kerk te Rinsmageest, in Vriesland.

Door Jan Constantijn Driessen, Phil. et Med. Doct.

§ I. Onder de menigvuldige voorwerpen, welke voor de Maatschappij van veel belang zijn, behoort vooral de Metselkalk gerekend te worden, van wiens duurzaamheid het behoud onzer gebouwen en andere werken grootendeels afhangt. De kunst, van den Metselkalk te bereiden, bepaalde zich, tot vóór eenige jaren, slechts tot eenige kunstgrepen, die door de ondervinding waren geleerd; en tot heden toe is de theorie daarvan nog niet geheelenal ontwikkeld en op vaste gronden gevestigd, gelijk ook de middelen nog niet volkomen bekend en aangewezen zijn, om eenen Metselkalk daar te stellen van die vastheid en duurzaamheid, waardoor wij sommige oude gebouwen zien uitmunten; hoewel ik geenszins wil ontkennen, dat in de laatste jaren, door de onvermoeide vlijt van velen, aanmerkelijke vorderingen te dezen opzigte gemaakt zijn. Dikwijls heb ik gedacht, dat een natuur- en scheikundig onderzoek van den Metselkalk van zulke oude gebouwen, die door den ouderdom en de vastheid van het Metselwerk onze aandacht tot zich trekken, mogelijk eenig licht zou kunnen geven, en eindelijk, door vergelijking van vele zulke onderzoekingen, den weg banen, om even zulken duurzamen Metselkalk zamen te stellen. Om deze reden was ik, toen mijn Neef, de Hoogleeraar driessen, eenige stukken van den Metselkalk van de Kerk te Rinsmageest, een dorp in de provincie Vriesland, in het vorig jaar mij ten onderzoek aanbood, zeer gereed, om denzelven scheikundig te onderzoeken.
Deze stukken Metselkalk van de Kerk te Rinsmageest,

{==470==} {>>pagina-aanduiding<<}
welke ten minste zes eeuwen oud is (*), waren door gemelden Hoogleeraar genomen uit de voegen van de buitenzijde van den kerkmuur, alwaar, door den invloed des tijds, de Tufsteen, waaruit die muren vervaardigd zijn, zoo aanmerkelijk weggevreten is, dat de Metselkalk, waardoor de Tufsteenen met elkander vereenigd zijn, als verhevene ribben uitsteekt, hetgeen duidelijk toont, dat de vernielende tand des tijds eene oneindig mindere uitwerking op dezen Metselkalk dan op den Tufsteen heeft gehad.
Ik kan niet nalaten vooraf op te merken, dat deze Metselkalk onderscheidene stukken van strandschelpen, ja zelfs geheele schelpen bevattede, welke eene blaauw-zwarte kleur hadden.
Een gedeelte van dezen Metselkalk werd tot poeder gebragt, in eene glazen stopflesch bewaard, en aan de volgende proeven onderworpen.
§ II. Onder de oorzaken der verharding van den Metselkalk behoort ook de overgang van den gebranden kalk tot koolzure kalkaarde door toetreding van dit koolzuur. Hierom begreep ik de hoeveelheid van dit koolzuur te moeten onderzoeken, en zulks in de eerste plaats wegens den aard der overige proefnemingen.
1. Tot dit einde werd, op eene naauwkeurige weegschaal, een hoog cilindervormig glas in evenwigt gebragt, daarin 100 grein van den tot poeder gebragten Metselkalk afgewogen, en deze met 100 grein gezuiverd water vermengd. Terwijl alles zich in evenwigt bevond, werd vervolgens uit een, vooraf naauwkeurig gewogen, fleschje met zuiver salpeterzuur voorzigtig en langzaam dit zuur ingedruppeld en zoo lang bijgevoegd, tot dat er geene

{==471==} {>>pagina-aanduiding<<}
opbruising (welke lang bleef aanhouden en zeer aanmerkelijk was) meer plaats had, deze niet weder, door het glas te schudden, konde opgewekt worden, en het vocht zelve eene overmaat van zuur teekende. Door het gemelde sleschje op nieuw te wegen, bleek het nu, dat 159 grein van dit zuur waren gebezigd, terwijl slechts 138 grein in de tegenschaal behoefden gelegd te worden, om het cilinderglas met het mengsel weder volkomen in evenwigt te brengen, ten bewijze, dat door de opbruising 21 grein waren verloren gegaan.
2. Daar nu de hoogte van het cilinderglas alle verspreiding van vochtdeelen, en de zoo langzame bijvoeging van het zuur de mogelijkheid van verdamping eeniger vochtdeelen of verlies van stoffen bij de opbruising wegnam, moet dit verlies van 21 grein in gewigt alleen aan de ontwikkelde koolzure lucht toegeschreven worden.
Om mij hiervan nog meer te verzekeren, herhaalde ik deze proef in een veel hooger cilinderglas, en voegde het salpeterzuur nog veel langzamer en voorzigtiger daarbij, terwijl de temperatuur van den dampkring weinig boven het vriespunt was. Ik erlangde echter volkomen dezelfde uitkomst, zonder het geringste verschil van de vorige proef te kunnen bespeuren.
Hoewel ik door deze laatste proef overtuigd was, dat behalve het koolzuur niets anders konde verloren zijn, en dus het verlies in gewigt de hoeveelheid van het uitgedreven koolzuur naauwkeurig aantoonde, had ik echter nog eenigen twijfel, of wel al het koolzuur was uitgedreven, niettegenstaande het vocht zeer duidelijke teekens van overmaat van zuur gaf. Om deze reden plaatste ik het cilinderglas van de laatste proef, met het daarin bevatte, in kokend water, maar kon op deze wijze, zelfs onder gedurig omroeren van het op den bodem liggende, geene verdere opbruising te weeg brengen, hoewel ik, op het laatst, nog eenige druppen salpeterzuur daarbij voegde. Slechts nu en dan kwamen eenige weinige luchtbelletjes aan de oppervlakte, welke ontstonden van de lucht, in het bij den Metselkalk gevoegde water voorhan-
{==472==} {>>pagina-aanduiding<<}
den en nu door de aangewende warmte uitgedreven, daar een ander glas, met hetzelfde gezuiverd water gevuld en mede in kokend water geplaatst, even zoo veel zulke luchtbelletjes opleverde.
Ik meen derhalve met allen grond te mogen stellen, dat in 100 deelen van dezen Metselkalk 21 deelen koolzuur bevat zijn.
§ III. De hoeveelheid van het koolzuur alzoo bepaald zijnde, konde ik overgaan tot het onderzoek van de hoeveelineid der bevatte waterdeelen, en van de wijze, waarop dit water zich in dezen Metselkalk vereenigd bevond; welk onderzoek mij toescheen mede van eenig gewigt te zijn, daar en de hoeveelheid van het bevatte water, en de staat, waarin het zich bevindt, zonder twijfel tot de meerdere of mindere vastheid en duurzaamheid van den Metselkalk zal bijdragen.
3. 100 grein van den tot poeder gebragten Metselkalk werden in een kroesje van platina, hetwelk toegedekt was, om het invallen van asch of andere vreemde stoffen voor te komen, gedurende 4 minuten gegloeid, waardoor zij eene vermindering in gewigt van 9½ grein hadden ondergaan. Deze gegloeide Metselkalk scheen door bijvoeging van salpeterzuur even sterk, als in art. 1, op te bruisen.
4. Daar echter bij mij de twijfel ontstond, of ook, gedurende deze korte gloeijing, een gedeelte van het koolzuur mogt uitgedreven zijn, en het verlies in gewigt, door de gloeijing veroorzaakt, gedeeltelijk hieraan moest worden toegeschreven, heb ik andermaal 100 grein van dezen Metselkalk afgewogen en gedurende 2 minuten in het platinakroesje als voren laten doorgloeijen, waardoor zij, even als in de vorige proef, een verlies van 9½ grein aantoonden, wegende slechts 90½ grein.
Om nu te onderzoeken, of er eenig koolzuur, en hoe veel alsdan, door de gloeijing mogt ontsnapt zijn, heb ik dezen gegloeiden Metselkalk, met een gelijk gewigt van gezuiverd water vermengd, even als in art. 1, op de weegschaal in evenwigt gebragt, en, door het indruppelen van zuiver salpeterzuur, voorzigtig al het koolzuur

{==473==} {>>pagina-aanduiding<<}
afgescheiden, wanneer het bleek, dat wederom, even als in art. 1, 21 grein door de opbruising waren verloren gegaan. Hieruit volgt derhalve, dat door de voorafgegane gloeijing geen het minste koolzuur was uitgedreven, en dat alzoo het verlies van 9½ grein in gewigt, door de gloeijing veroorzaakt, alleen aan het verlies van waterdeelen moet worden toegeschreven.
5. Ten einde mij te overtuigen, dat door de gloeijing in de beide voorgaande proeven (art. 3 en 4) al het water was uitgedreven, werden op nieuw 100 grein van den Metselkalk op dezelfde wijze, maar gedurende 6 minuten en eenigzins sterker, gegloeid, waarna deze slechts 89½ grein wogen, en alzoo een verlies van 10½ grein (dus 1 grein meer dan in de beide vorige proeven) hadden ondergaan. De vraag was nu, of in de vorige proeven nog 1 grein water onuitgedreven was geleven, dan of in deze proef, wegens de langere en sterkere gloeijing, 1 grein koolzuur ontsnapt was. Om dit te bepalen, werd op dezelfde wijze, als in art. 1, het koolzuur voorzigtig door salpeterzuur afgescheiden, wanneer door de opbruising slechts 20 grein bleken te zijn verloren gegaan, en dus 1 grein minder dan in art. 1 en 2. Weshalve door deze gloeijing 1 grein koolzuur is uitgedreven, hetwelk, van de verlorene 10½ grein afgetrokken, een gewigt van 9½ grein voor het verloren water overlaat, hetgeen juist overeenkomt met het gewigt in art. 3 en 4 gevonden.
Het gewigt van de bevatte waterdeelen alzoo bepaald zijnde, bleef het onderzoek over, hoedanig dit water zich in den Metselkalk bevond; namelijk, of dit slechts los aanhangend water, dan of het werkelijk met de bestanddeelen van den Metselkalk in verbinding was.
6. Om dit te onderzoeken, werden wederom 100 grein van den Metselkalk op een penduleglas, onder gestadig omroeren met eene kleine glazen stang, gedurende 2 uren in een daartoe geschikt glazen toestel, onder eene warmte van 212o Fahr., gedroogd, waardoor dezelve een gewigt van 94 grein bekwamen, en alzoo eene vermindering van

{==474==} {>>pagina-aanduiding<<}
6 grein hadden ondergaan. - Na verloop van 24 uren, gedurende welke dit poeder van den Metselkalk op het penduleglas en op de schaal was blijven liggen, waren er weder 4¼ grein vocht uit de lucht, hoewel de dampkring op dien tijd niet vochtig was, aangenomen, en, na verloop van nog eenmaal 24 uren, op nieuw 1½ grein, wegende nu 99¾ grein; zoodat bijkans al het water, hetgeen door de gemelde drooging was uitgedreven, wederom uit de lucht aangetrokken was. - Andermaal werd dit poeder als voren gedroogd, maar nu gedurende 4 uren, waardoor wel het aangetrokken vocht weder verdampt werd, maar niets meer, wegende hetzelve hierna wederom 94 grein, ten bewijze, dat door eene warmte van 212o Fahr. niet meer dan 6 grein waterdeelen konden uitgedreven worden.
7. Deze aldus gedroogde Metselkalk werd vervolgens in een platinakroesje, gedurende 6 minuten, gegloeid, waarna het gewigt slechts 89½ grein bedroeg, zijnde alzoo het geheel verlies in gewigt 10½ grein, hetwelk volmaakt overeenstemt met dat in art. 5. De hoeveelheid van koolzuur op de beschrevene wijze onderzocht wordende, werden slechts 20 grein door de opbruising verloren; waaruit blijkt, dat door deze gloeijing, even als in art. 5, 1 grein koolzuur was verdwenen, hetwelk, van de verlorene 10½ grein afgetrokken, een gewigt van 9½ grein, even als voren, voor de uitgedrevene waterdeelen overlaat. Van deze 9½ grein voorts de 6 grein, welke door de drooging in eene warmte van 212o Fahr. waren vervlogen, afgetrokken wordende, blijft een gewigt van 3½ grein over voor het water, hetwelk door de gloeijing vervolgens is verdwenen.
8. Uit deze proeven blijkt derhalve:

a.Dat van de 21 deelen koolzuur, welke in 100 deelen van dezen Metselkalk gevonden worden, door eene korte gloeijing, gedurende 2 minuten, volstrekt niets verloren gaat (art. 4);

b.dat echter door eene eenigzins sterkere gloeijing, gedurende 6 minuten, 1 deel daarvan wordt uitgedreven (art. 5 en 7);


{==475==} {>>pagina-aanduiding<<}

c.dat in 100 deelen van dezen Metselkalk 9½ deelen water bevat zijn (art. 3, 4, 5 en 7);

d.dat van deze 9½ deelen water slechts 6 deelen door eene warmte van 212o Fahr. kunnen worden uitgedreven (art. 6),

c.terwijl de overige 3½ deelen water eenen veel hoogeren warmtegraad vorderen, om afgescheiden te worden (art. 7).

§ IV. 9. Om voorts de hoeveelheid van de kalkaarde te bepalen, werd de oplossing van art. 1 door een, vooraf gewogen, filtrum afgescheiden van het onopgeloste, hetgeen door opgieting van eenig gezuiverd water werd uitgeloogd en vervolgens op het filtrum volkomen gedroogd, hebbende hierna een gewigt van 48½ grein, en dus, na aftrekking van 7 grein (zijnde het gewigt van het filtrum), slechts van 41¼ grein, welke tot nader onderzoek ter zijde werden gezet.
10. Het doorgeloopen vocht, hetgeen al de in salpeterzuur oplosbare deelen bevatte, werd op een glazen uitdampschaaltje tot droogwordens toe uitgedampt, wanneer het, toen het droog begon te worden, eene hooggele roodachtige kleur aannam. Geheel droog geworden zijnde, werd dit overblijfsel in gezuiverd water (waarbij eene hoogst geringe hoeveelheid van salpeterzuur gevoegd was, zoodat het flaauwe sporen van zuur aan den dag legde) geweekt en opgelost, latende een geel oranjekleurig bezinksel op den bodem en eene gele slijmachtige stof aan de oppervlakte. Dit alles werd vervolgens op een sterk uitgedroogd filtrum, wegende 6½ grein, gebragt. Het op het filtrum terugblijvende, na op hetzelve met eenig gezuiverd water uitgeloogd en daarna sterk gedroogd te zijn, had met het filtrum een gewigt van 8⅛ grein.
11. Al het vocht, dat door het filtrum geloopen en volkomen helder was, werd door indruppeling van zuiver zwavelzuur ontleed, waardoor een zeer overvloedig wit nederplofsel van zwavelzure kalkaarde geboren werd. Nadat door de bijvoeging van dit zuur geene verdere nederplossing plaats vond, werd het bezinksel door een filtrum van 9 grein afgescheiden en met gezuiverd water

{==476==} {>>pagina-aanduiding<<}
overgoten, welk doorloopend water alzoo bij het overige vocht kwam. Dit vocht werd vervolgens uitgedampt en ter bekoeling weggezet, om de nog opgeloste zwavelzure kalkaarde af te scheiden; waarna alles wederom op hetzelfde filtrum gebragt en op nieuw met een weinig gezuiverd water uitgeloogd werd. - Het nu doorgeloopen vocht werd tot nader onderzoek ter zijde gezet, en de, op het filtrum verzamelde, zwavelzure kalkaarde gedroogd, (12) van het filtrum afgezonderd en in het platinakroesje, gedurende ¼ uur, sterk uitgegloeid, waarna dezelve een gewigt van 60¼ grein had, en, onderzocht zijnde, bleek niets anders te zijn dan zuivere zwavelzure kalkaarde. Het filtrum, na behoorlijk gedroogd te zijn, had, wegens de nog aanhangende zwavelzure kalkaarde, de zwaarte van 12½ grein, zoodat deze aanhangende zwavelzure kalkaarde 3½ grein woog, welke (gerekend naar het verlies, hetwelk bovengemelde 60¼ grein door het uitgloeijen hadden geleden) uitgegloeid iets boven 2¾ grein zoude gewogen hebben. Dit gewigt, nu, bij gemelde 60¼ grein gevoegd zijnde, maakt een gewigt van 63 grein uitgegloeide zwavelzure kalkaarde.
Daar nu, volgens pfaff (*), 100 deelen uitgegloeide zwavelzure kalkaarde bevatten 41 53/100 deelen kalkaarde, zoo hebben de verkregene 63 grein bevat 26.1639 grein kalkaarde, welke dus in 100 deelen van dezen Metselkalk gevonden worden.


{==477==} {>>pagina-aanduiding<<}

De spectator.

VI.


Tempus est utendum, cito pede labitur aetas. 
Men moet maar met den tijd weten om te springen, 
dan loopt de oude trage knol wel. 

Waarmede zullen wij van avond den tijd passeren? - Dit is zoo doorgaans, in de gezelschappen, de eerste vraag, als het theegoed heeft uitgediend; en die vraag vind ik voor mij wel zeer gepast en verstandig; want vier, vijf uren door te brengen, zonder dat men zich doodelijk verveelt, dit is nog al geen bagatel; en vier, vijf uren zóó door te brengen, dat men zich regt goed amuseert, dit noem ik eene groote kunst.
Die zelfde vraag, die men meestal in de gezelschappen hoort, en daar als zeer noodig en verstandig kan gerekend worden, doet men zelden in het dagelijksche leven. Duizende menschen, die verlegen zijn, waarmede zij den langen dag zullen zoek maken; die, zoo als zij het zeer naïf uitdrukken, met hunnen ledigen tijd geen raad weten! Ook ik wist waarlijk niet, lezers! waarmede thans den tijd te passeren, die mij tot het schrijven van een vertoogje wordt gegeven; en, terwijl ik al zat te bedenken, over wat onderwerp ik heden, ten minste eenige oogenblikken, praten zou, viel mij eensklaps in, u eens eenige middeltjes voor te schrijven, geschikt om den tijd te stijten of door te brengen. En dien inval vond ik, al zeg ik het zelf, nog al zoo onverstandig niet; want, al leer ik u thans niets nieuws, al vindt gij mijn gesnap ellendig en beuzelachtig, al weet gij, 't geen gij hooren zult, tienmaal beter dan ik, evenwel het zal tijdpassering wezen.
Als een eerste middel schrijf ik hier voor, het spel. En welk een ruim veld zie ik mij hier niet geopend! hoe velerlei soorten van allerlei aard zou ik hier kunnen opnoemen, vleide ik mij niet, dat zulk eene opsomming minder noodzakelijk zij; ik vertrouw almede, dat niemand mij de geschiktheid van dit middel betwisten zal, dat ik de eer heb u in de eerste plaats voor te stellen; en ik meen weinig woorden noodig te hebben, om u te overtuigen, dat het spel eenen hoogen rang onder de bekende tijdverdrijven verdient.

{==478==} {>>pagina-aanduiding<<}

Hoe veel tijds schuist men toch reeds weg, eer men onderling eens is, welk spel thans aan de orde van den avond zal wezen! De een verkiest het vorstelijk schaken, de ander het diepzinnig kienen, een derde wil dammen, een vierde loterijen, een vijfde kometten, een zesde houdt het bij quadrille, terwijl een zevende, achtste en negende, van whisk, domino of pandoeren spreekt; lang duren de discussiën; hevig loopen zelfs somtijds de debatten; eindelijk verkiest iemand zichzelven tot president, neemt de stemmen op, en de meerderheid bepaalt, terwijl de minderheid zich pruilende onderwerpt, evenwel met de welmeenende betuiging: ‘Nu, het is mij ook volstrekt onverschillig.’ Thans zet men zich eindelijk neder; de noodige instrumenten komen te voorschijn, en het spel begint. Slechts één oogenblik heerscht eene diepe stilte; doch eensklaps wordt dezelve afgebroken; van alle kanten hoort men het welluidend geroep: troef! basta! kien! mariage! of welke verhevene woorden, die van 's menschen vernuft en vindingrijken geest getuigen, het spel mag vorderen. Dit kunstmatig, (ik weet waarlijk geen gepaster woord) dit kunstmatig discours wordt nu en dan wel eens afgebroken door gekibbel en gekakel; maar ook dit amuseert en geeft variatie; spoedig reclameert men de orde, en men zet zijne werkzaamheid voort, met die inspanning, met dat overleg, alsof men geheele koningrijken had te winnen os te verliezen! - Eindelijk slaat het uur van scheiden, en nu komt het laatste tooneel; men maakt de balans, rekent en telt, betaalt en ontvangt, en - men heeft volkomen zijn but bereikt, het zij met winst, het zij met schade, het zij met genoegen, het zij met verveling; want - men heeft weder den tijd gepasseerd.
Ik ga over, om een tweede middel ter tijdpassering op te geven; het bezoeken, het gezet bezoeken, van de plaatsen der openbare vermaken, zoo als die in de groote steden (waar men ook doorgaans met zijnen ledigen tijd 't meest verlegen is) in menigte gevonden worden, als bals, assemblées, danspartijen, komediën, concerten, en wat ik hier meer zou kunnen opnoemen. Die het onwaardeerbaar voorregt heeft, om in eene onzer aanzienlijke steden te wonen, heeft, zoo maar ('t geen ook al niet zelden het geval is) de beurs zich niet in eenen uitgeputten staat bevindt, de overvloedigste gelegenheid, om, op eene fatsoenlijke wijze, zijnen tijd, maar ook (zie daar een dubbel profijt!) zijne kon-
{==479==} {>>pagina-aanduiding<<}
tanten kwijt te raken. Al noemt men het bal gemeen, al amuseert men zich op de assemblée miserabel, al zingt de eerste chanteuse asfreus, al danst mejufvrouw A. zonder bevalligheid, al zijn de decoratiën pover, al is het tooneel slecht verlicht, het orchest ellendig bezet, al kent niemand der acteurs zijne rol, al is het stuk, dat men geeft, niets interessant, al geeuwt men het oogenblik te gemoet, dat men naar huis kan rijden of wandelen, - evenwel men bereikt het doel van alle wereldsche vermaken en zinnelijke genoegens; want - men verdrijft den tijd.
Maar, non cuivis contingit adire Corinthum, zeggen de geleerden; dat beteekent, toegepast op ons tegenwoordig onderwerp: niet ieder mag het gebeuren, in Amsterdam of Brussel te wonen. Ik wil u dus een ander middel van meer algemeene nuttigheid voorschrijven; ik bedoel het nieuws van den dag. En welk een' onuitputtelijken rijkdom levert niet dit onderwerp op! hoe overvloedig is hier de gelegenheid, om een groot gedeelte van den naren langen dag door te brengen! Men begint met de nieuwspapieren te doorsnuffelen, keuvelt over Spanje en de Porte, over de Insurgenten en de Liberalen, twist of de Franschen Spanje, of Spanje de Franschen heeft ingepakt, informeert naar vrede en oorlog, naar de rijzing of daling der effekten, naar de oogmerken van het H. Verbond, naar de debatten der Tweede Kamer; men spreekt over de sterfgevallen, die, of tot blijdschap der erfgenamen, of tot droefheid der nabestaanden, hebben plaats gehad; over de gelieven, die zich, of uit liefde, of om eene andere reden, in het huwelijk begeven; over publieke of onderhandsche, vrijwillige en gedwongene verkoopingen, en wat zoo al doorgaans in de nieuwspapieren verder gevonden wordt. Is dit nu afgehandeld, dan gaat men over tot de particularia, dat is tot hetgeen men zoo niet in de nieuwspapieren vindt, en toch wel degelijk tot het nieuws van den dag behoort; men verneemt, namelijk, naar alles, wat er zoo al omgaat bij zijne vrienden en bekenden, vijanden en geburen; men informeert, met de grootste naauwkeurigheid, ten blijke van ware belangstelling, naar ieders zaken, naar elks toestand en belangen, naar ieders daden en omstandigheden; en men passeert alzoo niet slechts den tijd op eene aangename wijze, maar men verrijkt ook zijne kennis met eene aanmerkelijke bijdrage, welke alweder ruime stof oplevert, om naderhand, wanneer het opgezamelde aan an-
{==480==} {>>pagina-aanduiding<<}
deren wordt medegedeeld, den ledigen tijd, even vermakelijk en even nuttig, te verdrijven.
Mij komt, ongezocht, een vierde middel in gedachte, 't welk ik de vrijheid zal nemen u aan te prijzen; het is: zich te bemoeijen met de zaken van anderen. Die het zoo ver in de wereld heeft gebragt, dat hij rentenieren mag, hetzij dan uit verkiezing, hetzij uit nood (enfin! rentenieren is rentenieren, en een werkje, dat zich, zoo als ik geloof, nog al gemakkelijk laat aanleeren); die dan ééns tot den rang van rentenier is opgeklommen of afgedaald, al naar dat de omstandigheden zijn, heeft nu wel het meest van allen ledigen tijd in overvloed; want rentenieren en ledigloopen zijn dikwijls woorden van gelijke beteekenis. En waarmede zal nu een rentenier, die volstrekt geene bezigheid heeft, hem door stand of betrekking opgelegd, en die evenwel eenen werkzamen geest heeft en zoo gaarne een werkzaam leven leidt, waarmede zal deze zich toch onledig houden? Ik weet voor dezen niets beter, dan zich in te laten met de zaken van anderen, als een heerlijk middel, ook voor ieder, die, na de verrigting zijner eigene werkzaamheden, nog tijd over heeft, en zoo dikwijls met dien overigen en ledigen tijd verlegen is. Waarlijk, de ondervinding heeft dit middel reeds sedert jaren als probatum doen kennen!
Ik zal, om u met dit middel wat nader bekend te maken, en u tevens de geschiktheid van hetzelve, ter bereiking van het bedoelde einde, aan te toonen, u den werkzamen mensch teekenen, die op zoodanig eene edele en nuttige wijze den tijd verdrijft.
Anselmus heeft reeds voorlang zijn beroep laten varen, en voor zichzelven volstrekt niets te doen, dan te eten, te drinken, zich te kleeden, en te slapen; en evenwel, hoe verbazend druk heeft hij het den ganschen dag! Gij ziet hem loopen en draven van den morgen tot den avond; hij heeft geen' tijd, om gerust te eten; het is hem niet mogelijk, zijn geliefkoosd middagslaapje te genieten. Wij beklagen den man: maar, wat is er dan toch voor hem te verrigten? Wel, niets te doen is hem niet mogelijk. Weet hij hij voor zichzelven niets te verrigten, hij wil nuttig zijn voor anderen. In zijne hooge wijsheid overdenkt en beoordeelt hij de daden zijner vrienden en bekenden, en behartigt hunne belangen. Verneemt hij iets van hunne bijzondere omstandigheden, dadelijk biedt hij zijne hulp aan, die niemand

{==481==} {>>pagina-aanduiding<<}
behoeft, en nog veel minder iemand verlangt, geest welmeenend en dringend zijnen raad, neemt op zich, om alles te besturen, alles te schikken, alles te veressenen; en, hoe zeer men hem bedankt voor zijnen ijver, hem verzoekt, ja smeekt, zich alle moeite te besparen, hem verzekert, dat hij niet helpen kan, hoe zeer hij zelf gelooft, dat zijne pogingen nutteloos wezen zullen, de man heeft alles voor anderen over; niets is hem te veel, zoo hij slechts anderen helpen kan; hij vangt dadelijk aan, het plan, dat hij terstond ontwierp, te gaan volvoeren, en wacht zich wel, den kortsten weg daartoe te verkiezen.
Anselmus hoort, er is verwijdering en twist ontstaan tusschen twee vrienden, wier namen hij naauwelijks kent; die breuk moet hersteld, de twist weggenomen; hij zal verbroederen en verzoenen; dadelijk spoedt hij zich naar de twistenden, en biedt zich tot scheidsman aan; men heeft hem slechts de oorzaak der vijandschap te verklaren, en terstond zal hij zeggen, aan wiens zijde het regt, en bij wien de schuld gevonden wordt; als men naar hem maar hoort, dan is in een oogenblik alles vergeven en vergeten, en op een' meesterachtigen toon gebiedt hij de twistenden, zich met elkander te verzoenen.
Alles is, bij vrienden en bekenden, geschikt en geregeld; in den kring zijner betrekkingen weet de werkzame man niets meer te besturen, te verhelpen, te verbeteren, te veranderen; maar nu, daar hij toch niets anders weet te doen, zal hij zijne talenten besteden tot nut van 't algemeen; niemand moet hem storen in de uren, die hij aan den arbeid heeft toegewijd; bij hem is de geheimzinnigste stilzwijgendheid; gelaat, oog, houding, enkele korte, afgebrokene woorden toonen middagklaar, dat anselmus groote en verhevene plannen vormt, en dat er eerlang daden zullen vernomen worden, die heel het vaderland zullen doen juichen en gansch Europa zullen verbazen. Hij begint met eene lijst te formeren van alle de gebreken, die er in de publieke administratiën worden gevonden, en den voorspoed van het vaderland blijven verhinderen; hij neemt alle de openbare ambtenaren in oogenschouw, van den kleinsten tot den grootsten, van den minister tot den veldwachter toe; beoordeelt deereten, belastingen, traktaten; stelt gedetailleerde memoriën en beredeneerde adressen op; toont wiskunstig de bronnen aan, waaruit al het gebrekkige ontslaat; schrijft de middelen voor, om

{==482==} {>>pagina-aanduiding<<}
voortaan de lasten te verminderen, den vrede te verzekeren, de effekten te doen rijzen, koophandel en landbouw te doen floreren, met één woord, geheel het land, met al deszelfs ingezetenen, ten hoogsten trap van welvaart en rijkdom op te voeren. Jammer maar, dat gegronde kennis van zaken, gezond verstand en uitvoerbaarheid van al die fraaije ontwerpen te eenemaal vreemd zijn!
Ziet daar de wijze, waarop anselmus zijnen tijd besteedt! Al leidt hij een ambteloos leven, al heeft hij voor zichzelven niets te doen, hij verstaat de kunst, om den tijd, dien hij zoo overvloedig heeft, nuttig door te brengen. Ontmoet gij dus ooit iemand, die u verlegen vraagt, waarmede hij toch zijnen ledigen tijd zal slijten, geeft hem ten antwoord: ‘bemoei u met de zaken van anderen; dan hebt gij zeker tijdsgebrek.’
Ik weet nog één middel om den tijd te verdrijven, hetwelk ik voor het laatst bespaard heb, omdat ik het voor het beste houde ter bereiking van het bedoelde einde, omdat het in het dagelijksch leven wel den meesten bijval vinden zal, en omdat het zonder de minste kosten geappliceerd kan worden; ik bedoel - het kwaadspreken. Waarlijk, dit middel, als tijdverdrijf beschouwd, doet niet zelden wonderen!
Men is vriendschappelijk nedergezeten, en men hoopt den avond aangenaam door te brengen. Maar, waarmede zal men dan nu den tijd passeren? Tot spelen heeft men geen' lust; men wil wat praten. Maar, waarover zal men dan toch in vredes naam spreken? Wel, over de menschen, over zijne vrienden, geburen en bekenden; dit is eene stof, zeer geschikt voor een algemeen discours; daarin kan ieder deelen. Goed! het gesprek begint; en daar het kwade, dat geschiedt, altijd meer geruchts maakt dan het goede, zoo is het immers zeer natuurlijk, dat men ongevoelig overgaat, om, in plaats van over de deugden en goede hoedanigheden zijner medemenschen, te spreken over hunne dwaasheden en gebreken. Als met een' tooverslag worden nu alle monden ontsloten; de een wil vóór den anderen spreken; B. heeft geen geduld, tot dat C. heeft geëindigd; mevrouw D. valt hare beste vriendin in de rede; de heer E. overstemt, met zijne zware basstem, alle de dames; elk heeft wat nieuws gehoord; ieder weet iets belangrijks te vertellen; de een heeft gehoord, dat zeker iemand, te wèl bekend om hem te noemen, zeer in onmin leeft met zijne vrouw; een tweede ver-
{==483==} {>>pagina-aanduiding<<}
zekert, dat er al spoedig eene echtscheiding te verwachten is; een derde weet, zoo zeker als hij leeft, dat de boedel van den winkelier N.N. zeer wrak begint te staan, en dat de man, zoo hij geene betere wijs op zijne zaken stelt, spoedig zal springen; eene vierde verhaalt (doch onder stipte geheimhouding) aan het geheele gezelschap, (dat slechts uit twaalf personen bestaat!) dat zekere jufvrouw, die ieder kent, eene zeer verdachte conversatie heeft, en wel eens met heeren, die den besten naam niet hebben, bij avond en ontijd wandelt; eene vijfde weet iets van zeer groot aanbelang, maar durft waarlijk niet verhalen, wat zij weet; van alle kanten dringt men aan, om het geheim te ontdekken; met moeite is zij tot spreken te bewegen; eindelijk verhaalt zij, 't geen zij niet zwijgen kan: ‘dat het, den
vorigen avond, zeer vrolijk is toegegaan bij den heer M.; dat deze en die, die en deze daar al heel vrolijk zijn geweest, en dat - nu ja, het overige zal men maar zwijgen; dat kan ieder wel begrijpen!’ In 't kort, nu men aan dit discours ééns bezig is, weet men van geen scheiden; men wordt vermoeid noch uitgeput; met weêrzin sluiten zich de monden, en staakt men dit allernuttigst onderwerp, om het bij de volgende bijeenkomst op nieuw te hervatten, en men heeft zijnen avond kostelijk doorgebragt; men heeft toch vorderingen in menschenkennis gemaakt; men heeft zich bijzonder gediverteerd, elkander proeven van ware menschlievendheid gegeven, en zonder de minste kosten zijnen tijd gepasseerd, zoodat men elkander verwonderd vraagt: ‘Wel heden! waar is toch van avond de tijd gebleven.’
Ik zou nog wel verder op dezen toon kunnen voortgaan; maar ik vrees, dat men zeggen zou, dat ik zelf mooi met de voorgeschrevene middeltjes - kwaadspreken, bemoeijen met eens anders zaken, en zoo al meer - bezig ben. Het strekke ons dan maar alleen tot eene troostrijke nabetrachting, dat er zoo veel gelegenheid is, om dat verschrikkelijk lange leven door te brengen op eene wijze, die ons aan de ernstige, treurige, spookachtige denkbeelden van pligt, bestemming, eeuwigheid, en zoo al meer, volstrekt niet herinnert. Het is immers inderdaad der moeite niet waardig, aan dingen te beginnen, waar men zoo slecht mede te regt kan, en waar men het zelden ter halver wege in brengt.





{==484==} {>>pagina-aanduiding<<}

Napoleon's denkbeelden van den godsdienst.

(Uit las cases, Dagboek van St. Helena.)

‘Des avonds na den eten kwam het gesprek op den Godsdienst. De Keizer stond hierbij lang stil. Ik laat dan het voornaamste daarvan, als zeer karakteristiek, hier volgen. Immers, wie zou naar dit stuk niet nieuwsgierig zijn?
Na eene levendige beweging, zeide hij met warmte: “Alles verkondigt het aanzijn eener Godheid; dit valt niet te betwijfelen; maar onze Godsdiensten zijn blijkbaar kinderen van de menschen. Waarom zijn er zoo vele? Waarom was de onze er niet altijd? Waarom wil hij alle andere uitsluiten? Wat zal van de deugdzame menschen worden, die vóór denzelven geleefd hebben? Waarom wederspreekt de eene Godsdienst den anderen? Waarom bestrijden zij elkander? Waarom zoeken zij de een den anderen te verdelgen? Waarom had dit te allen tijde, in alle landen plaats? Daarom, dat de menschen altijd menschen zijn, en de priesters immer het bedrog en de leugen zochten in te stampen. Met dat al, zoo ras ik het in mijne magt had, beijverde ik mij, om den Godsdienst weder te herstellen. Ik bediende mij van denzelven, als grondslag en wortel der maatschappij. Hij was in mijn oog de steun der echte moraal, der goede zeden en der ware grondbeginsels. En daarenboven, des menschen onrust is van dien aard, dat hij het onbepaalde, wonderbare, dat de Godsdienst hem voorhoudt, niet kan missen. Het is dus beter, dat hij het hier, dan bij cagliostro en Mejufvrouw lenormant, zoeke, of bij de waarzegsters en beurzensnijders.”
Een van ons veroorloofde zich de aanmerking, dat hij (napoleon) ten laatste nog vroom (dévot) zou kunnen worden; waarop de Keizer, met het voorkomen van overtuiging, antwoordde: hij vreesde, dat dit het geval niet zou zijn, en betuigde hierover zijne smart, want er lag daarin gewis een oneindige troost; doch zijn ongeloof ontsproot niet uit verkeerdheid of buitensporigheid in denkwijze, maar eeniglijk uit de sterkte zijner rede. Hij voegde er bij: “Evenwel moet de mensch op niets zweren, inzonderheid wat zijne laatste ure betreft. Buiten twijfel geloof ik op dit oogenblik, zonder biechtvader te kunnen sterven;

{==485==} {>>pagina-aanduiding<<}
niettemin is hier iemand (hij wees op een van ons), wien ik welligt biechten zal. Ik ben er verre van af om atheïst te zijn, gewis! Doch ik kan niet alles gelooven, wat men mij, mijner rede ten spijt, wil leeren, zoo ik anders niet valsch en een huichelaar wil zijn. - Ten tijde mijner regering, en vooral na mijn huwelijk met maria louize, stelde men alles in het werk, om er mij toe te brengen, dat ik, naar de wijze onzer Koningen, in de kerk Notre Dame, plegtig ten avondmaal zou gaan; doch ik sloeg dit glad af. Ik geloofde niet genoeg, zeide ik, om het mij van nut te kunnen doen zijn; en ik geloofde te veel, om mij stoutelijk aan eene Godslastering schuldig te maken.”
Men herinnerde hier aan een bekend man, die zich eenigermate beroemd had, dat hij nog nooit ten avondmaal was gegaan. “Daaraan doet hij zeer verkeerd,” hernam de Keizer; “hij heeft zich tegen zijne opvoeding vergrepen, of hij heeft geene opvoeding gehad.” Vervolgens ging hij op deze wijze voort: “Het gaat boven mijne krachten, te zeggen, vanwaar ik kom, wat ik ben, waar ik henen ga; en toch heeft dit alles werkelijk plaats. Ik ben een uurwerk, dat bestaat, en zichzelf niet kent. Intusschen is het godsdienstig gevoel zoo troostrijk, dat men deszelfs bezit voor een geschenk des Hemels moet aanzien. Hoe weldadig zou het hier voor ons zijn! Welke magt konden zaken of menschen verder over mij hebben, wanneer ik mijn ongeluk en mijn lijden uit een godsdienstig standpunt beschouwen, en de toekomende gelukzaligheid als loon verwachten kon! Hoe veel had ik niet het regt te hopen! Ik, die eene zoo buitengewone, zoo stormachtige loopbaan heb afgelegd, zonder eene enkele misdaad te hebben begaan! En ik had zoo vele kunnen begaan! Ik kan voor den regterstoel van God treden, ik kan zonder vrees zijn oordeel afwachten. De gedachte aan moord of vergiftiging, aan onwettigen, vooruit berekenden doodslag, die in omstandigheden als de mijne zoo gewoon is, is nooit mijn binnenste ingeslopen. (*) Ik heb niets anders bedoeld, dan den roem, de magt en den luister van Frankrijk. Daaraan waren alle mijne krachten, alle mij-
{==486==} {>>pagina-aanduiding<<}
ne inspanningen, alle oogenblikken mijns levens gewijd. Dit kan geene misdaad zijn; ik heb daarin slechts deugden gezien. Hoe groot zou mijn geluk dan hier zijn, zoo zich het aanloksel eens
toekomenden levens voor mij vertoonde, om het einde van het tegenwoordige te kroonen!”
Later zeide hij: “Doch, hoe zou men door de jammerlijke redevoeringen en de ondengende handelingen der meeste predikers overtuigd worden? Ik ben door priesters omringd, die onophoudelijk herhalen, dat hun rijk niet van deze wereld is, en evenwel alwat zij kunnen naar zich slepen. De Paus is het hoofd van dezen Godsdienst des Hemels, en hij houdt zich slechts met de aarde bezig. Wat bood mij de tegenwoordige Paus, die zeker een goed en vroom man is, niet al aan, zoo ik hem Rome wilde teruggeven! De kerkelijke tucht, de aanstelling der Bisschoppen beduidden niets bij hem, zoo hij tot dezen prijs wederom wereldlijk Vorst kon worden. Nog tegenwoordig is hij de vriend aller Protestanten, die hem alles toestaan, dewijl zij hem niet vreezen. Hij is slechts de vijand van het katholijke Oostenrijk, dat zijn gebied van alle zijden drukt. - Voor het overige lijdt het geen twijfel, dat mijne soort van ongeloof, in mijnen toestand, als Keizer, eene weldaad voor de volken werd. Hoe had ik anders eene wezenlijke verdraagzaamheid kunnen oefenen? Hoe had ik zoo tegengestelde aanhangen met gelijke bescherming kunnen begunstigen, ware ik door een' eenigen beheerscht geweest? Hoe had ik de onafhankelijkheid mijner gedachten en schreden onder den invloed eens biechtvaders bewaard, die mij door de vrees voor de hel had geregeerd? Welke heerschappij kan een schurk, zelfs de domste mensch, onder dezen titel, op de Vorsten niet uitoefenen! Dan is hij de lichtöntsteker, die achter de coulisses den Herkules der Opera naar verkiezing laat marcheren. Wie twijfelt er aan, dat de laatste jaren van lodewijk XIV geheel anders uitgevallen zouden zijn, had hij een' anderen biechtvader gehad? Ik was van deze waarheden zoo vast overtuigd, dat ik besloten had, zoo veel van mij afhing, mijnen zoon in dezelfde godsdienstige rigting, die ik volgde, op te voeden.”
De Keizer besloot dit gesprek daarmede, dat hij mijnen zoon beval, het Evangelie te halen; hij begon van het begin af aan te lezen, en hield eerst na de bergrede op. Hij was gesticht, zeide hij, verrukt door de reinheid, de verhevenheid

{==487==} {>>pagina-aanduiding<<}
en schoonheid eener zoodanige zedekunde, - en wij allen waren het evenzeer.’ (*)

Juliaan's winterverblijf te Parijs.

(Uit het Hoogduitsch.)

De Romeinsche Keizer julianus gewaagt, in zijn Misopogon, van eenen, omstreeks zijn dertigste jaar, door hem te Parijs doorgebragten winter, op volgende, in onderscheidene opzigten merkwaardige, wijze:
‘Ik bleef den winter over in mijn geliefd Lutetia: met dezen naam wordt door de Galliërs het stadje der Parijzenaars genoemd. Het is een eiland van niet grooten omvang, midden in de rivier. Houten bruggen voeren van beide zijden tot hetzelve. Slechts zelden rijst of daalt het water aanmerkelijk, maar blijft des zomers en des winters omtrent op gelijke hoogte. Dit water is zuiver, ziet er aangenaam uit, en levert den inwoneren een' geschikten drank, moetende zij zich, binnen hun eiland bepaald, met hetzelve noodwendig tevreden houden. De winter is hier te lande zacht, wegens de warmte des oceaans, zeggen ze: want, niet verder verwijderd zijnde dan negenhonderd stadiën, is, volgens hunne meening, de invloed van de wateren der zee bij hen bemerkbaar; en het schijnt, dat het zeewater warmer is, dan het zoete water. Het zij nu, dat de zaak uit deze of uit eene andere, mij onbekende, oorzaak moet verklaard worden, zoo veel is zeker, dat de bewoners van het stadje zachte winters genieten. Daardoor hebben zij ook goede wijnstokken; en zij beginnen rijpe vijgen te trekken, door de boomen gedurende den winter als in een' stroomantel te kleeden, en met allerlei dingen, ter beschutting tegen de koude, toe te dekken. Ondertusschen heerschte dit jaar een buitengewoon strenge winter, en de rivier scheen marmeren platen te vormen. Gij kent ongetwijfeld het Phrygische marmer; niets kan hetzelve gelijker zijn, dan deze aaneengeschakelde blokken wit ijs; het scheelde niet veel, of zij hadden de beide oevers vereenigd, en als 't ware eene brug over den stroom

{==488==} {>>pagina-aanduiding<<}
gemaakt. Gedurende deze buitengewone koude liet ik mijne slaapkamer niet bestoken, schoon het hier gebruikelijk is, de kamers door kagchels te verwarmen, en ik in de mijne daartoe alles gereed vond. Dit was, geloof ik, nog een gevolg der ruw- en hardheid, welke billijkerwijze aan mijzelven het eerst beproefd moest worden. Ik wilde mij aan de koude lucht gewennen, waartoe zekerlijk inspanning noodig was. Doch, toen de koude nog hooger steeg, veroorloofde ik mijnen flaaf, wel niet de kamer op de gebruikelijke wijze te bestoken, uit zorg dat dit de vochtigheid uit de muren mogt aantrekken, maar om een bekken met kolen te gebruiken. Hoe matig echter deze hitte was, haalde zij echter uit de muren dikke dampen voor den dag, die mij het hoofd bezwaarden en mij deden insluimeren. Ik was in gevaar van te stikken; (*) men droeg mij naar buiten; de artsen lieten mij braken, en welhaast gevoelde ik verligting; de nacht was gerust, en ik kon des anderen daags weêr mijne zaken waarnemen. Dus heb ik, gelijk de zichzelven straffende grijsaard bij menander, onder de Galliërs een moeijelijk en hard leven geleid.’




Verslag der openlijke aanneming van een twintigtal militaire gevangenen tot leden der hervormde gemeente, op den 24 junij 1823, in het huis van correctie te Amsterdam.

(Medegedeeld door een' Ooggetuige.)

De Militairen, in het zoo even genoemd gesticht, wegens de misdaad van desertie, voor drie tot acht en meerdere jaren, geconsineerd, bevonden zich, tot vóór het jaar 1818, in eenen allerbeklagelijksten toestand. Tot ledigheid gedoemd, en van een bepaald zedelijk godsdienstig onderrigt verstoken, was de gesteldheid dier ongelukkigen diep rampzalig, en hun lot voor de toekomst met een akelig duister bedekt, tot op het oogenblik, dat wijlen de Heer hugenholtz, Directeur der gezegde gevangenis, aan de bevoegde authoriteiten de middelen voorsloeg, om het lot dier beklagenswaardige menschen, zoo mogelijk, te verzachten, en men, dien ten gevolge, reeds in de maand Februarij 1818, een' aanvang begon te maken met het geven van godsdienstig onderwijs

{==489==} {>>pagina-aanduiding<<}
en het beschikken van zoodanigen arbeld, waardoor de gevangenen, van lediggang teruggehouden, zoo wel eenig middel van bestaan voor de toekomst, als ter veraangenaming van hun tegenwoordig lot, konden vinden.
Den Katholijken werd een geestelijke van hun kerkgenootschap toegevoegd; terwijl de Eerw. j. nederhouw, Emeritus Predikant, ingevolge daartoe aan hem gedaan verzoek, het onderwijs der Protestanten wel op zich heeft gelieven te nemen. Laatstgenoemde, ofschoon reeds den ouderdom van 67 jaren bereikt hebbende, was, in de betrekking van onderwijzer der gevangenen en het bezoeken der zieken, tot hiertoe, onafgebroken werkzaam in de vervulling zijner zoo hoogstmoeijelijke taak; en de zegenrijke gevolgen mogten den waardigen Leeraar de aangenaamste voldoening opleveren. En werd ook de Heer hugenholtz aan meergnoemd gesticht door den dood ontrukt, zoo verschafte dit aan zijnen waardigen Zoon en opvolger in zijnen post de meest gepaste gelegenheid, om het eigen voetspoor, op de losselijkste wijze, te drukken.
Gedurende de jaren 1820 tot 1822 werd, ten overstaan van de Eerw. Heeren meyboom, ter hoeven en kortenhoef smith, een aantal van 95 gevangenen tot Leden der Hervormde Gemeente aangenomen en bevestigd. Eene soortgelijke plegtigheid had ook nu weder, op den 24 Junij j.l., plaats.
De vergaderkamer van H.H. Regenten was tot een en ander in gereedheid gebragt, en een huisorgel in dezelve geplaatst. Op het bepaalde tijdstip werden de gevangenen, allen zeer zindelijk gekleed, binnengeleid, naar de voor hen bestemde zitbanken. In alle stilte plaats genomen hebbende, werd door hen een toepasselijk gezang aangeheven; wordende het orgel te dezer gelegenheid bespeeld door den Heer boursse, Organist der Oude Kerk alhier.
Gedurende dit gezang nam een aantal toehoorders, tot de bijwoning dezer plegtigheid door den Heer Directeur genoodigd, hunne plaatsen ter zijde en achter de gevangenen; en nu verscheen de Eerw. Heer kortenhoef smith, vergezeld van een' der Heeren Ouderlingen der Hervormde Gemeente en den Emeritus Predikant nederhouw, onderwijzer der gevangenen.
Het gezang inmiddels geëindigd zijnde, deed de Eerw. smith eene korte aanspraak tot de gevangenen, en ging

{==490==} {>>pagina-aanduiding<<}
vervolgens over tot een toepasselijk gebed, geheel ingerigt naar het gewigtige en plegtige van deze belangrijke oogenblikken.
Een doelmatig gekozen gezang, waaraan, benevens de gevangenen, alle aanwezigen deelnamen, ging nu het onderzoek vooraf, hetwelk bij monde van den Heer nederhouw geschiedde, en, ter helfte genaderd zijnde, ter verpoozing van den Eerw. spreker, wederom door een voegzaam gezang werd afgewisseld.
Het onderzoek hervat en ten einde gebragt zijnde, betuigde de Eerw. Heer smith zijne tevredenheid en genoegen over het gehoorde, en verklaarde, geene de minste zwarigheid te maken, om alle deze gevangenen, op grond hunner afgelegde belijdenis, tot Leden der Gemeente aan te nemen.
Deze betuiging en verklaring kon niet anders dan de uitspraak van alle aanwezigen zijn. Immers had niet slechts elk dier gevangenen op alle de aan hem gedane vragen voldoende antwoorden gegeven; maar daarenboven waren alle die antwoorden zoo geheel gegrond op eene verlichte godsdienstige kennis en de praktijk der godzaligheid, dat er voor het verstand en hart van den Christelijken toehoorder niets te wenschen overig bleef, en hij, met een getroffen gemoed, gaarne deze gevangenen met den naam van Broeders in christus begroette.
Het was dan ook met dezen naam, dat de Eerw. smith hen aansprak, en voorts, op de bij de Hervormden gebruikelijke wijze, als Lidmaten der Kerk bevestigde; na welke plegtigheid door zijn Eerw. aan elk der gevangenen een tweetal Nommers, door het Traktaatgenootschap uitgegeven, werden ter hand gesteld.
Thans verzocht de Eerw. nederhouw het woord. In gepaste bewoordingen bedankte de edele onderwijzer den Heer Directeur hugenholtz voor alle zijne welwillende zorgen, ook ten aanzien van het zedelijk welzijn der gevangenen, op het voetspoor van zijnen waardigen Vader, bestendig betoond; en ging vervolgens over, uit naam van gen. Heer Directeur, aan elken gevangenen een zindelijk ingebonden exemplaar der Evangelische Gezangen aan te bieden.
Eene plegtstatige dankzegging aan God en toepasselijk gezang besloten eindelijk deze belangrijke verrigting.
Dan, nu wachtte den aanschouwer een geheel eigenaardig en roerend tooneel. Na gevraagd verlof, betuigde een der

{==491==} {>>pagina-aanduiding<<}
gevangenen, uit aller naam, in eenvoudige, maar hartelijke bewoordingen, aller dankbaarheid aan hunnen waardigen Leermeester; zijn Eerw. bij die gelegenheid eene plaat, in vergulden lijst gevat, een Monument voor den Christelijken Godsdienst voorstellende, ten geschenke aanbiedende. Zich vervolgens tot den Eerw. smith, in erkentelijke bewoordingen, wendende, werd, door den spreker, aan dien Heer een fraai bewerkte porseleinen bouillonkop aangeboden, ten aandenken aan dit plegtstatig oogenblik. Welke geschenken, door de gevangenen zelve bekostigd, met gevoel van dankbaar genoegen werden aangenomen.
Zoo eindigde dan eene plegtigheid, even eerwaardig door derzelver bedoeling, als roerend voor het Christelijk hart, door de wijze, waarop dezelve werd volvoerd, daar zij een sprekend bewijs opleverde van de gelukkige uitwerkselen, welke door een doelmatig verstandelijk godsdienstig onderrigt, ook bij gevangenen, kunnen worden tot stand gebragt.
Diep beklagenswaardig was het lot dier ongelukkigen vóór nog weinige jaren: onkunde hield hen vervreemd van God en zijnen dienst; zedeloosheid kluisterde hen aan al het vernederende, waarvoor de menschelijke natuur slechts vatbaar is; en de kerker was voor hen niets anders dan een verblijf van jammer, de plaats van verderen teruggang tot elke soort van verkeerdheid.
Maar, dank zij de pogingen van eenige weinige edele menschenvrienden! ook in weinige jaren is alles van gedaante veranderd. Het weldadig licht van het Evangelie schoot deszelfs zachte en vertroostende stralen in de verblijfplaatsen van zonde en ellende. Aan de armen van geest, aan diep onkundigen werd dat Evangelie, op eene bevattelijke en menschkundige wijze, verkondigd; heldere begrippen en godsdienstige kennis vervingen de dwalingen der onkunde, een ingetogen en bescheiden gedrag de vroegere zedeloosheid; en zij, die wij te voren, met het hartelijkst medelijden, als diep gevallenen beschouwden, noemen wij nu, van ganscher harte, onze Broeders in christus, onzen Heer en Zaligmaker.
Dit is de zegepraal van den Godsdienst. Hij verlicht het verstand en verwarmt het hart. In alle standen, in alle betrekkingen doet hij den mensch het beeld der Godheid naderen; en waar zijn glans de kerkers verlicht, daar zwijgt de vloekkreet der wanhoop, en het stil gebed des harten, door den boeteling geslaakt, rijst op tot voor den zetel des Albarmhartigen.


{==492==} {>>pagina-aanduiding<<}

Iets, betrekkelijk den Spaanschen generaal, don Francisco Thomas Morales.

Deze, zoo wel wegens zijne gebreken als deugden, waardige opvolger van morillo heeft ook met dezen dit gemeen, dat hij in weinige jaren van soldaat tot Generaal en chef is opgeklommen, en zijne verhessing aan dapperheid en werkzaamheid te danken heeft.
Als knecht van den Generaal cagigal in de Westindiën gekomen, is hij daarna eenigen tijd winkelier in Caraccas geweest. Bij het oprigten der Militie werd hij, wegens zijne bekende geschiktheid voor den militairen dienst, Kapitein, en heeft zich sedert berucht gemaakt door zijne onmenschelijke wreedheid en ongevoeligheid; zoodat de herinnering zijner daden, even gelijk die des Generaals boves, steeds een middel in de hand der Independentsche Opperhoofden blijft, om de inwoners der vaste kust van Amerika tegen de Koningsgezinde partij op te zetten. Als ondergeschikt krijgsbevelhebber heeft hij zich echter altijd doen kennen, als bezield met een' ondernemenden geest, vol moed, beleid en persoonlijke dapperheid; en, zoo hij, volgens de meening van deskundigen uit beide partijen, in plaats van den Generaal la torre, aan wien hij ondergeschikt was, en met wien hij niet in de beste verstandhouding stond, vóór den slag van Carababo het opperbevelhebberschap gevoerd had, zou deze veldslag, waarvan het lot van Venuzuela grootendeels afhing, voor de Koningsgezinden niet verloren geweest zijn.
Terstond na het vertrek van den Generaal la torre naar Portorico, in het begin van dit jaar (1822), toen hem het opperbevelhebberschap over de vaste kust was opgedragen, leide hij zijnen in ondernemingen volhardenden geest aan den dag. Geen sterveling dacht er aan, dat het mogelijk ware, dat iemand, in zulke omstandigheden, als waarin de Generaal morales verkeerde, daar alles tegen hem was, de geheele kust zich van de Spaansche regering onafhankelijk gemaakt had, uitgezonderd de vesting Portocabello, waarin hij zich met een handvol volks bevond en die ten naauwste ingesloten was, en hij een volslagen gebrek aan geld, kleeding en ammunitie had, nog lust en moed kon hebben, om eenige onderneming te wagen.

{==493==} {>>pagina-aanduiding<<}

Weinige dagen bleef hij in Portocabello. Hij riep den Kommandant dier vesting tot zich, en vroeg hem, of hij met 400 kanonniers de plaats verdedigen kon; en, toen deze hem een ontkennend antwoord gaf, ontsloeg hij hem terstond uit den dienst, stelde den Kapitein van de Genie als Kommandant van Portocabello aan, en vertrok met 2 à 300 soldaten naar Curaçao. Ook had hij, vóór zijn vertrek uit Portocabello, aan 74 Officieren van onderscheidenen rang hun ontslag gegeven, die allen op Curaçao aangekomen, en vandaar naar de Havannah of naar Europa vertrokken zijn Toen men hier (op Curaçao) morales naar de oorzaak dezer handelwijze vroeg, zeide hij, dat hij geene Officieren in zijnen dienst kon gebruiken, die voor kogels uit den weg gingen. De Officieren, die bij hier bij zich had, en die, in evenredigheid van het klein getal soldaten, nog vele waren, prees hij, als menschen, die hij kende, en waarmede hij in elke onderneming veel kon verrigten; inzonderheid was de Kolonel lopez, zijn Adjudant, zijn vriend en vertrouweling. De wijze, waarop deze in zijn vertrouwen en vriendschap gekomen is, is te éénig in zijne soort, om zulks niet kortelijk te vermelden. Lopez was een der 800 Independentsche krijgsgevangenen, welke door den Generaal morales te Valencia, op dezen éénen na, gefusilleerd zijn! Toen lopez werd voorgebragt, om doodgeschoten te worden, gaf morales bevel, dezen éénen in het leven te sparen. Hij nam er echter geen genoegen in, voer in woede tegen morales uit, en begeerde hetzelfde lot als zijn vader, die zich mede onder deze 800 bevond, te ondergaan. Na in de gevangenis tot bedaren
gekomen te zijn, ontwaakte in zijn jeugdig hart de zucht tot het leven; en, toen hij, na verloop van eenige dagen, voor den Generaal gebragt, door dezen met onderscheiding behandeld werd, en hij vrijheid verkreeg om te vertrekken, verzocht hij in dienst van morales te blijven, die hem, na eenige weigering, als Kapitein plaatste, en zich daarna in hem niet bedrogen vond, maar vele diensten van hem genoot, hem tot zijn' Adjudant aanstelde, en, na vele blijken van kunde en dapperheid, tot Kolonel verhief.
Toen morales hier van eenige Koningsgezinde Emigranten geld ontvangen had, kocht hij daarvoor de noodige provisie en ammunitie, en vertrok naar Coro, hetwelk hij, als ook Cumerebo, zonder veel tegenstand te ontmoeten, in bezit nam. Hij wist hier vele Indianen tot zijne partij over

{==494==} {>>pagina-aanduiding<<}
te halen, en een armeekorps van 1200 man te formeren, waarmede hij den Kolonel pinango, een Mulat, die bekend staat als een der dapperste Officieren, en die door de Independenten afgezonden werd om morales van Coro te verjagen, volkomen sloeg, en hemzelven gevangen nam. Van het wreedaardig plan, om alle gevangenen dood te schieten, was morales reeds vroeger afgegaan, en ook na dit gevecht behandelde hij de gevangenen zeer menschelijk; beroemende hij zich in deze haven op zijne edelmoedige handelwijze jegens pinango, bij wien hij, zoo als hij zeide, papieren gevonden heeft, den last inhoudende, om elken Chef van de Koningsgezinden om te brengen.
Volgens de getuigenis der Officieren van morales, had deze, na dit gevecht, vier Engelsche Officieren, die hij, onder de Independenten dienende, gevangen gemaakt had, laten doodschieten; welke handelwijze zijn standvastig voornemen blijft omtrent alle vreemdelingen, die bij de Independenten dienen en in zijne handen vallen. De harde inborst van morales bleek ook, na dit gevecht, (waarin hij erkende, dat zwaarder gevochten was, dan te Carababo) wederom uit het volgende staaltje: Onder de gevangenen, die hij voor zich liet passeren, herkende hij een' Officier, die te voren in 's Konings dienst Onderofficier geweest was, deed hem eenige vragen betrekkelijk zijnen tegenwoordigen staat, en liet hem voorbijgaan; doch deze verzocht, dat men geene omwegen met hem zoude maken, maar hem liever dadelijk ter dood brengen. Morales antwoordde koeltjes, dat aan dit verzoek terstond konde voldaan worden, wenkte vier soldaten, en liet hem op staanden voet fusilleren.
Gedurende zijn verblijf te Coro verkeerde hij in den jammerlijksten staat, en leed verscheidene weken, wegens de groote droogte, die in de provincie Coro heerschte, gebrek aan het noodige levensonderhoud, zoodat ettelijke zijner soldaten van honger gestorven zijn; wordende de vaartuigen met proviand, door zijne vrienden op Curaçao naar hem afgezonden, meestal door de Independentsche kapers genomen. Eindelijk verscheen het Spaansch eskader voor Coro; hij scheepte zich in, en kwam met zijne uitgehongerde soldaten op Curaçao aan, waar deze op de schillen der vruchten, die op straat lagen, gretig aanvielen, het laatste, dat hun was overgeschoten, hunne rosaria's en zakmessen, voor brood verruil-
{==495==} {>>pagina-aanduiding<<}
den, en van de aanzienlijke inwoners giften ontvingen, om brood te koopen.
Na een kort oponthoud vertrok morales weder naar Portocabello, waar hij niet lang in rust bleef, maar spoedig deze plaats, welke langen tijd door de Columbiaansche troepen belegerd, doch welk beleg thans door hen opgeheven was, weder verliet, om zich meester van Valencia te maken. In de nabijheid dier stad viel een gevecht voor tusschen den Columbiaanschen Generaal paez en morales, waarin de laatste genoodzaakt was terug te trekken, omdat de Kolonel cecilia, dien hij met 700 man van Coro over land gezonden had, om zich bij zijn leger te voegen, zijne orders niet opgevolgd, maar zich binnen Portocabello begeven had. Toen morales weder in deze stad was teruggekeerd, veroordeelde hij den Kolonel cecilia, om, wegens disobedientie, gefusilleerd te worden, liet het garnizoen onder de wapenen komen, en het vonnis tegen cecilia voorlezen; doch, op het oogenblik der voltrekking, maakte hij van zijne magt als Generaal en chef gebruik, en schonk cecilia vergiffenis, omdat deze altijd zich als een braaf Kastiliaan gedragen had, en bekend stond als een dapper Officier; echter ontsloeg hij hem uit Spaanschen dienst, en zond hem uit Portocabello.
Lang kon de werkzame geest van morales niet binnen deze vesting blijven; spoedig beraamde hij het plan, om zich of van Caraccas of van Maracaibo meester te maken, en kwam te Curaçao, om zich, met behulp zijner Spaansche vrienden, tot eenen aanval op laatstgenoemde stad toe te rusten. Ieder, die den toestand dier stad kende, als hebbende eene vrij sterke bezetting, genoegzaam om morales te kunnen wederstaan, een kasteel, San Carlos genaamd, dat door deszelfs sterkte beroemd is, en in het meer een oorlogseskader van verscheidene brikken en goeletten, geloofde, dat hij met een' bebloeden kop van deze onderneming zoude afkomen. De Generaal had echter zoo stellig besloten, zich meester van deze stad te maken, dat hij het tot eene leus in zijne proclamatie maakte: ‘de dood, of de inneming van Maracaibo.’
Bij zijne landing deed hij eene aanspraak aan zijne soldaten, waarin hij hen tot moed en dapperheid in deze onderneming aanspoorde, hun beloofde meer voor hen dan voor zichzelven te zorgen, en hun tot voorbeeld te strek-
{==496==} {>>pagina-aanduiding<<}
ken, door bij de grootste gevaren hun voorganger te wezen. Deze aanspraak, welke hij stiptelijk is nagekomen, deed hij in zeer ongunstige omstandigheden, als hebbende niet meer levensonderhoud voor elken soldaat, dan een beschuit en een handvol mais, en, volgens zijn eigen berigt, was de geheele togt naar Maracaibo eene aaneenschakeling van allerlei ellenden.
Digt bij de stad gekomen zijnde, trok de Generaal clementi hem te gemoet met eén korps troepen, gelijk staande aan het zijne, en begon een levendig vuur op hem te maken; maar morales liet de bajonet vellen, en trok met zulk eene onverschrokkenheid regt op den vijand aan, dat deze hunne geweren nederwierpen, zich overgaven, of met de vlugt zich reddeden. Morales verloor in dit korte gevecht verscheidene goede Officieren, die, aan het hoofd hunner troepen, tegen het vijandelijk vuur inmarcherende, sneuvelden; inzonderheid beklaagde hij zeer het verlies van den Kolonel garcia, die hem in rang opvolgde. De inneming van Maracaibo, welke spoedig op dit gevecht volgde, was eene wezenlijke aanwinst voor morales, wegens de vele goederen, geld, kleeding en ammunitie, welke hij hier vond; ook viel hem het geheele eskader in handen, en de Kommandant van het kasteel San Carlos gaf zich insgelijks over, onder zekere kapitulatie, waarin hij meer zijn eigen voordeel dan dat zijns vaderlands beoogde, en zich deed kennen, als behoorende tot het getal dier Opperhoofden van de nieuwe Republiek van Columbia, bij welke (bolivar echter uitgezonderd) veel eigenbelang, maar weinig deugd gevonden wordt.
Ten opzigte van Curaçao heeft morales zich getrouw aan zijn woord, ja zelfs edelmoedig gedragen, en zich de beleedigingen niet aangetrokken, welke hij aldaar van het zwarte en gele gemeen heeft moeten ondergaan, dat eens, bij eenen oploop, toen hij nog geen Generaal en chef was en zich voor een' tijd op Curaçao bevond, onder schelden en bedreigingen, op zijn huis met steenen aanviel.
Meermalen had hij beloofd, zoo hij Generaal en chef werd, dat hij de beleedigingen en schade, welke de Nederlandsche vlag onder zijnen voorganger la torre ondergaan heeft, zou voorkomen, gelijk zulks ook geschied is; want er is gedurende zijn kommandement niet één enkel Nederlandsch vaartuig genomen, hoewel er door Spaansche oorlogsvaartui-
{==497==} {>>pagina-aanduiding<<}
gen verscheidene in Columbiaansche havens gevonden werden; en, toen hij zich het laatst van Maracaibo meester maakte, stelde hij niet alleen alle Nederlandsche vaartuigen in vrijheid, maar schonk zelfs aan twee personen van hier, wier vaartuigen in het vorige jaar door Spaansche kapers genomen en te Portocabello verbeurd verklaard zijn, twee andere vaartuigen terug; zijnde prijzen, welke hij te Maracaibo gemaakt had.
Het Columbiaansch Gouvernement te Caraccas was over het verlies van Maracaibo zeer ontsteld, voornamelijk van wege de groote versterking, welke morales daar verkregen had; doch het vertroostte zich, dewijl, gelijk hetzelve zich uitdrukte, de onoverwinnelijke Generaal montilla, met de beste troepen der Republiek, allen Veteranen, hem te gemoet trekken en uit Maracaibo verjagen ging; en deze montilla, waarlijk een kundig en moedig Officier, het sieraad der Columbiaansche armee, onderging hetzelfde lot als pinango en clementi. Morales versloeg hem niet zoo zeer, maar maakte zich van deszelfs geheele legerkorps meester, zoodat montilla ter naauwernood met 60 ruiters ontkwam.
Morales vermeldt in zijne berigten, die hij naar Curaçao zond, weinig bijzonderheden aangaande dit gevecht; alleenlijk schrijft hij, dat hij, aan het vijandelijk vuur zich niet bekreunende, tot op veertig passen den vijand naderde, en toen de bajonet vellen liet, hetwelk zulk een' schrik onder den vijand bragt, dat hij zijne wapenen nederwierp en zich overgaf.
Men wil echter, volgens particuliere tijdingen, dat morales door eene krijgslist deze overwinning behaald hebbe: hij zou, namelijk, den vijand door zijne eerste linie hebben laten heenbreken, welke linie zich daarna omkeerde en den vijand met de bajonet in den rug aanviel.
Hij beklaagt zich intusschen weder, dat hij in dit gevecht zulk een groot aantal zijner beste Officieren verloren heeft; waaruit dan ook het buitengewone, van hetgene hij in zijne omstandigheden verrigt heeft, zich laat verklaren. Hij schijnt, namelijk, bij zijne persoonlijke dapperheid, waardoor hij zich in elk gevecht aan de grootste gevaren blootstelt (*),

{==498==} {>>pagina-aanduiding<<}
nog dit talent te voegen, dat hij zijne Officieren met eene gelijke dapperheid weet te bezielen, hen steeds in beweging houdt, en voor militairen roem hun alles doet opofferen. Zijne soldaten zijn daarenboven meestal Indianen en lieden van de kleur, die wel een sterk ligchaamsgestel hebben, maar voor het overige dom zijn, en, door goede Officieren in het vuur gebragt, dapper strijden, zonder eigenlijk te weten, waarvoor zij vechten.
Eindelijk, terwijl ik dit berigt schrijf, ontvangen wij, over Maracaibo en Coro, de tijding, welke door vlugtelingen en Officieren, die gevangen gemaakt werden, maar daarna de vrijheid verkregen om naar Columbia terug te keeren, bevestigd wordt, dat morales slechts met 800 man de eerstgenoemde plaats verliet, om zich meester van de provincie Coro te maken, hoewel er in de stad van dien naam 1000 man Columbianen lagen; hetgeen hem ook zonder veel moeite gelukt is, omdat de Independenten de lafheid en dwaasheid hadden, tot militairen Kommandant en chef van de troepen in die provincie aan te stellen Pater torelles, die nimmer eenig ander kommandement gehad heeft, dan over de monniken in het Dominikaner klooster te Caraccas, en wien dit postje uit dankbaarheid gegeven was, omdat hij van een' ultra-Koningsgezinden in een' ijverigen Independent veranderd was (en dit enkel omdat hij aan geene constitutionele Monarchij den eed van getrouwheid doen wilde, zoo als hij zelf in de Caraccasche Courant heeft gepubliceerd.) Het korps troepen onder den Priester torelles is ook geheel door morales vernield, de stad Coro door dezen zonder eenigen wederstand genomen, en binnen weinige dagen de gansche provincie Coro onder het gebied van Spanje teruggebragt. Bij deze laatste aktie, welke te Savana Rodondas voorviel, heeft weder de onverschrokkenheid en persoonlijke moed van morales uitgeblonken; hebbende hij zelf in persoon met zes man eene batterij van den vijand tot overgave genoodzaakt. Daarna is hij, eenige troepen tot bezetting der provincie achterlatende, weder naar Maracaibo gegaan, om zijne overwinningen aan dien kant voort te zetten.
Het is moeijelijk, den uitslag dezer worstelingen te bepalen; het waarschijnlijkste is, dat morales, zoo hij geene

{==499==} {>>pagina-aanduiding<<}
ondersteuning ontvangt, na nog eenige bewijzen zijner dapperheid gegeven, en te hebben doen zien, wat men met een dapper en geregeld legerkorps tegen deze nieuwe, krachtelooze Republiek zou kunnen verrigten, eindelijk zijne goede Officieren langzamerhand verliezen en voor de overmagt der vijanden bezwijken zal.
Als men, hetgeen morales in den laatsten tijd verrigt heeft, in deszelfs bijzonderheden overziet, komt het des te belangrijker voor. Het is, alsof men aan den duisteren hemel eene enkele heldere star ziet verschijnen, die de oogen van allen, die zich op de plaats bevinden, waar zij zigtbaar is, tot zich trekt. Zelden zag men zoo veel krachteloosheid en lafhartigheid, zoo veel eigenbelang en snorkerij, als zich bij de beide strijdende partijen in Zuid-Amerika vertoonden. Zelden was er eene nieuwe Republiek, die zoo vele hulpbronnen had als Columbia, daar zij niet alleen den algemeenen geest, den geest des tijds, voor zich had, maar krachtdadig ondersteund werd door Engelsche, Iersche, Hannoveraansche en Duitsche legioenen, en door eene zeemagt, alleen bestaande uit Noord-Amerikanen en andere vreemdelingen, en daarenboven slechts te doen had met het zwakke, onrustige Spanje, dat moeite had om zichzelve staande te houden. Wanneer men dit alles overweegt, is het opmerkenswaardig, dat men iemand ziet optreden gelijk morales, die zoo veel veerkracht, werkzaamheid, moed en zelfopoffering aan den dag legt; en het verdient de hulde van elk, die op deze deugden eenigen prijs stelt.

(Oorspronkelijke mededeeling.)







Op het vierde eeuwgetijde van de uitvinding der boekdrukkunst door Lourens Janszoon Koster te Haarlem, gevierd den 10 en 11 julij 1823.


't Was nacht! Europa lag gehuld in aklig duister; 
De menschelijke geest, geboeid in de ijzren kluister 
Van domheid en van dweeperij, 
Scheen voor altoos gedoemd tot de ergste slavernij, 
Alle uitzigt op herstel ten eenemaal verloren - 
Neen! de Almagt had deze aarde een beter lot beschoren: 
Een lichtstraal, nooit gezien te voren, 
Ontvonkte Koster's edlen geest; 

{==500==} {>>pagina-aanduiding<<}

Hij voelde een godlijk vuur in zijnen boezem gloren; 
Hij dacht - hij schiep - de Drukkunst was geboren; 
Verlichting rees. 
 
Zij rees, en 't menschdom, hoe gezonken, 
Zag van dat vuur naauw de eerste vonken, 
Of 't brijzelde de boei, door heerschzucht haar gesmeed; 
Zij rees, en schoot haar heldre stralen, 
En deed Europa ademhalen, 
Verstand en rede zegepralen; - 
Thans laat ze, als hemeldauw, haar' invloed nederdalen 
Op 't blijdste feest. 
 
Ja, blijdste feest, dat immer stervelingen 
Op aard' verrukken kon! 
Wie schetst uw' invloed? Wie zal uwer waardig zingen? 
Verlichtingsbron! 
Wie? - Dat welsprekendheid den kansel zelv' betrede! 
Dat van der Palm dit uur ons boeije aan zijne rede! 
(Dat elk verlichtingsvriend zich in deez' tempel schaar'!) 
Dat Tollens, u ter eer', zijn gouden lier besnaar'! - 
Ja, 't feest der Drukkunst, dat wij heden juichend vieren, 
De heilige offerdienst, waarvoor wij 't outer sieren, 
Waarop gansch Nederland, waarop Europa staart, 
Is zulken priestren waard! 
 
Mijn zangster! volg met mij de reijen, 
Daar ze ons naar Haarlems Hout geleiên, 
Waar reeds een talloos tal aan d'Achthoek ons verbeidt; 
Kom! gaan we ook daar het feest der menschheid vieren, 
Kom! zien wij de eerezuil aldaar versieren, 
Aan Koster's roem gewijd. 
 
Gij, zaalge geest, die, boven 't stof verheven, 
U in den reinen ether baadt, 
En bij den oorsprong aller leven 
Uw hemeltoonen slaat; 
o Koster! zoo gij hoort, hoe dankbre stervelingen 
Hier pogen uwen lof naar waarde te bezingen, 
o! Zie in gunste dan op onze hulde neêr: 
Wij wijden u den roem! - wij loven d'Opperheer! 

{==501==} {>>pagina-aanduiding<<}

Ja, wij danken! blijde klanken 
Wijden wij den Opperheer! 
Wie gevoelt niet die verpligting? 
Iedre stichting ter verlichting 
Leidt ons op voor hooger spheer. 
 
Ja, wij danken! blijde klanken 
Wijden wij aan Koster's lof! 
Zulk een roem blijft onverganklijk, 
Niet van tijd of lot afhanklijk, 
Eeuwig onuitputbre stof. 
 
Ja, wij danken! blijde klanken 
Wijden wij aan Koning's lof! 
Wat de vreemdling ons betwistte, 
Hij, die eervol 't pleit besliste, 
Schonk ons thans die juichensstof. 
 
Juich, Haarlem! Spaarne, juich! het pleit is thans voldongen; 
De bron der kennis is in uwen kreits ontsprongen; 
Eerst klein, onaangezien, maar sneller steeds in vaart, 
Voert zij haar watren thans met kracht naar 't eind der aard'; 
Geen magt beperkt haar' loop; geen ringmuur houdt haar tegen; 
Eens stroomt zij de aarde vol, al 't menschdom tot een' zegen. 
Gelijk, na 't scheemren van een' vroegen morgenstond, 
't Weldadig zonnelicht zijn stralen spreidt in 't rond, 
Het nevlenheer verdrijft en stuwt naar 't somber duister, 
Elk voorwerp overschijnt in zijnen middagluister; 
Zoo, Drukkunst, praalt gij thans in 't vrije Nederland! 
Verlichting gingt gij voor - thans biedt zij u de hand, 
En, zusterlijk vereend om 't menschdom te veredelen, 
Behoeft gij nimmer gunst eens rijksmonarchs te bedelen; 
Wordt soms uw glans verdoofd, in stormen van den tijd, 
Eens schijnt uw volle dag voor ons in de eeuwigheid! 
 
g.h. reinhart. 





Raad van eenen vader aan zijnen zoon.


Mijn zoon! het lagchend veld der kindschheid doorgevlogen, 
Zeilt ge op der werelds zee; 
Ik, die haar stormen ken, ik volg u met mijne oogen, 
En 't vaderhart zeilt meê. 

{==502==} {>>pagina-aanduiding<<}

'k Wil u het blinde rif, de scherpe klippen wijzen, 
Waar eigen hulkje op stiet: 
Leen, Karel! leen me uw oor; vergeet den raad des grijzen, 
Des trouwen stuurmans niet. 
 
Het leven is die zee: meêr dan de waterbanen 
Dekt zij een peilloos graf; 
En van het roer alleen hangt, bulderen de orkanen, 
Behoud of schipbreuk af. 
Niet minder zal u hier de schoonste tuin bedriegen, 
Dan kalmte op 't effen meer: 
Blijft ge, als op 't bloemtapijt de dartle lustjes wiegen, 
Niet uwer zinnen heer. 
 
Mistrouw het jeugdig bloed: het gonst door zwellende aâren, 
En zet de borst in vuur; 
De niet bestuurde drift der heete jonglingsjaren 
Vergrijpt zich aan natuur. 
Ras wordt de bron geleêgd, wier altijd matig vloeijen 
Ons voor 't genieten stemt; 
En zwakheid houdt welhaast den schender in haar boeijen, 
Der dwazen straf, geklemd. 
 
De nutte werkzaamheid geve aan die driften teugels; 
Groot is des ijvers loon: 
Hij weeft voor d' eedlen geest gestadig nieuwe vleugels, 
En schenkt de rijkste kroon. 
Geen onkruid wortelt daar, waar elke plant, vol sappen, 
In 't rond haar blaadren spreidt; 
En schooner vruchten nog, dan kunst of wetenschappen, 
Biedt ons de zeedlijkheid. 
 
Verleiding loert alom, en, bij het lokaas strooijen, 
Is strik of net gereed; 
De hel heeft haar geleerd, bevallig zich te tooijen, 
Zelfs in der onschulds kleed: 
Ontvlied haar, o mijn zoon! die, vlugger dan de hinden, 
Ons, met één' sprong, verrast: 
Laat, als zij lokt en vleit, u als Ulysses binden; 
Houd aan de deugd u vast. 

{==503==} {>>pagina-aanduiding<<}

Der zorgende oudren huis, mijn Karel! zij uw haven, 
Bij 't naadren van den nood. 
Hoe menig dwaas ligt niet in 't peilloos diep begraven, 
Die roekloos haar ontvlood! 
Geef hier den boezem lucht: al dronkt ge 's levens alsem, 
Hier wijkt de bittre smart; 
Hoe diep de wond ook zij, hier druipt de zoetste balsem 
Uit beider gloeijend hart. 
 
Maar zoek vooral dien steun; die nimmer u begeven, 
Noch hulploos laten zal: 
Den arm, die veilig leidt door 't wisselvallig leven: 
Den Vader van 't heelal. 
Vereer Hem, als de Bron van onuitputbre Liefde, 
Ondenkbaar groot en goed; 
Die ook het bitterst zuur, dat ooit den braven griefde, 
Herschiep in streelend zoet. 
 
Vindt gij een frissche maagd, met ongeplukte rozen 
En smetloos leliewit, 
Wier lagchende onschuld spreekt in 't ongekunsteld blozen, 
Die rein gevoel bezit; 
Gloort in het zedig oog haar minnend hart u tegen, 
Zweer haar dan liefde en trouw: 
Van al den aardschen schat, is 's Hemels beste zegen 
De teedre en eerbre vrouw. 
 
Droom van 't volmaakte niet: het schoonste omlaag heeft vlekken; 
Niet rein is aardsche glans; 
Maar, die voor 't loerend oog met liefdes kleed te dekken, 
De roem des eedlen mans. 
Haar vijl is sterk en zacht; en, hoe die vlek moog' kleven, 
Verwonnen wordt ze in 't end: 
o! Wat vermag hij niet, die, door haar' geest gedreven, 
En zwak en plooijen kent! 
 
Geen trots wone in uw hart, als waart gij heer der aarde, 
De trouwe gâ slavin: 
Dan, als 't geloof ontbreekt aan hooge vrouwenwaarde, 
Stort liefdes tempel in. 

{==504==} {>>pagina-aanduiding<<}

Geen felle windvlaag huil', waar 't schoonste bloempje, teeder, 
Zoo ligt zijn' luister derft, 
En, buigt het woest geweld den zwakken stengel neder, 
Welhaast van kwijning sterft. 
 
Moogt gij eene eedler vrucht, aan geuren rijker, plukken, 
Dan 't gloeijend zuiden geeft, 
Aan 't warme vaderhart het blozend wichtje drukken, 
Dat door u beiden leeft: 
o! Kweek het voor de deugd, reeds in zijn' lentemorgen; 
Zaai in den vruchtbren grond: 
En 't onwaardeerbaar loon van wieden, leiden, zorgen 
Oogst ge in uw' avondstond. 
 
Zijt sterk in bangen nood: het moge uw dierbren gelden, 
Of 't heil van 't vaderland: 
Een nooit verwonnen moed is de eer der Christenhelden, 
En aan hun deugd verwant. 
Laat nimmer u het regt, des Hemels gaaf, ontrooven; 
Buk voor geene aardsche magt: 
Hef fier het hoofd omhoog, en smeek van God hier boven 
Dier helden leeuwenkracht. 
 
Geen broeder zij u vreemd, hij moog' dan aan de polen, 
In Barcaas zandwoestijn, 
Of 't Indisch lustprieel, bij neevlen, ommedolen, 
En blanke of Neger zijn: 
Hij deele in 't heerlijk licht, door Jezus u geschonken, 
Der deugden reine Bron; 
Strooi uit, met milde hand, die goddelijke vonken, 
En wijs hem op uw zon. 
 
Zijt Christen, o mijn zoon! Wat u dan ook bejegen', 
Verheven boven 't lot, 
Is de adel van het hart voor u de beste zegen 
En onvervalscht genot. 
De grootheid is slechts schijn, moet zij haar waarde ontleenen 
Van kroon of lauwerkrans: 
Slechts dan, als deugden in het brandpunt zich vereenen, 
Verrukt ons de echte glans. 
 
h. van loghem. 






{==505==} {>>pagina-aanduiding<<}

Mengelwerk.

Vlugtige beschouwing van het menschelijk ligchaam, als een bewijs des bestaans van een alwijs opperwezen.

Door N. Swart. (*)

Indien ik mij niet bedriege, dan ontleent de zigtbare natuur, op het tooneel, dat zich aan onze beschouwing biedt, hare voornaamste schoonheid en aangenaamheid van de gedurige beweging en afwisseling, welke in dezelve heerschen. De wenteling van onzen aardbol om zijne as doet nacht en dag, avond en morgen worden; deszelfs voortsnellende loop rondom de zon doet winter en zomer ontstaan; deszelfs nabijheid aan de maan schept ebbe en vloed; terwijl door vele bijkomende oorzaken warmte en koude afwisselen, en hier de lucht uitzetten of inkrimpen, daar het water in damp en gas veranderen, om wind en regen, sneeuw en ijs, wolken en mist, onweêr en bliksemvuur door kalmte en helderheid te vervangen. Doch niets brengt inzonderheid meer toe, om leven en gestadige nieuwheid op dit verblijf van ons kortstondig bestaan te doen plaats grijpen, dan de toestand en geaardheid dier schepselen, welke tot het groeijende en dierlijke rijk worden gerekend. Hier, immers, merken wij gestadige omwentelingen en nieuwe gedaanten op, bij de geslachten, die elkander voortbrengen, door de jaren, die kindschheid, jeugd en ouderdom doen ontstaan, door de saizoenen, die tak en blad en bloem en vrucht geregeld laten volgen, door elken dag en ieder oogenblik, die vaak

{==506==} {>>pagina-aanduiding<<}
wat nieuws aan het navorschend oog vertoonen. Maar, waarop berust deze algemeene afwisseling? Zij berust, M.T., op eene wet, die ligtelijk als eene gebrekkige bekrompenheid van al het aardsche zal worden beschouwd, en zulks ook, in vergelijking met eene hoogere, geestelijke wereld, welligt is, doch die aan de bestaande orde der dingen niet kan ontnomen worden, zonder dat deze geheele natuur in eenen dooden klomp, zonder nut of geest, worde herschapen. Het is, dat al de genoemde voorwerpen niet slechts langzaam ontstaan, en na korten tijd door andere worden vervangen, maar dat zij ook, gedurende hun kortstondig aanwezen, in eenen aanhoudenden staat van behoefte, van slijting en verlies verkeeren, die door gestadig onderhoud en vernieuwing moeten hersteld worden. Neemt de vervolging van de eene dierensoort door de andere, neemt de wording van het nieuwe geslacht uit het oude, neemt bovenal den honger en dorst uit het midden der gevoelige wereld weg, en wat blijft u over? waarin zult gij u op deze aarde nog verlustigen? welke merkwaardigheid in de immer sluimerende natuur verder waarnemen? Dan, deze wet, de bron van meest al het treffende en belangrijke op dit tooneel - waar de mensch, en als aanschouwer en als voorname speler, van het eerste belang is - vorderde vooral inrigtingen bij de onderscheidene voorwerpen, welke onze hoogste opmerkzaamheid verdienen te trekken. Namelijk: Hoe komt de natuur die gedurige behoefte te hulp? Hoe wordt het verlorene en afgesletene telkens hersteld? Welke zijn de middelen, de werktuigen, de aanwijzingen, waardoor plant en dier aan het noodige voedsel geraken?
Het is nu vier jaren geleden, (*) dat ik u een beknopt tafereel ophing van de blijken van hooge wijsheid en zorge, welke overal op aarde bestaan, om geen schepsel ontbloot te laten van die wapenen, welke zijn bijzondere

{==507==} {>>pagina-aanduiding<<}
toestand vordert. Niet dan oppervlakkig kon dit overzigt van alles zijn; waarbij ons echter deze waarheid in het oog liep: zulk eene schepping kan het werk van toeval of blinde noodwendigheid niet wezen; een oneindig en aanbiddelijk God moet dit alles alzoo hebben gewrocht. Sedert ondervonden hebbende, dat deze beschouwing aan velen niet onaangenaam was geweest, heb ik thans besloten, bij een enkel voornaam deel wat nader stil te staan, en u den mensch zelven, in eenige weinige opzigten, als het hoogste kunstwerk te doen beschouwen, door een denkend en redelijk Wezen, ja door een' alwetenden en alwijzen Schepper, maar alleen te ontwerpen. Leent mij uwe toegevende aandacht hiertoe, M.H., en verschoont het gebrekkige, uit mijne bepaalde kunde en bekwaamheid, of uit de onmogelijkheid voortvloeijende, om u alles op het voorwerp zelve aan te wijzen. Ja, uwe eigene kennis, uwe herinnering en oplettendheid kome mij hier te hulp! En bevestigt u ook daarna in de medegedeelde overtuiging door eigen onderzoek! Ik ga, zonder verdere voorafspraak, tot mijne taak over.

Wanneer wij ons den mensch, even gelijk elk ander dier, als een behoeftig wezen voorstellen, dat, boven en vóór alle andere dingen, eene gestadige voeding noodig heeft, om te bestaan, dan loopen ons drie zaken, als onmiddellijke vereischten, in het oog: 1o. Dat het voedsel ontdekt, 2o. dat het aanvankelijk toebereid, en 3o. dat het aldaar aangebragt worde, waar het noodig is. Wij zullen deze hoofdstukken in eene omgekeerde orde behandelen.
Het is eene algemeene eigenschap van ons menschelijk onderzoek en kennis, dat wij, op zekere hoogte gekomen, onvermijdelijk blijven stilstaan, hetzij de eerste gronden van allen bestaan, die wij nimmer ontdekken, hier eenen aanvang nemen, hetzij de voorwerpen onzer nasporing al vroeger eene fijnheid en geestaardigheid aannemen, welke door het zintuig op geene wijze zijn te bereiken. Alzoo kennen wij de werktuigelijke krachten

{==508==} {>>pagina-aanduiding<<}
alleen van nabij, de scheikundige slechts door hare uitwerksels, en die, welke het levend ligchaam uitsluitend eigen zijn, nog minder volkomen. Om dit door een voorbeeld op te helderen: wij zien, dat een takje, op eenen vreemden stam geënt, zulke bladen en vruchten voortbrengt, als de natunr van het eerste belooft; en wij besluiten daaruit, dat de toebereiding en vorming der algemeene sappen, tot appel, peer of dergelijke, in de uiterste deelen plaats heeft; maar of zulks eenigermate werktuigelijk, door den vorm der vaatjes, natuur- en scheikundig, door de zamenstelling van hout en omkleedsel, of geheel eigenaardig, door de gesteldheid van het levensbeginsel, plaats hebbe, is niet te beslissen. Even zoo min kunnen wij reden geven, hoe en waarom het purperen vocht, dat door 's menschen ligchaam stroomt en hetzelve voedt, in de nagels en het hoofdhaar, in het gebeente en de pezen, tot eene harde, ongevoelige zelfstandigheid wordt, en daarentegen in het vleesch en andere deelen tot zoodanig iets, als daar wordt vereischt. Maar dit weten wij, dat een gewond deel, schoon dan onregelmatig, wordt hersteld, dat een kind in allen opzigte toeneemt en grooter wordt, dat de volwassene zonder voedsel vermagert en uitteert, dat, in één woord, gedurige slijting en wederaanvulling, door middel van spijs en drank, voor het dierlijk ligchaam noodzakelijk is. En daar het gansche werktuig menigmalen aandachtig beschouwd, ontleed en in zijne werking is nagegaan, zoo zijn wij ook volkomen in staat, het zamenstel en de middelen ter bereiking van dit einde met eenige naauwkeurigheid aan de hand te geven.
Wij vinden, namelijk, den mond, die zich opent en sluit; de tanden, die verdeelen, en de kiezen, die vermalen; de zamenwerking van tong en andere zachte, beweegbare deelen, om hiertoe behulpzaam te zijn; de onzigtbare vaatjes, die een vereischt vocht (het speeksel) afgeven; en eindelijk de kunstige zamenstelling der keel, om alles met gemak naar binnen te voeren. Vervolgens in de groote verzamelplaats (de maag) aangekomen,

{==509==} {>>pagina-aanduiding<<}
vindt de spijs wederom een bijzonder sap afgescheiden tot verdere geschiktmaking; eene bewegelijke buis (het darmkanaal) daaraan vastgehecht, in welke het als van zelve wordt voortgestuwd; kleine openingen, of opslorpende vaatjes, daarin, om het bruikbare van tijd tot tijd tot zich te nemen. En, terwijl de natuur daarna het overige uitwerpt, wordt dit achtergeblevene wederom verzameld, met dierlijke stoffen meer en meer vermengd, en eindelijk uitgestort in de zelfstandigheid, die wij gewoon zijn bloed te noemen.
Dan, thans doet zich een nieuw zamenstel en inrigting aan ons voor. Als bloed in het hart gekomen, jaagt dit verwonderlijk ligchaam hetzelve met eene ontzettende kracht de slagaderen in, die, in duizend takken en takjes verdeeld en door het gansche ligchaam verspreid, overal de noodige bouwstof aanbrengen, welke, hier en elders opgeslorpt, tot vleesch of been, tot huid of oog worden. Het overschot behoudt daarentegen nog krachts genoeg, om in de bloedaderen eene omgekeerde rigting te nemen, en op nieuw in het hart aan te landen.
En nu zien wij een derde toestel der natuur, die niet min verdient bewonderd te worden. Voor alwat leeft, de plant zoo wel als het dier, is dat fijne ligchaam, hetwelk wij lucht noemen, dat ons van allen kant omringt, en dat op de meeste voorwerpen eene zigtbare uitwerking heeft, van het hoogste belang. Men is er thans toe geraakt, om dit ligchaam te kunnen ontleden; en het blijkt inzonderheid één bestanddeel, of ééne soort van gas, te zijn, welke het leven onderhoudt. Hiermede, derhalve, behoort het bloed te zijn vermengd, en dit wordt door hetzelve, gedurende zijnen loop, inzonderheid afgegeven; zoodat het zulks ook wederom moet terug ontvangen, om nieuwen dienst te kunnen bewijzen. En ziet daar, er bevindt zich in onze borst een vliesachtig ligchaam (de long), dat, bij de uitzetting der omkleedende buitendeelen, van zelve met lucht wordt vervuld, langs welke het bedorven bloed, door een eigenaardig maaksel, in vele dunne buizen stroomt, door welke heen

{==510==} {>>pagina-aanduiding<<}
de scheikundige aantrekking het vereischte bestanddeel met hetzelve vereenigt, en het alzoo herstelt; terwijl de achtergelatene lucht, door de zamenpersing van de borst op nieuw naar buiten gejaagd, in den algemeenen dampkring wordt opgenomen, en daar nieuwe middelen, om zich te reinigen, vindt.
Ziet daar, M.H., met weinige trekken, de vertering, den bloedloop en de ademhaling, als de voornaamste bronnen van duurzaam leven en bestaan, voor u ontwikkeld! Niet mogelijk, voorzeker, is het, de oneindige kunst hier open te leggen, welke tot deze allen gevorderd werd. Zelfs de wonderbare eenvoudigheid, en, mogen wij menschelijk spreken, de vernuftige vinding, is alleen door hem te waarderen, die haar van naderbij waarneemt. Maar wie merkt echter niet op, dat alles in verband staat - mond en keel en ingewanden, bloedvat en long - met al die menigvuldige vereischten, in beengestel en spieren, welke ons vervolgens nog nader zullen blijken? Wie - zeg ik - ontdekt hier geen beleid, geene kunst, geene hoogste wijsheid, geene opzettelijke sporen, voor ons verstand gemakkelijk na te gaan, dat een denkend, slechts met onzen geest, maar bij veel hoogere voortreffelijkheid, eenigzins gelijkvormig, Wezen dit alles heeft gewrocht?

Doch, bij het tweede deel - want met het derde vonden wij best te beginnen - bij de middelen ter verwerving en aanvankelijke toebereiding der spijs, zullen wij langer, en, zoo ik hoop, met verhoogd genoegen, kunnen stilstaan. De mensch toch onderscheidt zich hier, en verheft zich merkbaar, boven het gedierte. Ja, wat zich bij dit laatste tot de bloote vervulling van ligchaamsnood bepaalt, en slechts eenen engen kring van werkzaamheid doorloopt, dat wordt bij hem de grond eener ontwikkeling en volkomenheid, welke de verwondering aller eeuwen en de dankbare aanbidding van elken mensch jegens zijnen Hemelvader eischt.
Wij spreken van den stand en de beweegbaarheid, van de voornaamste ledematen en krachten des menschelijken

{==511==} {>>pagina-aanduiding<<}
ligchaams. Immers, de boom, door zijnen wortel in de aarde vastgehecht, en slechts zijne kruin zachtelijk in de lucht bewegende, moge daardoor uit die beide het gevorderde onderhoud trekken, en sommige gedierten, welke als den overgang tusschen beide rijken vormen, de oester in hare schelp of de made op het kreng, mogen slechts weinig meer beweging noodig hebben, de edeler dieren, en vooral de mensch, moet zijne prooi najagen, zijnen kost toebereiden, zijn bestaan door kunst en arbeid verzekeren. Ziet, daar rijst hij voor ons oog, de heerlijke gestalte; niet, als de andere wezens, met het ligchaam langs de aarde gestrekt, en het gezigt derwaarts of even over de oppervlakte gekeerd; neen! vol majesteit verheft hij het hoofd, en steekt vrij de onbelemmerde armen uit, als ware het om den schepter over alles te voeren. En hoe gemakkelijk houdt hij zich in dien stand; met welk eene vlugheid beweegt hij zich, zonder het evenwigt te verliezen; hoe wisselt hij hem af in buigingen en krommingen, terwijl hij intusschen de hoogste kracht betoont! Hoe vaardig is daarbij zijne hand, door elken vinger met onnagaanbare vlugheid bediend! Hoe wonderbaar de snelheid van mond, keel en lippen, die duizend klanken en toonen, zoo vele gevolgen van andere vormen, in een oogenblik doen hooren!
Vanwaar de mogelijkheid en het middel tot dit alles? Ja, M.T., deze zijn voor ons na te gaan; zij zijn voor het grootste gedeelte een zigtbaar gevolg van de inrigting en zamenstelling des ligchaams, en geenszins zoodanige geheime krachten, als men slechts met verwondering zou mogen aanstaren. Gij weet, de grondslag van het gebouw onzes ligchaams is in de beenderen te vinden. Doch deze bestaan uit eene harde, ongevoelige, als doode stof, die al hare nuttigheid van de vorming, plaatsing en verbinding met andere deelen moet ontvangen. En reeds deze aanmerking zou genoegzaam zijn, om u, uit de straks gemelde volkomenheid van het geheel, tot de kunst van den Maker te doen besluiten. Wij willen er echter eenige nadere opgave bijvoegen. De verdeeling des ligchaams,

{==512==} {>>pagina-aanduiding<<}
tot bijna te halver lijf, in twee beenen, de inhechting dezer beide, met eene zeer volkomene geleding, in de heup; de breuk, op nieuw in elk van dezelven te weeg gebragt bij de knie; het dubbele der onderste beenpijpen, de eene boven, de andere beneden vastgehecht, om de wending te bevorderen; de vorm van den voet, uit eene menigte van stukken zaamgesteld, - doen ons reeds een begrip van gemakkelijke buiging en voortsnelling verkrijgen; terwijl de nadere beschouwing van dat alles de uiterste oplettendheid en wijsheid aantoont, om het meestmogelijke nut, bij het minste gevaar, te bewerken.
Vandaar naar boven opklimmende, worden wij in dit zelfde gevoelen bevestigd, daar wij in het zoogenoemde bekken eenen vasten en breeden ring aantressen, die al de ingewanden, ja het gansche gebouw, ondersteunt; voorts slechts éénen stevigen, doch tevens beweegbaren, stijl (den ruggegraat) aan het achterste gedeelte, opdat de vooroverbuiging niet worde gehinderd; dan op nieuw een beenen borstharnas, ter bewaring der edelste deelen, en ter tegemoetkoming tevens aan de ademhaling, door de vatbaarheid der ribbebeenen, om uit hunnen schuins hangenden stand telkens opgebeurd te worden; eindelijk eene digte en vaste kas, om het teedere werktuig der ziel te bewaren; en deze (het hoofd), door eene toerusting, welke allervernuftigst mag heeten, zoo wel voor eene vooroverwaartsche als zijdelingsche buiging vatbaar gemaakt, ten einde vooral aan het schoonste onzer zintuigen (het gezigt) den uitgebreidsten werkkring te ontsluiten. Voegt bij dit alles de armen, welke inzonderheid die twee bijna strijdige vereischten van beweegbaarheid en vastheid in de hoogste mate moesten bezitten, en door den opzettelijken toestel van schouderblad en sleutelbeen ook werkelijk verkregen hebben.
Doch dit alles ware nog weinig, indien de beweging zelve nu ook dadelijk plaats had. Maar wanneer wij thans overgaan, om de middelen hiertoe, als 't ware de touwen en ketens, ja ook het gewigt of de veer des werktuigs, in oogenschouw te nemen, dan zullen wij nog meer moeten

{==513==} {>>pagina-aanduiding<<}
verbaasd staan, hoe zoo geringe ruimte en bekrompene oppervlakten, als het beengestel aanbiedt, tevens doorgang aan zoo vele zenuwen en pezen, aanhechting voor zoo vele trekkers en spieren, grondslag voor zoo veel kracht en beweging konden opleveren. En ook hiertoe vinden wij nogtans elk deel volkomen ingerigt. Dezelfde ruggegraat, b.v., die het gansche ligchaam ondersteunt, zonder deszelfs buiging en wending te beletten, verstrekt tevens tot eenen doorgaanden koker, in welken zich de hersenen verlengen, om telkens afzonderlijke takken, zenuwen genoemd, daaruit te laten voortgaan; biedende eindelijk nog verscheidene uitsteeksels aan, waaraan zich de veelvuldige koorden ter beweging naar eisch mogen vastmaken.
Dan, M.H., ik schroom waarlijk uwe aandacht te vermoeijen, vooral daar ik mij slechts op uw geheugen, of op uw geloof aan mijne verzekering, kan beroepen, zonder u de hoogstbelangrijke voorwerpen zelve te vertoonen. Vergeeft het mij, indien dit het geval mogt zijn, indien hierdoor eene droogheid der onvolledig behandelde stof ontstond, welke zou moeten vervelen. Ik wil u slechts nog opmerkzaam hebben gemaakt op die werktuigen zelve ter beweging, van welke ik daar even sprak. Algemeen is men bekend met trekkers, welke in de pooten der vogelen zoo wel, als bij onze vingers worden aangetroffen. Maar dit zijn harde, ongevoelige ligchamen; en wie zou het dan zijn, die aan dezelve trekt of ze dadelijk in beweging brengt? Neen, deze zijn slechts verlengsels, behulp en plaatsvervangers, waar de ruimte geene meerdere uitgebreidheid toelaat. Hetgeen ons armen en beenen, in- en uitwendige ledematen eigenlijk doet bewegen, dat is het vleesch, die zelfde stof, welke ronding en volheid aan ons gansche gestel geeft, door welke het bloed vloeit en zich met heerlijke schakeringen op gelaat en lippen der bevallige jeugd vertoont, die ons van het dier eene smakelijke spijs doet toebereiden, en die alle onze zinnen betoovert bij de aanvallige maagd en vrouw. Dat vleesch, namelijk, bestaat, voor ver het grootste ge-
{==514==} {>>pagina-aanduiding<<}
deelte, uit hetgeen men spieren noemt, zijnde niet anders dan een verschillend gevormde, grootere of kleinere bondel van vezeldraden, die elk de eigenschap bezitten van zich, op eene bepaalde aanraking of prikkeling, zaam te trekken en alzoo te verkorten. En ziet daar het gansche geheim der eigenlijke grondkracht! Alle bewegingen, zwak of sterk, eenvoudig of zamengesteld, vloeijen uit deze prikkeling en zamenkrimping voort, door de wijze, op welke die draden onderling verbonden of aan de beenderen zijn vastgemaakt, naar eisch geregeld. Slechts het overleg der kunst en doelmatige bewerking zijn hier van belang; gelijk de menschelijke kunst van de zwaarte eens
gewigts, van de uitzetting van stoom of damp, van de kracht van wind en water heeft gebruik gemaakt, om vuurwerken, molens, schepen en allerlei werktuigen in beweging te brengen. Op deze enkele kracht der zamentrekking, in de afzonderlijke spiervezel maar zeer flaauw, doch door verdubbeling sterker geworden, en, naar de wetten der werktuigkunde, hier tot vlugheid, daar tot kracht aangelegd, berust zoo wel het vermogen van den Herkules, als de wonderbare vaardigheid van den toonkunstenaar, en, hetgeen alles te boven gaat, van de tong. Deze laatste is inderdaad een zamenstel van spiertjes, in allerlei rigting elkander kruisende en wijzigende, welke het fijnste ontleedmes zelve niet kan nagaan. Doch, in het algemeen, is de wijze, waarop de vasthechting en rigting plaats hebben, om, behoudens de weinige ruimte en alle de andere oogmerken van gepastheid en schoonheid, de vereischte beweging voort te brengen, zoo aanbiddelijk, als immer eenig verschijnsel in de zigtbare natuur.
Maar, vanwaar nu die prikkel, zult gij welligt zeggen, zonder welke eindelijk toch geene beweging zou bestaan? Ook hierop ontbreekt het aan geen antwoord; schoon wij daarmede tot de grenzen naderen, waar alle kennis en inzigt der menschen ophoudt. Thans, namelijk, hebben wij te denken aan het zenuwgestel, dat, als eene plant uit zijnen wortel, zich uit de hersenen en het

{==515==} {>>pagina-aanduiding<<}
ruggemerg afzondert, en met duizend takken en takjes door alle de zachte deelen van ons ligchaam verspreidt. Het is eene weeke zelfstandigheid, van welker eigenschap en wijze van werking wij verder weinig weten. Dit alleen blijkt duidelijk, dat zij de kanalen, als 't ware de boden zijn, door welke ieder bevel van 's menschen wil tot de bepaalde deelen wordt overgebragt, gelijk wederkeerig elke verandering, in eenig deel van het gevoelig ligchaam voorgevallen, door de zenuwen tot kennis der ziele komt. Zij bevatten, derhalve, den prikkel, van welken wij spreken, hetzij in eene trilling, eene aangevoerde vloeistof of iets anders bestaande. Zoodat men 's menschen geest zou kunnen vergelijken, aan de eene zijde, bij eene spin, die, midden in haar web gezeten, aan de minste beweging merkt, waar ergens iets in haar gebied voorvalt, en, aan den anderen kant, (dien, welken wij thans beschouwen) bij eenen vluggen orgelspeler, of dergelijken, die naauwkeurig weet, welken toets hij heeft aan te slaan, om de verlangde werking voort te brengen.
En ziet daar, M.H., ook dit gedeelte onzer verhandeling afgewerkt. Wenken zijn het, en niet meer, door welke ik u poogde te beduiden, dat Gods wijsheid niet in allen deele onnaspoorlijk voor ons is; dat Hij zich niet altijd met wolken en met donkerheid bekleedt, maar Zijn vinger wel degelijk en zigtbaar in het geschapene is op te merken. Daartoe dragen wij Zijn beeld, opdat wij Hem zouden kennen; wij, die alleen, van alle schepselen, aan middel en oorzaak denken, en vele krachten der natuur leiden en dienstbaar maken, om onze bedoelingen te vervullen. Hadden wij in meer bijzonderheden durven gaan, wij zouden u vele soorten van geledingen, als ook hefboomen en katrollen, ja wat niet al, hebben aangewezen, bij de werktuigkundigen als doelmatig bekend. Doch ligtelijk ziet en denkt gij dit alles van zelve verder na. Ik ga over, om nog, met weinige woorden, te spreken van het middel ter ontdekking en opsporing van het noodig onderhoud.

{==516==} {>>pagina-aanduiding<<}

Reeds hebben wij deze snaar even aangeroerd. Immers wij spraken van de zenuwen, als werktuigen van het gevoel zoo wel, als van de beweging. En wie heeft niet terstond die heerlijke weldaad voor oogen, ons in dit zintuig geschonken? Gevoel, dat ons zoo vele streeling verschaft, en, als de dichter zegt, zelfs bij pijn ten brandklok verstrekt, opdat wij overal tegen schade waken! Gevoel, dat ons onszelven en de wereld buiten ons bijna naauwkeuriger dan iets anders doet kennen, en dat niet alleen als ten grondslag verstrekt van alle de overige zinnen, maar dat ook als twee werelden in ons doet zamensmelten, bij den indruk, welken zelfs denkbeelden en geestelijke aanschouwingen op onze gewaarwording maken! Of spreken wij niet, en te regt, van gevoel voor het schoone, het goede, ja het ware zelfs, en worden opgetogen door de verrukking, welke zintuig en verbeelding in ons hart doen ontstaan? Ziet daar het gevolg van de verspreiding der zenuwen door ons gansche gestel! God wist die broze stof te verdeelen en te leiden tot in de naauwste en verborgenste schuilhoeken, haar het ruimste aanbrengende, waar zij het meest wordt vereischt, en voor eene ontwikkeling en volmaking vatbaar stellende, die, door gevoel, den blinden het gezigt en den dooven het gehoor eenigzins vergoedt.
Het dier nogtans, dat niets dan gevoel bezat, ware een zeer armoedig wezen. Naauwelijks zullen wij zoodanig een in die schepsels ontdekken, welke als de overgang tot het plantenrijk te beschouwen zijn. Alle de anderen nemen ten minste vrijwillig het voedsel tot zich, dat de natuur voor hen heeft bestemd, en geven hierdoor blijk van hetgeen wij gewoon zijn den smaak te noemen. Dezelve is eene wijziging van het gevoel, door een afzonderlijk paar zenuwen te weeg gebragt, die zich langs de tong en overige binnendeelen van den mond verspreiden. Wanneer het voedsel daar vermaald, met speeksel toebereid, en in de bestaande holte eenigen tijd wordt rondgewenteld, scheiden zich vele zoutachtige en andere deelen uit hetzelve af, die door den zenuwtepel, met lust

{==517==} {>>pagina-aanduiding<<}
of afkeer, op velerlei wijze worden waargenomen. En ziet daar op eens het middel, om nuttig en schadelijk te schiften; den prikkel, om het eerste zorgvuldig op te sporen; en het loon voor arbeid en moeite, aan de instandhouding van eigen ligchaam besteed! Ziet daar het grootste beweegrad in de dierlijke wereld, tot welke ook de mensch behoort! De zucht tot dit genot wekt hem op en houdt hem wakker; en, hoezeer wij ook den ellendeling verachten, die voor zijnen buik en zijne tonge alleen leeft, de vereeniging van dit zinnelijk met verhevener geestelijk voedsel, aan den beschaafden vriendendisch, blijft toch immer een der aangenaamste en meest gezochte vermaken.
Maar, hoe dikwijls beet gewis het gretig gedierte zoo wel, als de ongeoefende mensch, in een schadelijk en bedorven voortbrengsel, en kwelde althans zijne tong met eenen afzigtigen smaak, die niet immer zoo ligt weêr te verdrijven is, indien de natuur het hem als aan eenen voorproever had laten ontbreken, die, zelfs op aanmerkelijken afstand, het aangename en goede onderscheidt! Dan, ziet! boven den mond zelven heeft zij dezen wachter geplaatst. Het gewone middel der ademhaling, bij gesloten' mond, is de neus: deze werd dus mede van een eigenaardig paar zenuwen voorzien, langs zijne binnenste oppervlakte verbreid, die alle de uitwasemingen en geuren der nabijzijnde ligchamen nog te beter opmerken, naardien de doorgang der lucht meer dan één opzettelijk beletsel vindt, om niet al te snel en gemakkelijk te geschieden. o, Hoe veel heeft het roofdier, hoe veel hebben ook wij aan den reuk te danken, die het smakelijkste geregt daardoor veelal dubbel genieten, en vooral op het vruchtbaar veld, bij de ontluikende lente, een genot inademen, dat niet min dan gezigt en gehoor medewerkt, om onze ziel tot vreugde en aanbidding te stemmen! Hoe vele bloemen wasemen, hoe vele kruiden en vochten golven ons dat genot tegen! En hoe veel verliest derzelver schitterendste kleur of zoetste prikkeling in waarde, wanneer zij zulken geur missen!

{==518==} {>>pagina-aanduiding<<}

Doch dit alles belette zeker uwe aandacht niet, om vooral bij die twee zintuigen stil te staan, welke ik daar zoo even noemde. Het gezigt! Hoe verbreedt dit den kring van wetenschap en nasporing voor het dier, daarmede gezegend! Hoe verandert het ons geheele aanzijn, en schenkt ons, nevens de aarde, den hemel als ten eigendom! Wie beschrijft de geneugten, op hetzelve berustende, de inzigten, daarmede verbonden? Ja, door de oogen stroomt het licht in onze ziel. Zij zijn als het woord van God, dat dien zegen over de schepping sprak, in den beginne. Doch, M.H., ondoorgrondelijk zij de eigenschap van dit licht, dat de schranderste nasporingen veelal ontwijkt, de weg, langs welken ons, in het gezigt, deel gegeven is aan dezen schat, is niet geheel onverklaarbaar, Ook hiertoe scheiden zich twee zenuwen af, die, in vele zeer fijne takjes gedeeld, eene soort van net vormen, dat het achterste gedeelte van onzen oogbol bedekt. In dien bol bevindt zich voorts een helder vocht, welks ronde gedaante het beeld, van voren ingevallen, regelmatig verkleint; terwijl de ring, die het oog omvat, als in vele stukken gebroken, en alzoo geschikt is, om hetzelve te beperken. Zoo stuit dan de schaduw op dit gevoelig vlies, en laat zich door hetzelve volkomen waarnemen; waarna de zenuw, als een getrouwe bode, alles overbrengt tot de ziel. Er is te minder onbegrijpelijks in dezen toestel en verrigting, hoe beter wij die hoedanigheid van het licht kennen, door welke het ook in den spiegel het beeld der voorwerpen medevoert, die zich daar aanwezig bevinden, en hoe meer wij door eigene zamenstellingen, door teleskopen en mikroskopen, hebben nagebootst en uitgebreid, wat de natuur zelve ons aan de hand gaf.
Maar, het gezigt moge onschatbaar zijn voor elk levend wezen, dat nu zijne prooi of onder aas op onbegrijpelijken afstand ontdekt, zoo wel als voor den mensch, die daardoor eerst zulk een duizendkunstenaar, ja een redelijk schepsel, schijnt geworden: wat baat echter den boschbewoner dit voorregt, wanneer slechts een enkele

{==519==} {>>pagina-aanduiding<<}
boom, of deszelfs looverrijke kruin, hier het voorwerp van zijn verlangen, daar dat van zijne vrees voor het gezigt verbergt? Of hoe zou de mensch door hetzelve tot zoo hooge bekwaamheid kunnen opklimmen, indien de gaaf der mededeeling, door de spraak, daarmede niet verbonden ware? En deze kon op niets anders bij lange na zoo goed berusten, als op het gehoor. - Elk veerkrachtig ligchaam, met eenig geweld aangeraakt zijnde, ondergaat eene zekere trilling; deze deelt zich vervolgens mede aan de omringende lucht; opzettelijk plaatste de natuur twee buizen aan ons hoofd, om hare golving op te vangen, en vormde ze van binnen, door kronkel en vlies, benevens kleine beweegbare beentjes, derwijze, dat het zenuwenpaar, ook hier tot dit einde afgezonderd, de kennelijkste indrukken van het gebeurde ontvangt. Eenvoudige toestel; maar zoo rijk, als eenige andere ter wereld, in volschoone gevolgen! Op hem berust de streeling der toonkunst, het gevoel van leven en vreugde in de geheele schepping, de ziel van onze ziel, de spraak, die, nog meer dan het gezigt, ons aan den Onzigtbaren bindt.
En hiermede zij ook dit overzigt der zintuigen besloten. Wij stelden dezelve voor, als het middel en den weg, om te kennen en te verwerven, wat tot onderhoud van het dierlijk ligchaam gevorderd wordt. En gewis zal niemand beweren, dat zij hier veel te wenschen overlaten. Ja, hoewel wij den algemeenen indruk der gewaarwording niet beschrijven of ontleden kunnen, maar enkel weten, dat wij onderscheidene indrukken opmerken, die ons nu eens eene aangename streeling verschaffen, dan weêr leering of waarschuwing bieden, zoo mogten wij echter de werktuigen en derzelver gesteldheid grootendeels nagaan. En hetzelfde besluit, dat zij gegrond zijn op den algemeenen aard der dingen, en in deze toepassing de hoogste wijsheid ten toon spreiden, liet zich ook hier gemakkelijk trekken. Doch de volmaaktheid van zoodanige keus blinkt inzonderheid uit in den mensch, die, te dezen opzigte met geene andere middelen, dan de meest ont-
{==520==} {>>pagina-aanduiding<<}
wikkelde dieren, voorzien, daarin eene bron van kennis, van genot, van licht op alle zijne paden vindt, welke hem den naam van evenbeeld en kind der Godheid kan waardig maken.

Welaan! trekken wij dan nu alles bijeen, om in de eenvoudige behoefte van gestadig onderhoud eene gelegenheid voor den Schepper gegeven te zien, om de hoogste wijsheid met weldadigheid te paren, en ons in die wijsheid Zijn bestaan, Zijnen invloed, Zijne oppermagt, in gouden letteren, te doen lezen. - Hoe zamengesteld is het gansche werktuig des menschelijken ligchaams! Hoe veel werd vereischt, opdat, naar het gemaakte bestek, in alle nooden zou worden voorzien! Hoe weinig was de ruimte, in welke alle de deelen moesten besloten worden! Hoe uitmuntend, nogtans, kwam het werkstuk tot stand, daar de mensch niet slechts het noodige, het nuttige, en aangename zelfs, bereikt en vergadert uit den rijkdom der ongedwongene natuur, maar nog veel hoogere vlugt neemt, nieuwe schatten en genietingen schept, en zich als heer over het geschapene doet kennen! Hoe blinkt de allerhoogste kunst inzonderheid bij hem uit, daar dit voortbrengsel van Gods hand, zoo zaamgesteld, zoo veelvermogend, te gelijk het schoonste voorwerp, het verhevenste zoo wel als bevalligste beeld, onder al het bestaande, oplevert! Het oog, zoo rijk in kennis en genot, is tevens de uitmuntendste weerglans van het volmaakte leven, dat slechts in 's menschen borst bestaat. Deszelfs plaatsing, zoo geschikt om eenen ruimen en vrijen kring van werkzaamheid te ontsluiten, is tevens diegene, welke zulks best tot een sieraad van den geheelen mensch verheft. Hoe veilig rust het daar bovendien, als door eene vesting van hard gebeente omringd; terwijl de vensters, die het licht afsluiten, wanneer de rust dit vereischt, en te gelijk de zuivering en bevochtiging tot taak hebben, met den schoonen boog, die de invloeijing van het zweet belet, een allertreffendst geheel daarstellen. Ja, wat meer is, en neus en mond,

{==521==} {>>pagina-aanduiding<<}
de rozelip vooral, zoo onontbeerlijk om in de eerste behoeften der dierlijke natuur te voorzien, helpen tevens een gelaat voltooijen, waarboven de kunstrijke en vernuftige Grieken geen ander aan hunnen Jupiter of Juno, Apollo of Venus wisten te geven. Zoo vereenigt zich hier, zoo over 's menschen geheele wezen, het nuttige met het fraaije. Waar is een beeld als het menschbeeld? waar evenredigheden als de zijne? waar golvingen, waar zachte overgangen, waar kleurmengeling, waar majesteit en kracht als hier? Ja, schoon de natuur wilde, dat mensch uit mensch zou geboren worden; eene vordering van nieuwen toestel, eene noodwendigheid vooral, naar welke zich de uiterlijke gedaante aanmerkelijk moest schikken; dit zelfs heeft geenen hinder aan de schoonheid toegebragt. Des te rijker is slechts de schepping, wegens eene verscheidenheid in man en vrouw, bij welke zelfs de kroon aan haar wordt toegewezen, die, als de bloem, nieuwe bloemen en vruchten geeft. o Diepte der wijsheid en der kennis! kennis van alle middelen, alle wijzen, alle wegen, welke zijn in te slaan, om doel te treffen! Neen, dit kunnen wij aan geen Wezen toekennen, dat in vele opzigten voor ons zou moeten wijken. Het hoogste Verstand alleen, over den almagtigen Wil gebiedende, en scheppende door Zijn bevel, kan de bron zijn, uit welke zoo vele volmaaktheid vloeit. Hij, gewis, is de Vader der geesten zoo wel, als de Maker van alles, wat bestaat. En zoo er eenige volkomenheid in ons gevonden wordt, het is een straal van Zijn licht, het is eene schemering van Zijnen dag. Het ware, het schoone, het goede, dat wij duister erkennen en bewonderen, is voor Hem een volle glans van licht en zaligheid, waarin Hij zich beweegt. Wat zou het anders zijn? Vanwaar zou het tot ons afdalen? tot ons, die even min dit gevoel, als het leven en al de kunstrijke deelen van ons ligchaam, aan onszelven te danken hebben? Doch waartoe verder uitgeweid in beschouwingen, die de mannen Gods, door den Heiligen Geest gedreven,
duizende jaren vóór ons, reeds zoo krachtig hebben in het licht gesteld? Moge ik dit slechts

{==522==} {>>pagina-aanduiding<<}
bereikt hebben, dat geene verduistering en miskenning van dat licht iemand ongevoelig make voor de groote werken Gods, Zijnen spiegel, Zijn woord en openbaring! Moge ik mij kunnen beroemen, dat zoodanige redenering en hoogsternstige beschouwing u aangenaam heeft bezig gehouden! Dan is ook dit uur een bewijs, dat wij door verdienstelijke werkzaamheden gelukkig kunnen en willen zijn. Dan huldigen wij, die de kunst en de menschelijke wetenschap in dit gesticht onderling zoo vlijtig beoefenen, daardoor zelfs den Oneindigen, van Wien alle kunst en wetenschap is.




Scheikundig onderzoek van den metselkalk der kerk te Rinsmageest, in Vriesland.

(Vervolg van bl. 476.)

§ V. Nadat op deze wijze de kalkaarde afgescheiden en de hoeveelheid van dezelve bepaald was, moest vervolgens het doorgeloopen vocht onderzocht worden, hetwelk, na de afzondering van de zwavelzure kalkaarde door middel van het filtrum, in art. 11 was overgebleven.
13. In dit vocht (hetwelk (*) geheel vrij van kalkaarde, gelijk mede van ijzer was) werd, ten einde de aarden, die hier nog mogten aanwezig zijn, as te scheiden, eene

{==523==} {>>pagina-aanduiding<<}
oplossing van subcarbonas potassae ingedruppeld, waardoor eene witte opalescerende troebelheid en bezinksel ontstond. Nadat de vermeerdering hiervan, door voortgezette indruppeling van deze oplossing, ophield, en het vocht aan eenige warmte was blootgesteld, werd het bezinksel door een klein afgewogen filtrum afgescheiden, en door opgieting van eenig gezuiverd water gereinigd. Het filtrum werd, na volkomene drooging, 1¾ gr. zwaarder bevonden; en, daar het bezinksel tot harde, los aan het filtrum hangende, brokjes was uitgedroogd, kon hetzelve geheel, zonder het minste verlies in zwaarte, van het filtrum gemakkelijk afgezonderd worden; waarna deze 1¾ gr. in een kroesje van platina gegloeid en terstond daarna gewogen werden, hebbende toen slechts een gewigt van 1½ gr.
14. Deze 1½ gr. trachtte ik vervolgens in verdund zuiver zwavelzuur met behulp van warmte op te lossen, nadat er een weinig potassa pura was bijgevoegd, zoo echter, dat eene overmaat van zuur aanwezig bleef. Een gedeelte hiervan konde intusschen niet opgelost worden, hetwelk, na zuivering door water en eene ligte gloeijing, ⅞ = 0.8750 gr. woog (*), in genoegzaam gezuiverd water gekookt niets van het gewigt verloren had, en alzoo geene zwavelzure kalkaarde was, hetgeen ik ook niet vermoeden kon, wijl, zoo als in het begin van art. 13 gezegd is, geene kalkaarde in dat vocht was overgebleven, door zuren niet aangedaan, maar door koking met potassa pura geheel opgelost werd; weshalve deze ⅞ gr. keiaarde was.
15. Wanneer men nu deze ⅞ gr. aftrekt van de 1½ gr., zoo blijkt, dat het zwavelzuur ⅝ gr. had opgelost. Om dit opgeloste te onderzoeken, werd bij de oplossing zoo

{==524==} {>>pagina-aanduiding<<}
veel ammonia liquida gevoegd, dat er slechts zeer geringe sporen van zuur overbleven, en vervolgens eene oplossing van phosphas sodae zoo lang daarin gedruppeld, als er phosphas magnesiae ammoniacalis geboren werd. Dit door een filtrum afgescheiden zijnde, werd bij het doorgeloopen vocht, ten einde de aluinaarde, zoo deze aanwezig was, af te scheiden, eene oplossing van subcarbonas potassae gevoegd, en het vocht aan warmte blootgesteld. Hierdoor ontstond op nieuw eenige troebelheid, en de alzoo afgescheidene aluinaarde had, na zuivering en ligte gloeijing, een gewigt ⅛ gr. = 0.1250 gr.
Dit ⅛ gr. afgetrokken van de opgeloste ⅝ gr., laat voor de magnesia, welke als phosphas magnesiae ammoniacalis was neêrgeploft, een gewigt van 4/8 gr. of 0.5000 gr. over.
16. De gemelde 1½ grein hebben derhalve bestaan uit

⅞ gr. = 0.8750 gr. keiaarde,

⅛ gr. = 0.1250 gr. aluinaarde,

4/8 gr. = 0.5000 gr. magnesia.

§ VI. 17. De gele oranjekleurige stof, in art. 10 verkregen, welke door het droogen eene roodbruine kleur had aangenomen en met het filtrum 8⅛ gr. woog, werd andermaal zeer sterk gedroogd, maar behield het vorig gewigt. Hiervan 6½ gr., zijnde het gewigt van het siltrum, afgetrokken zijnde, blijft het gewigt van deze stof 1⅝ gr.
Doordien deze stof zeer vast aan het filtrum hing, en over hetzelve eenigzins verspreid was, konde ik niet meer dan 1 grein van het filtrum afzonderen, hetwelk, op een naauwkeurig gewogen horologieglas, met eenig zuiver en genoegzaam verdund zoutzuur aan warmte werd blootgesteld, om het ijzer-oxyde op te lossen; een gedeelte bleef echter onopgelost, hetwelk, na zuivering door water en volledige uitdrooging, ⅛ gr. woog, zoodat ⅞ gr. opgelost waren.
18. Deze oplossing werd hierop met eene oplossing van Prussias potassae onderzocht, waardoor veel Berlijnsch blaauw werd neêrgeploft. Nadat deze nederploffing ophield, werd het verkregen Berlijnsch blaauw door een af-
{==525==} {>>pagina-aanduiding<<}
gewogen filtrum afgescheiden, en het doorgeloopen vocht met potassa pura onderzocht, waardoor geene aardachtige deelen werden afgescheiden, noch eenige verandering in het vocht voortgebragt. De opgeloste ⅞ gr. moesten derhalve niets anders dan ijzer-oxyde geweest zijn; intusschen had ik slechts, na volkomene drooging, niet meer dan 1 grein Berlijnsch blaauw bekomen, hetwelk slechts 0.52 gr. bruinrood ijzer-oxyde, volgens john (*), bevat.
Uit hoofde van deze te geringe hoeveelheid van Berlijnsch blaauw, had ik eenig vermoeden, dat door het zoutzuur niet alleen het ijzer-oxyde, maar ook eenige keiaarde opgelost was geworden, welke vervolgens, daar ik potassa pura had gebezigd, niet geprecipiteerd, maar door behulp van deze opgelost gebleven was. Hierom voegde ik bij het dubbel van deze proef (na afscheiding van al het ijzer-oxyde door Prussias potassae, waardoor het vorig gewigt van Berlijnsch blaauw wederom werd voortgebragt), in plaats van potassa pura, eene oplossing van subcarbonas potassae, zoo lang, tot dat er meerdere troebelheid volgde en het vocht duidelijk eene overmaat van alcali had. De zich afscheidende witte vlokjes vielen langzaam naar den bodem, terwijl een ander gedeelte aan de oppervlakte dreef, hetwelk, na schudding en rust, ook geheel naar den bodem viel. Dit bezinksel werd voorzigtig afgescheiden, met eenig gezuiverd water uitgeloogd en sterk uitgedroogd, wanneer de verkregene witte poederachtige brokjes een gewigt tusschen ¼ en ⅜ gr. hadden, waarvan het midden genomen 5/10 gr. = 0.3125 gr. oplevert. Dit nu werd door mij voor keiaarde gehouden; maar, door de oplosbaarheid in salpeter- en zwavel-zuur, zonder eenige aanwending van warmte, bleek het zulks niet te zijn, terwijl het onderzoek van de salpeterzure oplossing toonde, dat het geen magnesia was, en de zwavelzure oplossing, welke, na bijvoeging van een weinig potassa, tot kristalletjes gebragt werd, onder het Mi-
{==526==} {>>pagina-aanduiding<<}
croscoop den kristalvorm van aluin scheen te hebben, hoewel dit, wegens de zoo geringe hoeveelheid, niet volkomen zeker konde onderscheiden worden. Ik meen dus deze 0.3125 gr. te moeten houden voor aluinaarde.
19. Het ⅛ grein, hetwelk in art. 17 onopgelost was gebleven, had eene witte, eenigzins naar het geel overhellende kleur, werd door koking in veel gezuiverd water niet opgelost, bleef door zwavel-, salpeter- of zoutzuur (*) onaangedaan, en bleek alzoo keiaarde te zijn, welke vroeger door middel van de kalkaarde in het salpeterzuur oplosbaar schijnt geweest te zijn.
20. Indien wij nu verder de ⅝ gr., welke in art. 17 aan het filtrum zijn blijven hangen, naar het gewigt der bestanddeelen van het onderzochte 1 grein berekenen, zoo krijgen wij voor de geheele 1⅝ gr. gele oranjekleurige stof:

IJzer-oxyde 0.8450 gr.

Aluinaarde 0.5078 gr.

Keiaarde 0.2031 gr.

§ VII. 21. Wanneer wij nu de uitkomsten, in de vorige § § IV, V en VI vermeld, nagaan, zoo zien wij, dat, door middel van het salpeterzuur, uit 100 deelen van dezen Metselkalk zijn opgelost geworden
a.	IJzer-oxyde	gr. 0.8450	} art. 20.
	Aluinaarde	gr. 0.5078	} art. 20.
	Keiaarde	gr. 0.2031	} art. 20.
 welke in het salpeterzuur waren opgelost geweest, maar, nadat deze oplossing tot droogwordens toe was uitgedampt, niet weder in water oplosbaar waren en zich alzoo van de overige deelen hadden afgezonderd. Zie art. 10.
b. Kalkaarde....... gr. 26.1639. art. 12. Na afscheiding van deze kalkaarde waren nog opgelost gebleven (art. 13-16.)

{==527==} {>>pagina-aanduiding<<}


c.	Keiaarde	gr. 0.8750	} art. 16.
	Aluinaarde	gr. 0.1250	} art. 16.
	Magnesia	gr. 0.5000	} art. 16.

Of, de hoeveelheden der gelijksoortige bestanddeelen bij elkander getrokken zijnde,
Kalkaarde	gr. 26.1639
Aluinaarde	gr. 0.6328
Keiaarde	gr. 1.0781
Magnesia	gr. 0.5000
IJzer-oxyde	gr. 0.8450

§ VIII. Eindelijk bleef nog over het onderzoek van die deelen van den Metselkalk, welke door het salpeterzuur niet hadden kunnen opgelost worden (art. 9.), en na volkomene drooging een gewigt van 41¼ gr. hadden.
Deze hadden het aanzien van een grijs, zwartachtig zand, en, door het dubbel van deze proef genoegzaam te gloeijen, werd het gewigt tot 39½ gr. verminderd.
22. Op gemelde 41¼ gr. werd eene genoegzame hoeveelheid gezuiverd water gegoten, alles vervolgens met eene glazen stang omgeroerd, en het troebel water in een tweede glas afgegoten. Nadat hierin alles behoorlijk bezonken was, werd het helder bovenstaande water wederom in het eerste glas overgegoten, alles goed omgeroerd, en daarna het troebel water als voren in het tweede glas gebragt. Op deze wijze al voortgaande in het slibben van het overgeblevene met hetzelfde water, erlangde ik eindelijk de grootere zandkorrels zuiver en alleen.
23. a. Deze zand- of quartskorrels hadden, na geheele uitdrooging, een gewigt van bijna 28 grein, en leverden een zeer wit, glinsterend zand op. Door het Microscoop beschouwd, waren zij doorschijnender dan gewoonlijk, en vertoonden zich niet als ronde, maar als zeer hoekige korrels.
b. Deze 28 gr. werden hierop met genoegzaam gezuiverd water vermengd, en gedurende één uur, onder gestadig omroeren, aan de warmte van kokend water blootgesteld. Na bezinking werd het bovenstaand, geheel hel-
{==528==} {>>pagina-aanduiding<<}
der gebleven, water met eene oplossing van murias barytae en die van oxalas potassae onderzocht; maar door geene van beide ontstond eenige de minste troebelheid, tot een teeken, dat aan deze zandkorrels geene de minste zwavelzure kalkaarde aanhangende was geweest. - De zandkorrels, als voren gedroogd, hadden niets van het gewigt verloren.
c. Ten einde te onderzoeken, of ook eenig ijzer met deze zandkorrels was vereenigd, werden dezelve met zuiver zoutzuur lang aan de hitte van kokend water blootgesteld, en, nadat het zuur daarvan afgegoten was, met eenig gezuiverd water afgespoeld, wanneer dezelve, na volkomene drooging, een gewigt van bijna 27¾ gr. hadden, zoodat door het zoutzuur ¼ gr. was opgelost. - Dit zuur werd vervolgens met eene oplossing van zuivere subcarbonas potassae verzadigd (echter zoodanig, dat er eene ligte overmaat van zuur bleef), en vervolgens een klein gedeelte hiervan met de oplossing van Prussias potassae onderzocht, waardoor geen het minste spoor van ijzer aangetoond werd. Bij het overige vocht werd nu meer van de oplossing van subcarb. pot. gevoegd, waardoor het vocht troebel werd en eenige witachtige vlokjes naar den bodem liet vallen. Zoodra de vermeerdering hiervan door verdere bijvoeging van subcarb. pot. ophield, werd het nederplofsel afgescheiden, gezuiverd en sterk gedroogd, wanneer het bijkans ¼ gr. (het verlies, hetwelk de zandkorrels door het zoutzuur geleden hadden) woog, en door de onoplosbaarheid in zuren als anderzins toonde, niets anders dan keiaarde te zijn.
d. Deze 28 greinen zijn derhalve niets anders dan zuivere quartskorrels geweest.
24. Het water, hetwelk tot de slibbing, in art. 22 gemeld, was aangewend, alsmede de, door die slibbing afgezonderde en in het tweede glas verzamelde, fijnere stof moesten nu onderzocht worden.
Nadat alles lang genoeg stilgestaan had, zoodat al het in water onoplosbare op den bodem was verzameld, werd het bovenstaande helder water voorzigtig afgegoten,

{==529==} {>>pagina-aanduiding<<}
en vervolgens met de sol. muriatis barytae en de sol. oxal. pot. onderzocht; door welke beide herkenmiddels eene witte troebelheid of wolkje voortgebragt, en alzoo de aanwezigheid van zwavelzure kalkaarde aangetoond werd.
Om nu de hoeveelheid van deze te bepalen, loste ik in gezuiverd water 1 grein zwavelzure kalkaarde op, en verdunde deze oplossing zoo lang met gezuiverd water, tot dat dezelve door de genoemde herkenmiddels eene gelijke witte troebelheid of wolkje daarstelde, wanneer ik, door vergelijking van de beide hoeveelheden water, het gewigt van de zwavelzure kalkaarde in het onderzochte vocht niet hooger dan op ½ gr. kon stellen.
Om mij verder te overtuigen, dat al de zwavelzure kalkaarde opgelost en afgezonderd was, liet ik de gemelde, op den bodem van het glas zich bevindende, fijnere stof met eenig gezuiverd water eenigen tijd, onder gedurig omroeren, koken. Toen alles behoorlijk bezonken en het vocht genoegzaam afgekoeld was, beproefde ik het vocht met dezelfde herkenmiddels, maar kon daarin zelfs niet het geringste spoor van zwavelzure kalkaarde vinden.
25. De meergemelde, op den bodem liggende, fijnere stof scheen, wegens de zwarte kleur, behalve de fijnere zandkorrels, nog andere stoffen te bevatten. Om deze reden heb ik, nadat ik deze stof sterk uitgedroogd en daarna van een gewigt van 10¾ grein bevonden had, dezelve met eenig zoutzuur aan de hitte van kokend water blootgesteld, het helder bovendrijvend geelachtig vocht afgegoten, met gezuiverd water verdund, en door eene oplossing van subcarbonas potassae zoo verzadigd, dat er eene overmaat van zuur bleef en geene troebelheid werd voortgebragt. Hierop werd er zoo lang de sol. Prussiat. pot. ingedruppeld, tot dat er geen Berlijnsch blaauw meer neêrplofte. Het verkregen Berlijnsch blaauw afgescheiden, gezuiverd en sterk uitgedroogd zijnde, had een gewigt tusschen ⅞ en 1 grein, waarvan het midden genomen, een gewigt uitmaakt van 15/16 gr. Deze hoeveelheid van Berlijnsch blaauw bevat, volgens hetgeen reeds in art. 18 gezegd is, 0.4875 gr. bruinrood ijzer-oxyde.

{==530==} {>>pagina-aanduiding<<}

26. Het overgeblevene vocht, na de afscheiding van het Berlijnsch blaauw, werd nu door subcarbonas potassae geheel verzadigd, waardoor hetzelve geheel troebel werd en een wit vlokachtig bezinksel opleverde, hetwelk, afgescheiden, gezuiverd en uitgedroogd, een gewigt van ⅜ gr. had, en in alle opzigten toonde, keiaarde te zijn.
27. De meergemelde fijnere stof, alzoo door de bewerking, in art. 25 opgegeven, van al het ijzer bevrijd, en door deze en vroegere behandeling van al het oplosbare beroofd, had na drooging een veel minder zwartachtig aanzien, en werd van deze kleur door eene zeer langwijlige slibbing gezuiverd, waarna dezelve, gedroogd, zuivere, maar grootendeels zeer fijne, zandkorrels of zandpoeder, ter zwaarte van 8⅝ = 8.6250 gr., opleverde; terwijl, aan den anderen kant, door die slibbing een bezinksel van eene vuile zwartachtige stof, ter zwaarte van 1 grein, verkregen werd, die zich in vele opzigten als kool verhield.
28. Wanneer men nu de uitkomsten van het in deze § opgegevene nagaat, zoo ziet men, dat de 39½ gr., welke door het salpeterzuur onopgelost waren gebleven, hebben opgeleverd
Grootere hoekige zandkorrels (art. 23.)	gr. 28.0000	} gr. 37.0000
Fijnere zandkorrels, grootendeels poeder van zand (art. 27.)	gr. 8.6250	} gr. 37.0000
Hieruit door zoutzuur opgeloste keiaarde (art. 26.)	gr. 0.3750	} gr. 37.0000

Zwavelzure kalkaarde (art. 24.)	gr. 0.5000
IJzer-oxyde (art. 25.)	gr. 0.4875
Naar kool gelijkende stof (art. 27.)	gr. 1.0000

§ IX. 29. Uit alle de voorgaande proeven blijkt derhalve, dat 100 deelen van dezen Metselkalk bestaan uit

A. Zie art. 8.
	
{== afbeelding 	==} {>>afbeelding<<}
    



{==531==} {>>pagina-aanduiding<<}


B. Door het salpeterzuur opgelost. Zie art. 21.
	Kalkaarde	26.1639
	Aluinaarde	0.6328
	Keiaarde	1.0781
	Magnesia	0.5000
	IJzer-oxyde	0.8450


C. Door het salpeterzuur onopgelost gebleven.
	Zie art. 28.	
	Quartskorrel of zand	37.0000
	Zwavelzure kalkaarde	0.5000
	IJzer-oxyde	0.4875
	Naar kool gelijkende stof	1.0000
	Verlies bij de proeven	1.2927
	_____
	100.0000

(Het vervolg en slot hierna.)





De viering van het vierde eeuwgetijde der uitvinding van de boekdrukkunst door Lourens Janszoon Koster.

Reeds is de feestvierende menigte, uit alle oorden des vaderlands, binnen Haarlems wallen, of in derzelver omtrek, verzameld; reeds wapperen van raadhuis en kerktorens de vlaggen, en verkondigt het geschut den aanvang van een feest, waarop de menschheid, in al haar schoon en luister, zich zal verheffen.
Welk een roerend gezigt is het niet, van de toppen der eeuwige duinen, die onze vaderlandsche stranden omgeven, de stad te aanschouwen, die, trotsch de bakermat en wieg van koster te zijn, in het vol gevoel der zegepraal over de aanmatiging van vreemden, zich voorbereidt, om het grootste feest te vieren, hetwelk schier immer voor denkende schepselen werd toebereid! Hoe verheffend is het niet voor den geest, na de voldinging van het gewigtig pleit voor den regterstoel van waarheid en gezond verstand, Haarlem te begroeten op den blijden dag van deszelfs zegepraal, op den dag van een feest, hetwelk een vroeger geslacht niet vergund werd alzoo te vieren, omdat het aan vorige eeuwen niet had mogen gebeuren, den sluijer op te heffen, die de eer van Haarlem en den roem van koster nog altijd bedekte!

{==532==} {>>pagina-aanduiding<<}

Het zij der eerwaardige geschiedenis verbleven, een feest als het tegenwoordige te beschrijven; het gevoel verheft zich boven de perken, waarbinnen de veder der historie zich bewegen moet, overschrijdt de grenzen van tijd en ruimte, en hecht het voorledene, tegenwoordige en toekomstige met een' band van bloemen aaneen.
Hoe! kon het zegevierend Haarlem deszelfs torenspitsen met vlaggen sieren, kon de donder van het geschut langs de oevers van het Spaarne weêrgalmen, zonder aan hem te gedenken, wiens vlijt en kennis, ijver en waarheidsmin de eerste echte parel mogt hechten aan den krans van lourens janszoon? zonder hem gedachtig te zijn, die elke tegenspraak deed verstommen, der logen het momtuig ontrukte, de regten van Haarlem en koster verdedigde, en het pleit besliste, aan welks voldinging een viertal eeuwen wanhoopte? zonder aan koning te gedenken, wiens ijver en geestkracht hem regt gaven, bij elke losbarsting der edelste volksvreugde, zonder ijdele praal van hoogmoedige zelfverheffing, te mogen zeggen: ‘dat is mijn werk!’
Zonder zijne edele bemoeijingen, de vruchten van jaren onderzoeks, droeg Haarlem een' altijd betwistbaren eerkrans: thans, door koning bij hare regten gehandhaafd, verheft zich de stad der kenau's, ripperda's en hasselaren, boven het mededingende Mentz, als de stad van koster, den eersten uitvinder der edelste kunst, en - de geroofde lauweren trillen op het hoofd eener logenachtige mededingster; want koning, en hij alleen, heeft het pleit beslist; hij doet ons eene eerkroon dragen, zoo als geen voorgeslacht van vroeger eeuwen die dragen kon.
Grootscher en schooner werd wel nergens een feest gevierd. In de kerk, aan st. bavo gewijd, neemt het feest der menschheid, het jubel der verlichting een' aanvang. De geschiedenis zal de welsprekendheid van van der palm, de zangen van tollens voor later eeuw bewaren; maar het levend geslacht zet het zegel op Haarlems triomf, op de zegepraal der verlichting, door koster's kunst voorbereid, en roemt in den zegen, die, door eene vrije openbaring van elks gevoelen, het vaderland en der menschheid is beschoren.
Wat wonder dan ook, dat alles, wat, in Nederland, door rang en beschaving, waardij en verdienste, uitmunt, zich vereenigde ter plegtstatige feestviering, en de kerk van st.

{==533==} {>>pagina-aanduiding<<}
bavo de bloem van het vaderland binnen hare muren mogt bevatten? Daar vereenigden zich die edelen, onder de welluidende klanken van zang- en toon- en dichtkunst, en de welsprekendheid van den demosthenes van Nederland.
Maar neen; de vreugde des harte is te groot, dan dat trotsche kerkgewelven haar zouden mogen omvatten; en verheft zij zich daarom, harer waardig, boven gevelspits en torentrans, bij den plegtigen togt naar den Achthoek. Daar toch (zoo verhaalt het de overlevering) werd de eerste letter, in de schors van den beuk, door koster gesneden; en daar ook zal de toon van dank en erkentenis, in de welluidende zangen van den edel gevoelenden arntzenius, zich doen verstaan. Nadert hier, feestgenooten! met heiligen eerbied. Van het oogenblik af, dat het opgaand geboomte, hetwelk den Achthoek omgeeft, u onder deszelfs breedgebladerde takken opneemt, staat gij als 't ware op heilig land, en voelt uwe ontvlamde verbeelding, de grenzen van vier eeuwen verzettende, de tegenwoordigheid van den geest van koster. De hemel zelf begunstigt het feest der verlichting; wolkeloos zijn deszelfs tinnen, en van uit deszelfs breede zalen ziet het onsterfelijk oog van den edelen janszoon met welgevallen neder op het offer, hem door eene late nakomelingschap, onder betooning van dank en vreugde, eerbiedig toegewijd.
Bleef het gedenkstuk, hier, ter eere van koster, opgerigt, geruimen tijd voor het oog verborgen, eer het tijdstip naderde, waarop elks blik hetzelve mogt aanschouwen; even zoo bleef de roem van koster eeuwen lang verscholen in den nacht der onzekerheid, tot dat de stem van koning zich deed hooren. Nu viel het voorhangsel weg, en het onbeneveld oog mogt de waarheid in al haren glans aanschouwen.
Ook de vermaken, voor de lagere standen des volks bestemd, hebben iets bijzonder eigenaardigs voor den wijsgeerigen aanschouwer. In het beklauteren van den hoog opgerigten mast, het steken naar den ring, en het oud-vaderlandsch vogelschieten, zoekt en vindt hij eigenaardige toespelingen op het pogen en trachten van den menschelijken geest, om, ondanks velerlei beletselen en zwarigheden, het hooge doel zijner bestemming als mensch nader te komen en te bereiken; hij verdiept zich in deze en soortgelijke bespiegelingen, en het genot, warrmede de minbeschaafde in engeren kring zich

{==534==} {>>pagina-aanduiding<<}
verheugt, opent hem een wijduitgestrekt veld ter zedelijke overpeinzing.
Deftig en grootsch is het vuurwerk aan den avond van den eersten feestdag: het was Haarlems eere en koster's eeuwgetijde waardig. Waarom konden de slagen der vuurpijlen, hoog in de lucht losbarstende, zich niet te Mentz doen hooren? waarom het licht des tempels, waarin koster's beeldtenis heerlijk praalde, niet schitteren op de muren der stad van guttenberg? Dan, waartoe deze vragen? Wat zegt het, wanneer hij, die willens de oogen sluit voor het licht van den middag, door trotsche grootspraak wil staande houden, dat de halfjarige nacht der noordpool op de lustwaranden van het oosten is neêrgedaald? Neen, schitterende glansen van Haarlems vreugdevuur! schiet uwe stralen niet verder, opdat onbeschaamde logensprekers de eer van koster - wat zeg ik? - den luister der waarheid niet lasteren!
Altijd klopt ons het hart hoog in den boezem, wanneer wij de zegeteekenen van Neêrlands heldenroem, op vreemd geweld behaald, met geestverheffing beschouwen; maar, hetgeen men dan daarbij, als Nederlander, gevoelt, perst ons niet zelden, als mensch, een' traan uit de oogen. Of werden die zegeteekenen niet gekocht ten koste van het bloed en leven onzer land- en natuurgenooten? - Een geheel ander, een volkomen rein en onvermengd gevoel doorstroomde ons aanwezen bij het bezigtigen der eerwaardige overblijfselen, uit den geboortetijd der drukkunst, tot op onze dagen, voor het woeden der eeuwen gespaard, om, op het vierde eeuwgetijde van koster's uitvinding, de eerkroon van Haarlem te sieren. Tijdgenooten! staart vrij op alle die gedenkstukken; het zijn als zoo vele trofeën der zegepraal, welke Haarlems roem en koster's glorie verkondigen: maar het is een roem en glorie, welke door geen' traan verbitterd, door geene smartelijke aandoeningen vergald wordt, en waarbij de menschheid juichen kan. Op die eerwaardige overblijfselen starende, herdenken wij die tijden, toen het nacht was voor geest en hart beide; maar ook, toen de eerste morgenschemering doorbrak, en het weldadig licht der drukkunst, in Haarlems wallen door koster ontstoken, tot heil der wereld is opgegaan.
Daarom weêrklonken de gezangen van Haarlems schooljeugd zoo roerend en treffend in Gods heiligen tempel; daar-
{==535==} {>>pagina-aanduiding<<}
om ontvonkte de hartelijke taal des leeraars van den godsdienst het jeugdig gemoed tot vurigen dank; daarom begaf zich, in statigen optogt, het opkomend geslacht, in blijde rijen, naar het marktplein, om het standbeeld van janszoon met bloem en krans, den bevalligen tool van flora, te sieren; daarom was ook bij jeugd en grijsheid de vreugde zoo algemeen, de blijdschap zoo groot, de verrukking des harte zoo onvergetelijk; daarom mogt het zegevierend Haarlem den avond en nacht van den tweeden feestdag, door schitterend kunstlicht, in een' helderen dag herscheppen!
Heerlijk verheft zich de toren van st. bavo boven het schitterend glansen der algemeene verlichting, en deszelfs blinkende transen schenken den aanschouwer, op uren afstands, het gezigt eener statige vuurzuil, wier spits tot aan de wolken reikt. Op het eeuwgetijde van koster, op het feest aan kennis en verlichting gewijd, mogt geen nachtelijk donker de laatste feesturen omhullen, geen nacht de feestvreugd doen eindigen.
Vraag niet, vreemdeling! wien het toeval, in deze oogenblikken, binnen Haarlems wallen voert, vraag niet, tot wiens eer die duizende lampen flonkeren. Ziet gij daar niet het standbeeld van koster met een' krans van stralen omgeven? Ziet gij niet die verlichte drukpers, wier voortbrengselen, van oogenblik tot oogenblik onder de menigte verspreid, luide verkondigen, wie koster was, en waarom wij zijnen roem, onder feestmuzijk en zang, dankbaar en vol vreugde verheffen? Spreek ons niet langer, vreemdeling! van reeds opgeloste zwarigheden, uit den weg geruimde bedenkingen, wederlegde tegenspraak, en tastbaar logenachtige uitvlugten der trotschheid, die met geroofden glans wil schitteren! Het pleit is beslist - de overwinning zeker - de waarheid aan 't licht gesteld: nimmer droeg Haarlem den lauwer hooger; nimmer sierden wij koster's beeldtenis met schooner en onverwelkelijker krans, dan op dit vierde jubelfeest!
En dat feest... wie kan het ooit vergeten? Was het niet een punt van vereeniging, voor al wat in Nederland uitmunt in kennis en beschaving, wetenschap en verlichting? Was het niet een roerend tooneel, binnen Haarlems wallen en in de bekoorlijke wandeldreven van den Hout, geleerden, kunstenaars en vrienden, uit alle oorden des vaderlands, elkander, na jaren van scheiding, te zien ontmoeten, elkander te hooren welkom heeten, op het feest der drukkunst, het feest van

{==536==} {>>pagina-aanduiding<<}
kennis en licht en kunst? Schonk het niet de innigste vreugde aan geest en hart, overal deelneming, overal blijdschap, overal orde en welvoegelijkheid, ook bij de lagere standen der maatschappij, te mogen opmerken? Schonk dit alles afzonderlijk, of bevallig te zamen vereenigd, aan dit eeuwfeest niet een' eigendommelijken luister, waarvan, voorzeker, schaars wedergade gezien werd?
Hier hadt gij moeten tegenwoordig zijn, die, der verlichting vijandig, het heil, door de drukkunst herboren, met lasterkreten begroet, der vrijheid van denken en spreken perken zet, en alleen over slaven wilt heerschen! Hier hadt gij moeten tegenwoordig zijn, die den nacht der middeleeuwen over het beschaafd en verlicht Europa durft terugwenschen! Hier hadt gij kunnen leeren, dat een volk, onder het vaderlijk bestuur van eenen geliefden Koning, nimmer de orde van den staat verstoort, waar het vrijheid en verlichting, door plegtige feesten, openlijk huldigt! Hier hadt gij kunnen leeren, dat de geest der echte verlichting en ware vrijheid ook tevens de geest van orde is, en dat alleen daar, waar boei en kluister hoofd en hart, geloof en geweten knellen, die heldenzielen te voorschijn treden, die, met pen en zwaard, het monster der heerschzucht durven bestrijden!
Gezegend het land, waar een vaderlijk Vorst het feest der verlichting, door zijne kinderen gevierd, met koninklijke giften siert en verheerlijkt! waar de kreten van oproer en opstand even vreemd zijn, als de zuchten en het geween der onschuld, die in den kerker versmacht! Driewerf gezegend Nederland, geboortegrond van koster, wieg en bakermat der ware vrijheid, zetel der kennis en der verlichting, geliefd verblijf van orde, vrede en rust! blijf gij, tot in lengte van dagen, ten toonbeeld voor de volken, dat gij waardig zijt te deelen in de zegeningen van het licht, door koster's kunst, tot heil der wereld, ontstoken! Zoo verstomme eenmaal de laster, en verspreide zich het geluk, dat gij geniet, tot aan de grenzen der aarde!

w.h. warnsinck, bz.





{==537==} {>>pagina-aanduiding<<}

De Kaukasus en zijn voorhof.

(Travels in Georgia, &c. By ker porter. Lond 1821.)

De voorhof van den Kaukasus, (Chauk en As, d.i. hoogte) de Russische step, is een vlak oord van verscheidene honderd (Eng.) mijlen, meestal onbebouwd, maar toch hier en daar, bij afwisseling, met koornvelden en windmolens en duizenden van grafheuvels (want er waren in vroegere eeuwen gemeene begraafplaatsen voor volken) bezaaid. Geene pen is in staat, de gemoedsbeweging te beschrijven, door den plotselingen aanblik van het hooge Kaukasische gebergte verwekt. Ik had alreeds de woeste, reusachtige bergketens van Portugal en Spanje aanschouwd; maar geene derzelven had bij mij dat gevoel van het ontzaggelijke en verhevene te weeg gebragt, hetwelk mij thans aangreep. Men ziet hier het bolwerk der Natuur, tusschen de volken van Europa en Azië opgetrokken. De Elborus, aan wiens rotsmuren eens prometheus werd geketend, staat daar, bekleed met sneeuw der voorwereld, - zelf eene wereld van bergen, boven alle welke hij zich, hoog opgetorend, verheft, den witten schitterenden top in de wolken verbergende; terwijl de bleeke, tallooze kruinen der ondergeschikte rij, hoog op zichzelve, maar laag en gering bij de verhevenheid van den Elborus, den horizon bezoomen, en met de vlokkige wolkgestalten ineensmelten. Uit de vlakte, door welke men den Elborus nadert, stijgen ruwe, hooge, zwarte rotshoopen ginds en elders omhoog - want de vlakte is reeds bergachtig; maar in de nabijheid van den geweldigen Kaukasus vertoonen zich andere bergen slechts als heuvels, doch dragen echter het hunne bij, om, door het kontrast, den aanblik niet weinig te verfraaijen, naardien derzelver zwarte koppen zeldzaam afsteken tegen de schitterende toppen, boven hen opgestapeld. Nu wendt zich de weg oostelijk. Ter
regter zijde bruist de Terek in de diepte over klippen en puinhoopen, en bespoelt met zijn golfgeklots - want hij heeft weinig van een' vlietenden stroom - de rotsachtige grondslagen der gebergten, die, in steeds hooger stijgende hoopen, zich van de koele oevers van den Terek verheffen. - Omstreeks den middag klaarde de lucht op. De zwarte nevelgordijn, die deze verbazingwekkende hoogten duslange omsluijerd hield,

{==538==} {>>pagina-aanduiding<<}
verdween in duizendvlokkige wolkgedaanten, welke, allengskens nederzakkende, in ether verdampten, of zich langs de koppen der gebergten verdeelden. Nu stond de Kaukasus ongesluijerd voor onze oogen, gelijk een ontzaggelijke zuilentempel, ja gelijk eene wereld van zuilen, ongevormd, met kapiteelen van sneeuw. In zijne strekking naar het Oosten en Westen ontweek hij het gezigt, en in zijn opwaarts streven drong hij vrij hemelwaarts. Het was een schouwspel, dat de zinnen tot zwijgen bragt, en den ademtogt beklemde. Zoo magtig is de indruk, dien dit ontzettend, overweldigend verhevene op de ziel maakt! - De trotsche kruin van den Elborus was nog verre van ons verwijderd; maar hij, de koning dezer reuzen, verhief zich in grijze majesteit boven allen, en zijn zilveren diadeem, de sneeuw van onberekenbare eeuwen, stak heerlijk af tegen de blaauwe, nevelachtige koppen der hem onmiddellijk ondergeschikte rij van gebergten, welke, op hunne beurt, weder eene verhoogde schoonheid, door vergelijking met de stoute en zwarte gedaanten der nog lagere en de vlakte nadere bergen en rotsen, die, gelijk een muur met torens, den voorhof dezes tempels insloten, ontvingen.
Te Wlady Kaukasus, de sleutel van den vermaarden pas naar Georgië, ging het nu, onder een geleide van veertig soldaten en eenige Kozakken, voorwaarts. Wij kwamen te Derial, aan den Terek. Dit is een Russische post in eene reusachtige kloof van denzelfden naam, met ontzaggelijke rotshoopen, die dreigend overhangen. Men nadert deze schrikwekkende plaats door eenen onderaardschen gang, in de harde rots uitgehouwen. Hier ziet men eene der hoofdpoorten, door welke, volgens plinius, het Noorden met het Zuiden en Oosten, van de vroegste tijden af, in verband heeft gestaan. Deze kloof stijgt van den rand des vloeds tot 1000 voet opwaarts. De zwarte, ruwe zijwanden zijn met spleten en uitstekken geborsten, en zoo hoog en naauw en overhangende, dat zelfs op den middag het geheel met schaduwen, aan schemerlicht grenzende, bedekt is. De naburige gebergten verheffen zich tot 3786 voet, hetgeen de in het algemeen voor de gansche oost- en westelijk strekkende keten aangenomene hoogte is. Maar de Elborus en de Kasibeck maken eene uitzondering op dezen regel. - Wij zagen hier en daar in het donkere gebergte rooversbenden loeren. Naardien, echter, het geboomte rondom weggekapt is, en soldaten de reizigers

{==539==} {>>pagina-aanduiding<<}
verzellen, kunnen deze roovers niet meer, als voorheen, onverwacht en ongestraft aanvallen.
De ellendige gesteldheid van den weg, die zich thans bij den Gut Gara voor ons ontsloot, gaat alle beschrijving te boven. Men kan denzelven alleen met puinen, langs een' loodregten rotswand, waar elke uitglijding of misstap in de vernietiging stort, daarheen geworpen, vergelijken. Het pad zelf is van 10 tot 12 voet breed. Het kronkelt zich om het gebergte, en heeft ontzettende afgronden op zijde. In eene diepte, waarin men niet zonder duizelen kan nederzien, ontdekt men de kruinen van hooge heuvels, verspreide dorpen en bosschen. Uit den schoot dezes groenen afgronds blinkt de Aragua, als een zilverdraad. Ik vertrouwde mijzelven niet, dit te gelijk verhevene en beklemmend-schrikkelijke tooneel lang te beschouwen. Ik zwenkte mijn paard, zoo nabij ik maar eenigzins kon, naar die zijde van den weg, waar de Gut Gara zich in de wolken opstapelt, en zag angstig naar mijne reisgezellen, die bij de klippige uitstekken opklommen. Wat wij inzonderheid duchtten, was, dat de paarden voor den wagen een' misstap doen of schichtig worden mogten. In beide gevallen was geen menschelijk vermogen in staat, hen voor het nederstorten in den afgrond te behoeden. Maar, hoe groot was mijne verwondering over de volslagene onbevreesdheid bij mijne Russen, die, naauwelijks een voetbreed van den rand des ijsselijken afgronds verwijderd, met een' vasten tred nevens den wagen gingen, en deszelfs wielen met hunne krachtige vuisten ondersteunden, opdat de losse steenen, die den weg bedekken, denzelven niet uit het evenwigt bragten! Drie (Eng.) mijlen duurde deze schrikkelijkste aller wegen. Toen eerst schepten wij weder vrijen adem. - Maar, hoe gevaarvol dit pad ook zijn mogt, dat alles beteekent niets, bij de gevaren eener winterreize. Alsdan is hier alles in sneeuw begraven, en de smalle weg schijnt met den steilen bergwand ineengesmolten. Des winters kan men hier ook alleen te voet reizen. Soldaten of
inboorlingen gaan den reiziger voor, om eerst het pad op te sporen, en een' weg door de dikke, onbetredene sneeuwkorst te banen. Zij klimmen dan de een achter den anderen omhoog. De voorste heeft een touw om den middel gebonden, door de volgenden vastgehouden, opdat, zoo de voorman mogt uitglijden, men hem weder kan optrekken. Met dat al komen elken winter verscheidene soldaten, Kozakken, inboorlingen

{==540==} {>>pagina-aanduiding<<}
en reizigers op dezen gevaarlijken weg om. Bij al dit verschrikkelijke komen dan ook nog de lawinen (sneeuwvallen). Zoo zag men in de maand November 1817 plotseling den bleeken top van den Kasibeck, naar de zijde van het zwarte dal tusschen Derial en het dorp van dien naam, in beweging geraken. In het daarop volgende oogenblik reeds was de ijsselijke val gebeurd; en nu kon men, van wege den sneeuwval en de vreesselijke overdekking der nederstortende verwoesting, niets meer zien. Het geraas, dat dezen val verzelde, was ontzettend boven alle beschrijving; een klateren en stormen en rollen, die de verkondiger was des onfeilbaarsten doods! Bij het nederstorten der lawine werden van de zijde des bergs geweldige rotsklompen losgerukt en als eene voorhoede vooruitgedreven; de sneeuw en het ijs van eeuwen volgde, in reusachtige, verbrijzelde gedaanten, ten deele als heuvels, en stortte zich, met al de verschrikking eener aardbeving, op dorpen, dalen, menschen, kudden, zoodat zij plotseling voor de oogen der duizelende aanschouwers verdwenen. Welk een gruwzaam oogenblik, toen nu alles weder stil werd! toen het hartverscheurend gejammer van menschen en beesten niet meer gehoord werd, en de ontzettende lawine daar lag, ontzaggelijk, zonder beweging, als een wit grafkleed, van rondomme alles bedekkende!




Olifanten op de koord.

Aan den Heer Redacteur der Vaderlandsche Letteroefeningen.

Mijn Heer en Vriend!

Onlangs van Delft, waar het kermis was, met andere reizigers, in de roef der trekschuit, naar Rotterdam varende, viel het gesprek op koorddansers. Ik merkte, bij die gelegenheid, aan, dat het te verwonderen was, dat, daar men, sedert lang, allerlei vertooningen gezien had van dieren, welken men kunstjes had geleerd, nog niemand op den inval gekomen was, om ons met dieren op de koord te vermaken. Men heeft, zeide ik, vlooijen laten zien, die voor wagenspan dienden, - honden, die voor paarden niet alleen, maar ook voor koetsiers en lijfknechts, - vogels, die voor kanonniers en soldaten speelden, enz. Waarom brengt men ook

{==541==} {>>pagina-aanduiding<<}
niet eens een of ander dier op de koord? Een olifant, bij voorbeeld, zou daarop eene niet onaardige vertooning maken. Men lachte hierop eens hartelijk; maar men keek vreemd op, en zag elkander veelbeteekenend aan, toen ik vervolgens zeide, dat zulk eene vertooning echter niet nieuw zou zijn; dat men voorheen dikwijls olifanten op de koord gezien had. Men stak er den gek mede; en, toen ik in ernst verzekerde, dat oude gedenkpenningen zoo wel, als verhalen van de geloofwaardigste schrijvers, niet toelieten aan de waarheid hiervan te twijfelen, was wel niemand zoo onbescheiden van te zeggen, dat hij het niet geloofde, maar houding en gelaat verrieden duidelijk genoeg, wat men dacht. Zoo er onder het gezelschap, waarvan ik niemand kende, geweest zijn, die uwe Letteroefeningen lezen, (en ik heb reden om dat te gelooven, dewijl sommigen duidelijk bleken niet ontbloot van letterkennis te zijn) dan zullen zij zich kunnen overtuigen, dat ik hun inderdaad geen fabeltje op de mouw heb willen spelden, wanneer gij kunt goedvinden, om aan dezen mijnen brief een plaatsje in uw geacht maandwerk in te ruimen. Ik wenschte, dat gij dit doen wildet, en stel daarin, te mijner regtvaardiging, eenig belang, omdat ik niet weet, of ik, bij een' of anderen mijner reisgenooten, bekend geweest of geworden moge zijn, dewijl ik, bij het verlaten van de schuit, hoorde, dat men, bij den schipper, navraag naar mij deed; en ik verzoek u dan ook de plaatsing beleefdelijk, met eenig vertrouwen, dat gij ze te gereeder zult inwilligen, omdat de bijzonderheid op zichzelve merkwaardig genoeg, en zeker niet algemeen bekend is. (*)

De beroemde Latijnsche schrijver van de levens der eerste Romeinsche keizers, suetonius, verhaalt, in het leven van nero, (cap. XI. n. 5.) dat, in een der openbare spelen, door dezen despoot gegeven, een olifant, een Romeinsch ridder tot berijder hebbende, langs eene schuins gespannen koord naar beneden liep, hetwelk xiphilinus (LXI. p. 679. D., volgens aanteekening van pitiscus) nader dus verklaart, dat de koord van het gewelf des schouwburgs tot op het tooneel afliep; dat de olifant hier eerst tegen op was gestegen, vervolgens den ridder had opgenomen, en toen met

{==542==} {>>pagina-aanduiding<<}
hem naar beneden gewandeld was. De schuinsche koord schijnt de gewone geweest te zijn, waarvan zich de waaghalzen van dien en veel vroegeren tijd, bij het zoogenoemd koorddansen, bedienden, en hun dansen zal wel niet meer dan loopen geweest zijn, gelijk de Latijnsche naam van funambulus ook niets meer zegt dan koordlooper of koordwandelaar. Het koord-dansen en springen zal, met de horizontaal gespannen koord, eerst later bedacht geworden zijn. Hoe dit zij, de olifanten althans zullen gewis niet meer dan geloopen hebben, en de schuins gespannen koord, met den zoogenoemden koorddanser er op, kan men zien afgebeeld op eenen zeldzamen Griekschen penning, weleer (misschien nog) voorhanden in het kabinet der Fransche koningen, in het Journal des Savans du Lundi 29 Nov. 1677, en aldaar, door den Abbé de camps, beschreven. - Voorts verhaalt suetonius ook, (vitá galbae, cap. VI. n. 1.) dat, in de Floralia, (spelen ter eere van flora) door dien keizer gegeven, olifanten op de koord vertoond werden; en plinius, (Hist. Nat. I. VII. c. 2.) seneca, (Ep. 85.) fl. vopiscus en anderen gewagen mede van het koorddansen, of loopen, der olifanten. Daar het nu niet begrijpelijk is, dat deze logge en zware dieren op ééne enkele koord zouden hebben kunnen loopen, zoo heeft ook een Fransch geleerde (gombewille), uit de afbeelding op een' ouden penning, beweerd, dat men zich, bij dit loopen der olifanten, van
twee, evenwijdig, doch altijd schuins gespannen, koorden bediende; en ook dan blijft de zaak nog verwonderlijk genoeg. - Voor het overige waren de olifanten, als zij op het tooneel, of in de spelen, vertoond werden, doorgaans met fraaije halssieraden, vergulde ringen om hunne uitstekende tanden, enz. opgeschikt, en bediende men er zich, in deze spelen, niet enkel van, om ze op de koord te laten loopen, maar men hield er ook, met twintig en dertig te gelijk, geordende spiegelgevechten mede, en vertoonde dus den oorlog (waarin men weet, dat zij gebruikt werden) in het klein. Men kaatste ook, of sloeg den bal, staande of zittende op deze dieren, welke men dus heeft moeten leeren zich zeer vlug te bewegen, enz. Nog dienden zij, bij plegtige optogten, tot gespan voor staatsiewagens of triumfkarren, tot fakkeldragers, bij avond of nacht, houdende de fakkels met den snuit, zoo als zij almede op penningen voorkomen, enz. Eindelijk, zoodanig had men deze dieren afgerigt, dat men

{==543==} {>>pagina-aanduiding<<}
ze zelfs, bij openbare gastmalen, als beschaafde medegenoodigden voorstelde, die zich, op eene zeer geregelde en welvoegelijke wijze, van voedsel en drank wisten te bedienen. Men ziet hieruit, hoe ver wij bij de Romeinen achterstaan in de kunst van het tammaken en afrigten van deze en andere dieren. Trouwens, daar hunne groote ze zich, door hun onmetelijk vermogen, in grooten getale aanschaffen en zonder bezwaar onderhouden konden, was er ook meer gelegenheid, om er zich gemeenzaam mede te maken, en kwam het er weinig op aan, of er eenigen onder de mishandelingen bij het onderwijs bezweken, daar zij er dikwijls ettelijken moedwillig, in de spiegelgevechten en gevechten met wilde dieren, opofferden. Maar dit alles behoort niet tot het koorddansen, waarover ik alleen schrijven wilde. Anders zoude ik er meer van kunnen zeggen, en voegde ik er misschien in het algemeen, wegens de gemelde kunst bij de ouden, iets bij. Nu moet ik u reeds verschooning vragen voor mijne uitgebreidheid, en blijf, met achting,

Uw Ed. zeer dienstwillige A.S.
R. 24 Julij 1823.

Kluchtige, doch belangrijke verwisseling.

Eene echte Anekdote.

Koningin maria van Engeland was, ingevolge hare Religie-denkbeelden, de verklaarde vijandin der Protestanten. Zij vervolgde hen op allerlei wijze; en, naardien de Gereformeerden zich toenmaals in Ierland al meer en meer uitbreidden, onderteekende zij eene volmagt tot onderdrukking dezer geloofsgenooten.
Zij droeg Doctor cole, een ijverig Katholiek, bij de overhandiging dezer volmagt, op, naar Ierland te gaan, en alles in het werk te stellen, om dezelve te doen uitvoeren.
Hij ging op reis, en kwam te Chester. Terstond liet hij den Burgemeester bij zich komen, deelde hem, met veel omhaals, het doel zijner zending mede, en haalde vervolgens eene doos uit zijn valies te voorschijn; hij klopte op dezelve, en zeide met een' grimlach van welgevallen: ‘Hierin is eene volmagt van onze genadige Koningin, om de ketters uit Ierland te geeselen!’

{==544==} {>>pagina-aanduiding<<}

De nieuwsgierige waardin had, aan de deur, dit gesprek beluisterd. Zij was eene ijverige Protestante, en had bovendien vele bloedverwanten van haar geloof in Ierland.
De Burgemeester nam afscheid van den Doctor, die hem tot aan de huisdeur uitgeleide deed. Dit oogenblik maakte zich de waardin ten nutte, sloop in de kamer, nam de volmagt uit de doos, en leide een vuil spel kaarten in derzelver plaats, met klaver-boer boven.
Cole, daarin geen erg hebbende, borg zijn kleinood weder, ging scheep, en kwam, den 4 October 1558, behouden te Dublin aan.
Zonder tijdverzuim begaf hij zich naar het kasteel bij den toenmaligen Gedeputeerde, Lord fitzwalter, ten einde in diens tegenwoordigheid zijne volmagt te openen.
Men riep tot dit oogmerk den Raad der stad Dublin bijeen. Cole hield eene zeer stichtelijke rede, om de vergadering tot het doel zijner zending voor te bereiden, en overhandigde vervolgens de doos met de volmagt aan den Secretaris, opdat deze dezelve den aanwezigen zoude voorlezen.
Het eerste, dat den Secretaris bij het openen der doos in handen viel, was het gebruikte spel kaarten, met klaver-boer boven op. Deze aanblik verbaasde den Lord en alle aanwezigen, maar Doctor cole wel het allermeest. Hij verzekerde hoog en duur, dat hij de doos uit de handen der Koningin zelve had ontvangen, en dat daarin niets anders dan de bewuste volmagt was geweest; betuigende, dat het hem onbegrijpelijk was, wie hem dezen hatelijken trek gespeeld had.
‘Gij zult nu wel weêr dienen terug te reizen,’ zeide Lord fitzwalter met een' bitteren lach, ‘en eene nieuwe halen; wij zullen intusschen de kaarten mêléren.’
Cole nam, schoorvoetende en zeer slecht geluimd, de terugreize aan, ten einde eene andere volmagt te erlangen. Dan, terwijl hij nog te Holyhead op gunstigen wind wachtte, vernam hij de katastrophe van maria's dood, en de troonbeklimming van Koningin elizabeth. Thans keerde hij naar Dublin terug, daar de zaak eene geheel verschillende wending genomen had.
Voorzigtig liad intusschen de waardin hare list verzwegen, zoo lang maria nog leefde; doch nu maakte zij daarvan geen geheim meer, en dezelve werd weldra algemeen bekend.
Toen Lord fitzwalter naar Engeland terugkeerde, bezocht hij deze waardin, met name elizabeth ed-
{==545==} {>>pagina-aanduiding<<}
monds, en vernam naauwkeurig bij haar naar al de bijzonderheden; waaromtrent zij hem, zonder bedenken, het verlangde narigt gaf. Hij verhaalde zulks aan Koningin elizabeth, die dezer waardinne een jaargeld van 40 pond st. schonk.




De grondwettige alleenheersching.


Wat geestdrift doet mijne ader zwellen, 
Ontrukt mij aan het nietig stof, 
Doet mij door 't ruim der heemlen snellen, 
Verheven boven aardschen lof? 
Gij zijt het, gij, gevoel voor waarheid, 
Gelijk aan zuivre zonneklaarheid, 
Die koestert, waar zij stralen schiet, 
Die al het duistre doet verdwijnen, 
Den blijdsten dag mijn pad beschijnen: 
Voor zulk een waarheid stijgt mijn lied. 
 
Geleideresse van den dichter, 
Verbeelding! zweef mijn' geest op zij', 
En voer mij tot den eersten stichter 
Der menschelijke maatschappij! 
'k Zie d' eersten vader, de eerste moeder, 
Met de eerste zuster, d' eersten broeder, 
Vereenigd in den eersten staat. 
De vader heerscht, gelijk een koning, 
In zijne nederige woning, 
Beloont het goede en straft het kwaad. 
 
Maar 't moederhart pleit voor haar kindren, 
Beschermt, verweert en redt hun zaak, 
Weet 's vaders gramschap te vermindren, 
Verligt zijn moeijelijke taak. 
Zij helpt hem alle lasten dragen, 
Vervrolijkt zijne sombre dagen; 
Haar heer is dierbaar aan haar hart: 
En hij bemint die gezellinne, 
Die afgebeden gemalinne, 
Met wie hij alle rampen tart. 
 
Ziedaar het beeld der ware vrijheid, 
En van 't weldadigste gezag! 

{==546==} {>>pagina-aanduiding<<}

Hier bloeit de kunst, hier woont de blijheid, 
En gloort de waarheid als de dag. 
Hier, hier is aller eerdienst heilig, 
De deugd in schaaûw der wetten veilig; 
Terwijl de braafsten van het land, 
Door liefde tot het volk bewogen, 
Diens regten, voor des vorsten oogen, 
Ontvouwen met een vaste hand. 
 
Terug, terug dan, duisterlingen, (*) 
Verblind door middeleeuwschen waan! 
Hoe! durft gij logenliedren zingen, 
En zóó naar Phebus lauwren staan? 
Hoe! zijn de vorsten stedehouders 
Van God? en hebben ze, als onze ouders, 
Hun regten van natuur ontleend? - 
Neen, neen! zij rooven schepters, kroonen, 
Zoo vaak het menschdom om hun troonen 
Zich niet, uit vrijen wil, vereent. 
 
Verplettrend drukt, met looden zwaarte, 
De last van 't onbepaald gebied: 
Of stut één pijler het gevaarte, 
Welks top een wereld overziet? - 
Geen liefdrijk, geen verstandig vader, 
Der jeugd ten schutsheer en ten rader, 
Vergoedt de moederzorg geheel: 
Geen ware vrijheid kan er bloeijen, 
Waar wet noch eed den heerscher boeijen, 
Al is de vorst een Marc-Aureel. 
 
Juicht met mij, echte Nederlanders! 
Uw vrijheid staat onwankelbaar. 
Omringd door Nassau's zegestanders, 
Prijkt op uw velden haar altaar. 
De Oranje-zon laat gloênde stralen 
Op 't reukwerk voor de vrijheid dalen; 
't Ontvlamt; de geur vervult de lucht: 
En, opgevoerd in wierookwalmen, 
Verheffen zich de blijde galmen, 
Verheft zich onze hartezucht: 

{==547==} {>>pagina-aanduiding<<}

‘Lang moge de Eerste Willem leven! 
Dat zijn geslacht den schepter zwaai'! 
Zoo zal de vrijheid nimmer beven, 
Wat storm er om ons henen waai'! 
Geen dwingland slaat ons in zijn keten; 
Geen woeste hoop zal zich vermeten 
Te heerschen in ons vaderland. 
Het is op deze zaalge gronden, 
Dat wet en vrijheid zich verbonden, 
Als de onverbreekbre huwlijksband. 
 
Zóó zou de zon het land verschroeijen, 
Indien ze, aan onbewolkten trans, 
In 't warme jaargetij' bleef gloeijen: 
Gevaarlijk, doodlijk werd die glans. 
Maar - moesten wij heur stralen derven, 
Bosch, beemd, en akker zou versterven, 
Alschoon de regen stroomde in 't rond; 
't Zou alles in die zee verdrinken, 
En 't anker onzer hoop zou zinken, 
Doch nimmer zinken op den grond. 
 
Wij danken voor den milden regen, 
Wij danken voor den zonneschijn, 
Wanneer ze, heel natuur ten zegen, 
In 't zwoel saizoen vereenigd zijn. 
Dan heeft de schepping niets te vreezen: 
Hun band zal voor heel de aarde wezen, 
Als die der ouders voor hun kroost; 
Of als 't verbond van vorst en staten 
Voor Neêrlands nijvere onderzaten, 
Tot heil en rust, en vreugde en troost.’ 
 
a.f. sifflé. 
1823. 





Aan den Redacteur der Vaderlandsche Letteroefeningen.

Mijn Heer!

De verregaande stoutheid, waarmede Mr. willem bilderdijk personen, gevoelens en zaken beschimpt, die door de kundigste en achtingwaardigste mannen vereerd worden, heeft mij meermalen een heftig ongenoegen veroorzaakt, het-
{==548==} {>>pagina-aanduiding<<}
welk, vooral bij het lezen van sommige stukken, in zijne Krekelzangen voorkomende, ten top gestegen is. Dit heeft mij op de gedachte gebragt, om, naar mijn gering vermogen, op eenige dier stukken tegenhangers te vervaardigen. Ik neem de vrijheid twee derzelve hierbij te voegen, en U, om in uw Mengelwerk geplaatst te worden, aan te bieden. Ik heb de eer met de meeste hoogachting mij te noemen, enz.
H.B.
O. den 1 Julij 1823.

	Jan de Wit.

Een Tegenhanger van het Dichtstuk Prins Maurits, voorkomende in het Iste Deel der Krekelzangen.
Regtschapen Jan de Wit, die, vreemd van ijdlen waan, 
Eenvoudig, moedig, groot, aan 't roer van staat dorst staan, 
Die, hoe ook dweepzucht dit doldriftiglijk verlangde, 
Nooit duldde, dat een boei het vrij geweten prangde, 
Die, pal staande in 't geweld, met vaste en kloeke hand, 
Den ondergang voorkwam van 't fel bestreden land, 
Die, vrij van eigenbaat en edel in bedoelen, 
Geen zucht dan voor het heil van Neêrland kon gevoelen, 
Hoe vuige laster ook uw daden hier veracht', 
U komt de hulde toe van 't dankbaar nageslacht. 
Dat nageslacht heeft nog het gif niet ingezogen, 
Hetwelk de laster braakt, in schoon versierde logen: 
Het doemt den Dichter, die, van eigen smaadzucht slaaf, 
Der Goden taal misbruikt en de allerschoonste gaaf 
Onteert, om, als getergde aan 't slijk ontkropen padden, 
Uw hoogverheven deugd en daden te bekladden; 
Ja, wien zijn taal, zijn geest, zijn dichtvuur ook bekoort, 
Wie echte grootheid eert, had gaarn zijn lied versmoord. 
Neen, zelfs geen Bilderdijk kan ons zoo ver verblinden, 
Dat we in uw wijs bestuur een dwangjuk zouden vinden; 
Neen, hoe hij op u schroll', u schimpe en u versmaad', 
Verguiz', verfoei', verdoem', den toom viere aan zijn' haat, 
Hij heeft gewis den weg niet tot ons hart gevonden: 
't Geschiedboek blijft uw deugd aan 't nageslacht verkonden. 
De pestwalm, dien hij gaarne had om uw' naam verspreid, 
Verdooft uw' luister niet, die gloort in eeuwigheid. 
Niet meer door twistzucht blind, maar elken dag verlichter, 
Eert Neêrlands dankbaar volk in u zijn' grootheidsstichter; 
En wordt uw dierbre naam, met dien van Barneveld, 
Door ieder hart vereerd, dat prijs op grootheid stelt. 


{==549==} {>>pagina-aanduiding<<}


	Ministers.

Een Tegenhanger van het versje, onder dezen titel voorkomende in het IIde deel.
Ministers, niet aan't Volk, slechts aan hunn' Vorst, aanspraaklijk; 
Dus - slaven van den Vorst, tirannen van 't Gemeen. 
Voorzeker, op die wijze is 't heerschen regt vermaaklijk! 
Wilt gij bewijs? Sla 't oog slechts naar Turkije heen. 






De vrijheid.


Kent gij een' stroom, die feller woedt 
Dan de opgezwollen Waal, 
Wanneer hij 't ijsdek scheuren doet, 
En, met zijn' pas ontboeiden vloed, 
Omverstort, wat zijn vaart ontmoet, 
En schaatrend langs onze akkers spoedt 
In woeste zegepraal? 
 
O ja! ik ken een beekje van kristal, 
Dat zachtkens vloeit door 't lieflijkst bloemendal, 
En groei verspreidt en zaligheid en leven: 
Maar als een roekelooze hand 
Het dempen wil met puin of zand, 
Dan, vreeslijk opgeheven, 
Zijn' vloed verbreedt door 't gansche land, 
En, zweepend voortgedreven, 
Vernielt, waar regt en deugd in huist, 
De troonen stort, de tempels gruist, 
Paleizen tot een' steenhoop bruist, 
En teugel kent noch toom: 
- Dat is de Vrijheidsstroom! 
 
Kent gij een vuur, dat woester blaakt 
Dan wat des Etna's kruin 
Uit 's aardrijks ingewanden slaakt, 
Dat met zijn vlam den hemel raakt, 
Het vloeibaar erts met stroomen braakt, 
De velden tot een' aschhoop maakt, 
De steden gloeit tot puin? 
 
O ja! ik ken een reine hemelvonk, 
Die God den mensch ten blijk zijns adels schonk, 
En hem verwant aan de Engelen hier boven: 
Zij kweekt in 't hart een' zachten gloed, 
Die wijsheid, kunst en werkkracht voedt: 
Maar, tracht men ze uit te dooven 

{==550==} {>>pagina-aanduiding<<}

Door dwang, geweld of euvelmoed, 
Dan, woest in vlam gestoven, 
Vormt zij heel 't volk ten moordnaarsrot, 
Dat Vorsten heensleept naar 't schavot, 
Met wet en eed, met God zelfs spot 
En met uw stem, Natuur! 
- Dat is het Vrijheidsvuur! 
 
Kent gij een' storm, zoo fel en straf 
Als aan de Antilles woedt, 
Die huizen wegvaagt als het kaf, 
De rotsen scheurt van 't voetstuk af, 
De kustzee maakt ten peilloos graf, 
En 't land, dat woekrend vruchten gaf, 
Bestelpt met golf en vloed? 
 
O ja! ik ken een windje, zwoel en frisch, 
Dat koeling geeft in Barca's wildernis, 
En koestring luwt om 't ijs der Noorderkolken; 
Dat, waar het waait, de hei van zand 
Herschept in 't heerlijkst zegenland: 
Maar, als uit heerschzuchts wolken 
Met donderknal en bliksembrand 
Een bui stort op de volken, 
Dan wordt dat windje ten orkaan, 
Die, waar zijn schrikbre vleuglen slaan, 
Noch groei, noch leven laat bestaan, 
Maar mensch ontzielt en worm: 
- Dat is de Vrijheidsstorm! 
 
Laat rustig, o Vorsten! dan vloeijen die beek van kristal! 
O, ziet, hoe zij bloempjes slechts toovert in 't Neêrlandsche dal! 
O, ziet, hoe zij toomloos, ontsprongen aan dijk en aan sluis, 
Hispanjes landouwen ontheistert met dondrend gebruis! 
 
Laat gloren dan, Vorsten! dat vonkje van hemelnatuur! 
Ziet Neêrland, hoe 't alles daar leeft en daar zweeft door dat vuur: 
Maar ziet ook, hoe dat het, door wilkeur geblazen in gloed, 
Heel 't westlijk Europa doet smoren in vlam en in bloed! 
 
Laat suizen dan, Vorsten! dat windje, dien ademtogt Gods! 
't Vormt Neêrland ten Eden, spijt heizand en golvengeklots; 
Maar 't baldert, door 't onweêr der heerschzucht ten noodstorm gegroeid, 
Ach! Hellas ten moordhol, waar graanhalm noch veldbloem meer bloeit. 
 
Bedenkt het-geen legers, geen schatten, geen listen, geen dwang 
Ontrooven ooit duurzaam den volken hun regt en hunn' rang. 
Wat God heeft gegeven, neemt menschlijke wilkeur niet af, 
Of waagt zij 't, zij smeedt zich slechts boeijen en delft zich een graf. 
 
a. boxman. 
Aug. 1823. 






{==551==} {>>pagina-aanduiding<<}

Op de een-en-vijftigste verjaring van zijne majesteit, den koning der Nederlanden, den 24sten van oogstmaand, 1823.


't Is geen praalzieke eerbetooning, 
Die een stramme lier u biedt; 
Maar de zucht, grootmoedig Koning! 
Die uit d' open boezem vliet. 
bilderdijk. 


‘'t Is dag!’ dus kraait de wakkre haan; 
De zon verguldt der bergen top, 
En lacht vallei en velden aan, 
En rijst van 't donzig rustbed op, 
Om weêr, met schitterenden glans, 
Te pralen aan des Hemels trans. 
 
‘'t Is hoogtijd!’ juicht het vooglenkoor, 
En zijn verrukkend morgenlied 
Klinkt helder 't blaauwe luchtruim door, 
En wekt het menschdom in 't verschiet; 
En stroomgeruisch en waterval 
Paart zich aan 't liefelijk geschal. 
 
‘'t Is vreugdedag voor Nederland! 
't Is feest voor Vorst en onderdaan!’ 
Dus davert het van wal en strand, 
En kondigt ons 't kanonvuur aan. 
O ja! er rijst een jubeldag! 
Dit toont ons de uitgestoken vlag. 
 
‘Heft aan 't Wilhelmus van Nassouw'! 
Tot eer van Vaderland en Vorst; 
Zweert! zweert op nieuw den Koning trouw!’ 
Dus galmt het volk uit ruime borst, 
En aller kreet smelt in de stem: 
‘Vorst willem leev'! heil, heil zij Hem!’ 
 
't Is, Koning! uw geboortestond; 
't Is 't jubel van een huisgezin, 
Dat, ja, in U een' Vader vond, 
Vol teedre liefde en kindermin: 
Versmaad dan, Vader! 't vreugdelied 
Van uwe blijde kindren niet! 
 
Maar, neen - het is U wellekom! 
Welaan, met U, voor God, den Heer, 
Geknield in 't achtbaar heiligdom, 
Hem luid gezongen lof en eer! 
In dankbre beê voor Hem geschaard, 
Die U het leven heeft gespaard. 

{==552==} {>>pagina-aanduiding<<}

Gelukkig 't Rijk, waar liefdes band 
En Vorst en Volk te zamen snoert; 
Waar 't heil van onderdaan en land 
Des Vorsten heil ook hooger voert; 
Maar waar ook 't leed van d' eigen' grond 
Hem, dieper nog, het harte wondt! 
 
Dit is, o Nederland! uw lot; 
Dien Eedlen draagt uw Rijksgestoelt', 
Die, onder 't opzien naar zijn' God, 
Alleen uw heil en bloei bedoelt: 
Vier dan, met opgeruimden geest, 
Bevoorregt volk, dit Koningsfeest! 
 
En 't zij onz' aller hartebeê: 
o God! behoed het Staatsgebouw; 
Schenk 't Vaderland gestaag den vreê; 
Aan Neêrlands volk onwrikbre trouw: 
De Vorst leev' lang op zijnen troon, 
En zacht drukk' Hem de Koningskroon! 
 
a.j. ten hagen, j. zn. 
Gorinchem. 





Het kan verkeeren.


Als Willem van zijn bruidje sprak 
En uitweidde in haar' lof, 
Dat was voor zijn verliefd gemoed 
Eene onuitputbre stof. 
 
In vrome beeldspraak bovenal 
Was hij regt vindingrijk; 
Hij zwoer, zij was, in zwier en zwaai, 
Den Engel juist gelijk, - 
 
Den Engel, die, van beukenhout 
Gebeeldhouwd, in de kerk, 
Een schuiftrompet in de achtbre hand, 
Te blazen stond naar 't zwerk. 
 
Maar, pas een maand of zes getrouwd, 
Was al die lof gesmoord, 
En werd van Engel noch trompet 
Geen jota meer gehoord. 
 
En toen men hem, al spottend, vroeg 
Naar 't engelachtig wijf, 
Dat beeld van 't hooge kerksieraad, 
En thans zijn tijdverdrijf; 
 
Toen fronste 's armen mans gelaat: 
‘Ach!’ sprak hij, vol verdriet, 
‘'k Hoor dagelijks de schuiftrompet, 
Maard 'Engel zie ik niet!’ 
 
j.w. ijntema. 
Naar het Hoogd. 



{==553==} {>>pagina-aanduiding<<}

Toegift.

Proeve van een' berijmden Domper-katechismus, in vragen en antwoorden, tusschen meester en leerling.

Één is uw Meester, namelijk christus. matth. XXIII:8.


meester. 
Gij, in de Christenkerk en Christenmaatschappij 
Zoo liefderijk verpleegd, zoo hartlijk opgenomen; 
Dat u geen dankbaarheids gevloekte afgoderij 
(Want daarvoor hield ik steeds de erkentlijkheid) doe schromen! 
De rust heerscht in dien staat, die u beschermde als Jood, 
De vrede in deze kerk, waarin gij pas kwaamt kijken: 
Wel! breng er d' ouden twist; verslaaf; verketter; stoot 
Die rust, dien vrede neêr: doe u mijn leerling blijken! 
Hoe noemt ge thans die kerk en deze maatschappij? 



leerling. 
Broeinesten van de gruwzaamste Ongodisterij. (1) 



meester. 
Voortreflijk! Juist den toon gevat. Zoo mag ik 't hooren!... 
Hoe kwam de toestand van den Godsdienst u te voren? 


{==554==} {>>pagina-aanduiding<<}



leerling. 
't Is de eerdienst van de Rede, aanbidding van den trots 
En dierelijke drift, geplaatst op 't altaar Gods; (2) 
En de ouderwetsche leer, gestaafd door Dords Synode, 
Is bij het God- en Geestloos dier lang uit de mode. (3) 
Och of er tegenstand verrees, die 't oude licht 
Weêr opstak met geweld! Want ergren is hier pligt. (4) 
De naam van Christendom is thans zelfs onverdraaglijk; (5) 
Een Schelling, Fichte, Kant, niet Jezus leer, behaaglijk: (6) 
In 't kort, ik schaam mij over de Eeuw, waarin ik leef, (7) 
En bid, dat de oude twist ons de oude leer hergeev'! (8) 



meester. 
't Gaat wel, mijn zoon! gij overtreft zelfs mijn verwachting. 
Vervolg! Hoe staat het met de Zeedlijkheidsbetrachting? 



leerling. 
Och, meester, dat is erg! Ze is glad en gaaf daarheen. 
De drukpers, met geweld als vrij verklaard, (9) moet zweeten 
Van Lafontaine's tuig. (10) Men ziet het algemeen, 
Totaal verduiveld, zich baldadigheên vermeten 
Op 's heeren straat; (11) de kerken schandelijk ontwijd; (12) 
En 't volk, geheel verbeest, wedijvren, als om strijd, 
Wat stad op 't grootst getal van bastaards wel mag roemen! (13) 



meester. 
'k Herken mijn' leerling in dit Christelijk verdoemen.... 
En wat gelooft gij op het stuk van Menschlijkheid, 
Thans, met Verdraagzaamheid, bij ons ten troon geleid? 



leerling. 
Een klank, een tooverwoord, dat heilge deugden huichelt; (14) 
Een leus, waarmeê de wolf het weerloos schaap beguichelt! (15) 

{==555==} {>>pagina-aanduiding<<}

Verdraagzaamheid is van den Boozen; (16) dat is klaar: 
Want niemand denkt als wij. De kerk is in gevaar. 
't Is schorremorrie, dat Verdraagzaamheid durft preken, (17) 
De taal in 't woord verkracht; dat woord een Duivelsteeken. (18) 
En Menschlijkheid? Slechts grootspraak, ijdelheid, niets meer, (19) 
Daar helsche gruwlen, (20) onbeschroomd, in alle rangen, 
Zich voordoen aan ons oog. Zie Spanjes Vorst (zoo teêr, 
Zoo trouw van aard) gehoond, gemarteld, als gevangen! (21) 
En dan die hersenfchim, (22) voor Negers te ijvren - foei! 
Men wil hun vrijheid, en - God schiep hen voor de boei; 
Bewerktuigt hen, (23) om zich door ons te laten martlen. 
't Is zondig medelij': 't zijn slaven; laat hen spartlen! 
Gij treedt in 's Hemels regt; (24) de Blanke is Negerheer; 
Gods orde wilde 't zoo. (25). Bemin hen dan niet meer, 
Dan Hij - zelf hen bemint. (26) En ook, 't zijn immers kindren 
Van d' ouden Cham: gij kunt, gij moogt den vloek niet hindren, 
Die op hen rust. (27) Daarbij, zij hebben 't niet zoo kwaad; 
Zij zijn zoo veilig en welvarend (28) in hunn' staat, 
Dat men 't benijden zou. - Al uw weldadigheden, 
Uw stichtingen, met zoo veel schats bewaard tot heden, 
Zijn kindren van een' trots, die zich vergoden wil. (29) 



meester. 
Zeer wel! Voor zulk betoog zwijgt elk eerbiedig stil.- 
Wij hebben dan een' blik in 's naasten hart verkregen, 
Zijn feilen erg verzwaard, zijn deugden fijn verzwegen; 
Welnu! op de eigen wijs onze Eeuw den krans ontrukt, 
Die thans de schoone Kunst op haren schedel drukt! 



leerling. 
Wat schoone Kunst! daaraan is in 't geheel geen denken. 
Het moog' den hoogmoed dezer Eeuwe nog zoo krenken; (30) 

{==556==} {>>pagina-aanduiding<<}

Men stichte er tempels voor, en hemele ze op, (31) geen nood, 
De schoone kunsten zijn gelijk een pier zoo dood. 
De Geest van God alom verbannen, uitgesloten, (32) 
Is alles koud als ijs: in ons is hij gevloten; 
En, stond aan ons de keur, de kerken bleven staan, 
Maar schouwburg, Opera, 't zou all' in puin vergaan! 



meester. 
Dat's kort en bondig. Laat uw ijver niet verslappen, 
Maar meld mij nu den stand van onze Wetenschappen. 



leerling. 
Al één pot nat! Het oude is 't ware toch alleen; 
Het nieuwe is oud, schoon nieuw voor 't waanziek algemeen, (33) 
Naar ligchaam en naar geest verzwakt en gansch verdorven. (34) 
Wat hebben die Journals des Modes niet verkorven, 
Die Almanakken van Luilekkerland, vereerd 
Als meesterstukken (35) door geleerd en ongeleerd!- 
Neen, praat er mij niet van! Hoewel nog jong in jaren, 
Kan ik, als ware ik grijs en in elk vak ervaren, 
U zeggen, dat, sinds vijftig jaren, wij in all', 
Wat goeden smaak en zeedlijkheid betreft, verval, 
Bederf, verpesting, en schier anders niets, aanschouwen, (36) 
En, dierlijker dan 't dier, (37) in 't huwlijk onze vrouwen 
Niet eeren zoo 't behoort, (38) Buffon zelfs lezen, (39) en - 
In 't kort, de afvallige Eeuw (40) is die, waarin ik ben! 



meester. 
'k Herleef in u! Gij zult, (o, laat mij u omarmen!) 
Ook na mijn' dood, u mijner kranke leer ontfermen. 






{==557==} {>>pagina-aanduiding<<}

Mengelwerk.

Lofrede op Fredrik Hendrik. (*)

Het is eene opmerking, die den bedachtzamen beoefenaar der Geschiedenis niet ontsnappen kan, dat de beroemdste, de luisterrijkste harer Helden doorgaans niet zoo zeer grondleggers, als wel uitbreiders en bevestigers van Staten waren. Wat is de vermaardheid van saul, bij die van david vergeleken? De roem van den schepper der Atheensche zeemagt, hoe groot ook, taant in den glans, die het hoofd van den Olympischen perikles omstraalt. Het schrander brein en de moedige arm van den Macedonischen philippus baanden slechts den weg voor alexander's roem, die van den Ganges tot den Taag, en zelfs tot aan de boorden der Hudson's-Rivier en van den Delaware weêrgalmt. De groote julius cesar, hoe moedig, hoe krijgskundig, hoe zachtmoedig vooral, heeft, noch bij zijn leven, noch na zijnen dood, dien trap van glorie beklommen, welke de gedachtenis van den gelukkigen augustus bestraalt, en waarin zelfs de afzigtige vlekken van zijn Driemanschap verdwijnen. Vergeefs beklom pipyn door oorlogsmoed en behendige vleijerij der Paussen den verwaarloosden zetel der Merovingers; karel de groo-
{==558==} {>>pagina-aanduiding<<}
te alleen gaf aan zijn stamhuis den naam, en ging door voor den stichter der Monarchij, waarvan hij slechts de uitbreider en beves iger was. Schoon ferdinand I alle de listen der staatkunde uitputte, om zich in het door hem vereenigde Spanje eene duurzame eerzuil te stichten, ras werd zijn naam door den schranderen karel V, zijn' Kleinzoon, verduisterd. Noodeloos zal het zijn, hier meer voorbeelden bij te brengen ter staving eener waarheid,
waarvan de oorzaken niet zeer diep liggen. Immers, zoo de grondleggers van Rijken, hetzij om ruwe Volken te belezen, hetzij om de geweldige tegenwerkingen, die tegen hunne geheel nieuwe pogingen aandruischen, door een' genoegzamen dam te keeren, meer behendigheid, list en staatkunde behoeven, hunne opvolgers, op dien min uitstekenden grondslag voortbouwende, doen, door oorlogsmoed, en door gebruik der middelen, welke hunne voorgangers met moeite bijeengebragt hadden, een trotsch gesticht verrijzen, hetwelk den voorbijganger van heinde en verre in de oogen flikkert. En vanwaar dan, dat deze schier bestendige waarneming zich in de Nederlandsche Geschiedenis schijnt te verloochenen? - dat willem I, Nederlands aratus, door grafgesticht en door de pen van hooft en de groot vereeuwigd is; terwijl men alleen aan de Muse van vondel de taak heeft overgelaten, de weinig minder groote verdiensten zijns tweeden Zoons der onsterfelijkheid toe te wijden? 't Is waar, ook maurits, diens oudere Broeder, kon aanspraak op onsterfelijkheid maken; doch de man, die de Regtspleging van barneveld en de groot bestuurde, stond tevens af van zijn regt, om immer den regtgeaarden Nederlander stof tot eene Lofrede te geven. Maar zijn' beminnelijken Broeder, groot in het veld gelijk in het kabinet, de Zoon van willem en louise de coligny, die 's Vaders moed, beleid en haat tegen gewetensdwang met de zachte deugden der Moeder vereenigde, die 's Vaders werk voltooide, en Spanje den Vrede voorschreef, - vanwaar, dat ook hem geen Batavier, doorgloeid van eerbied en dank-
{==559==} {>>pagina-aanduiding<<}
baarheid, eene eerzuil in levende letteren heeft opgerigt? Reeds lang was dit onze vraag; pogen wij thans, den Held van 's
Hertogenbosch en Maastricht - geene eerzuil te stichten, maar eenige bloemen op zijn graf te strooijen.

Fredrik hendrik, jongste Zoon van willem I en louise de coligny; zag zich in zijne eerste kindschheid reeds belaagd door die vijanden, wier bestrijding naderhand zijne edele taak was, - buitenlandsch geweld en treken, en binnenlandsche onverdraagzaamheid. 't Is waar, de laatste gaf slechts een' wenk dier bittere gevoelens, van welke 's Prinsen deugdzame Moeder naderhand schier als het slagtoffer gevallen was, - de onbescheidene toon van Priesterlijke bemoeizucht, die destijds in Schotland en elders zoo vele rampen brouwde, durfde slechts als ter loops de straf des Hemels over den luister van 's Prinsen doopplegtigheid bedreigen; men zag toch in die vermetelheid reeds het voorspook der heerschzucht, die eerlang Kerk en Staat verscheurde. Maar van veel naderbij dreigden de wapenen der vijanden. Niet genoeg, dat parma, door moed, en krijgsbeleid, en verleiding, reeds alle zuidelijke gewesten aan den band der Unie ontrukt had; weinig faalde het, of die band ware geheel door hem uiteengereten. Hij, de fiere krijgsman, schaamde zich niet, Jezuiten en monniken bij eenen sluikmoord ten dienste te staan, - den sluikmoord van oranje! Hij viel, de steun des Vaderlands; en nu knikten alle knieën, zelfs der vroomste Vaderlanders, hingen aller handen slap ter neder. Welk een toestand voor 's Vorsten ongelukkige Weduwe, voor hare teedere spruit! Kon louise wel anders, dan eene nieuwe ballingschap, dan het bittere genadebrood bij een' of anderen Duitschen Vorst, of eene onzekere schuilplaats in Frankrijk verwachten, tot dat haar Zoon, als een eerlijk Ridder, eenmaal zijn bloed tegen den vijand der Christenheid kon gaan plengen?
Maar de Voorzienigheid waakte. Zij verijdelde alle gemaakte ontwerpen, om den Staat aan het zwakke, ver-
{==560==} {>>pagina-aanduiding<<}
basterde geslacht van valois, aan de heerschzuchtige elisabeth in handen te stellen. Men vertwijfelde schier, toen hendrik III de oppermagt weigerde, toen men in de Engelsche Koningin den baatzuchtigen, geveinsden Nabuur herkende; en juist deze weigering, deze ontdekking was Neêrlands behoudenis. Het brein van barneveld, de arm van maurits vormden nu alleen, schier zonder het te willen, een Gemeenebest, dat eerlang onder de magtigste Staten een' rang zou bekleeden. En nu hernam ook louise de coligny den moed, om haren Zoon voor haar tweede Vaderland op te voeden. Gewis bezielde haar de loffelijke naijver, om, in den strijd voor 's Lands behoud, een' waardigen Broeder, een' mededinger van roem, voor maurits te vormen. Bezien wij kortelijk de middelen, die zij ter ontwikkeling des jongelings bezigde.
Bewust, dat een Held voor alle dingen mensch moet zijn; dat geen stand meer, dan die van krijgsman, aan de zware verzoekingen blootstaat, van hard en ongevoelig te worden; dat geen tegenmiddel dit euvel beter kan keeren, dan die letteren en kunsten, welke, volgens ovidius, de zeden verzachten en de wreedheid verbannen, - gaf louise den jongeling reeds zeer vroeg den beminnelijken en schranderen jongen douza tot opleider, en zond hem eerlang naar het pas geopende oefenperk van wetenschappen en beschaving, naar Leyden's Hoogeschool. Welk een onmetelijk veld opende zich dáár toen niet voor den weetgierigen! De keur der Geleerden, uit alle landen van Europa door Hollands mildheid en douza 's oordeel gelokt; een scaliger, dat wonder van geleerdheid, 't welk Geschiedenis, Tijdrekenkunde, Wijsbegeerte, Godgeleerdheid, alle de schatten der éénige Grieksche taal en letterkunde en harer gelukkige Romeinsche navolgster, en de forschere, maar wildere voortbrengsels van Arabiē en Palestina vereenigde; een lipsius, reeds de warme voorvechter der mannelijkste Wijsbegeerte, maar nog niet, uit min edele inzigten, de voorspraak van dwingelandij en ketterbrand; marnix van st.

{==561==} {>>pagina-aanduiding<<}
aldegonde, de verlichte Staatsman en Godgeleerde; dodonaeus, wien de Kruidkunde meer te danken heeft, dan waarop de bescheidene aard der Nederlanders gedoogde te stoffen; straks Wiskundigen als de snelliussen, in de beschouwing waardige tijdgenooten van eenen maurits in de beoefening; Oudheidkundigen, Redenaars en Dichters als meursius, baudius, heinsius, - deze alle strekten, omstreeks den tijd dat fredrik hendrik Leyden's Hoogeschool bezocht, haar reeds tot sieraad, en baanden toch slechts den weg voor eene nog veel uitstekender Eeuw, voor eene telkens klimmende reeks van Wijzen, Dichters en Geleerden. Gewis, de vatbare geest des jongelings, die reeds vroeg zijne bestemming kende en beminde, werd hier gemeenzaam met de groote Modellen der Ouden; en cesar werd zeker te Leyden reeds zijn handboek, waaruit hij de kunst zou leeren, eene betere zaak dan die van cesar te verdedigen.
Maar de gevaren des Vaderlands gedoogden van het bloed der nassau's geene lange bespiegeling, waar de aandringende Spanjaard daden, heldendaden eischte. Pas dertien jaren oud, woonde hij reeds den roemrijken veldtogt van 1597 bij; het was onder de heillooze voorteekenen van den slag bij Turnhout, van het verloren Rijnberk, Grol, Breêvoort en Lingen, dat Spanje tevens eenen jongen wreker zag opdagen, die eenmaal niet minder noodlottig voor deszelfs magt zou zijn, dan zijn Broeder. Het was deze Broeder, toen nog het voorwerp der algemeene bewondering en liefde van Nederland, dien fredrik hendrik tot leeraar en model koos. En kon hij wel geschikter voorbeeld ter navolging vinden? Europa zag met verbazing een' Held als farnese, geschraagd door Spanjes magt en Amerika's schatten, doorkneed in de kunst van verdeelen en regeren, die, des noods, ook den dolk des verraders niet ontzag, om zijn wit te bereiken, wiens beleid de Waalsche Provinciën, wiens vleijende belosten Braband en Vlaanderen, wiens krijgskunst en volharding Antwerpen hadden doen vallen,

{==562==} {>>pagina-aanduiding<<}
en die jaarlijks het eene bolwerk van den Staat na het andere deed zwichten, - hem zag het op ééns gestuit door eenen jongeling van naauwelijks twintig jaren, die in de gebrekkige school van leicester niet kon volleerd zijn. Maar het Genie verhelpt, door eigene kracht, gebrek aan ondervinding. Breda, behendiglijk aan den behendigen parma ontrukt, was slechts het voorspel eener reeks van zegepralen. Met de snelheid des jongen Adelaars, wiens zorgvuldige moeder onder het roer des jagers bezweek, en die nu eensklaps, door den nood geperst, kracht in de wieken gevoelt, om zijne prooi te zoeken, schiet maurits op Zutphen, op Deventer, op Delfzijl, straks op Hulst, nu weder op Nijmegen neder, en doet alle die steden zwichten. Thans zouden zulke overwinningen zekerlijk het werk van nog korteren tijd zijn: dan, wie kent ook het onmetelijk onderscheid tusschen de krijgskunst onzer dagen en der dagen van maurits niet? In vier jaren is het geheele Noordoostelijke gedeelte van Nederland, sinds rennenberg een hoofdzetel des vijands, met de Unie hereenigd. Groningen zelfs, hoe gebeten op de Ommelanden, moet buigen voor den moed en de krijgskunst des Helds. En kon de Zoon van dien zelfden Vader, wiens moord ook de slagen van maurits verdubbelde, - kon de Zoon van louise de coligny, die Vader en twee Echtgenooten in hare armen had zien vellen door die zelfde Hydra, welke thans nassau's jeugdige Helden bestreden, - kon hij ongevoelig blijven, wanneer nu de stem van Europa, de stem vooral van het door vreugde bedwelmde Nederland, de stem zelfs der zachte louise, die nu geene tweede ballingschap
te vreezen had, maurits den grootsten Held van zijnen tijd, den Redder des benarden Vaderlands en der geprangde Vrijheid, noemden? Neen! onmetelijken naijver moest dit kweeken in de ziel des jongelings; maar een' naijver, wars van nijd, en dien slechts grootere zielen gevoelen; een' naijver, die altijd tot de edelste deugd omhoog heft, en zonder welken de wereld eindelijk geheel in den poel des lagen ei-
{==563==} {>>pagina-aanduiding<<}
genbaats zou verzinken. - Dan, een nieuw voorwerp, 't welk hij aanschouwde, moest de ziel des jongelings in verdubbelden gloed doen ontvlammen. Zijne moeder, eene Fransche van geboorte, had door haar nieuwe Vaderland haar oude niet vergeten. Eene Familieverbindtenis van eene harer Voordochteren met een' Franschen Edelman van groot aanzien deed haar een bezoek aldaar afleggen, en zij werd door haren Zoon, toen dertien jaren oud, verzeld. Bij deze gelegenheid zag de jongeling de eeuwige eer van Frankrijk - wat zeg ik? der menschheid; hij zag er den grooten, den goeden hendrik IV. Als krijgsman mogt maurits hem in moed evenaren, in beleid misschien overtreffen; maar wat zegt hier moed en krijgskunst, wanneer, bij den naam van hendrik IV, nog na twee Eeuwen het hart van elken Europeër van aandoening klopt, en de geest, op die herinnering, het Ideaal van een' volmaakten Vorst schier verwezenlijkt ziet? Waar vertoont zelfs de Oudheid een' man zoo als hendrik, die, van kindsbeen af door monsters omgeven en vervolgd, de menschelijkheid niet leerde haten, - wat zeg ik? die haar, in het Hof van catharina de medicis, leerde beminnen en wreken; die zijn Rijk slechts veroverde om het gelukkig te maken; die grooter was dan trajanus, omdat hij allen geloofsdwang verfoeide; die eene toen schier onmogelijke taak op zich nam en volvoerde, - de aanhangers der oude
en nieuwe leer in ongestoorde eendragt naast elkander te doen leven; die 's Rijks welzijn op den akkerbouw grondde; die een' sully beminde; wiens éénig gebrek overmaat van liefde was; en die geen hooger doel zijner wenschen kende, dan iederen boer in zijn Rijk tot een' welgestelden landman te verheffen, en Europa tot een groot Gemeenebest te vormen, waaruit alle oorlog voor eeuwig verbannen zou wezen? Dezen Vorst, dit sieraad onzer Natuur, zag fredrik hendrik. De Held, de vriend en beschermer van Nederland, en wien ook nassau's geslacht dierbaar was, zag den jongeling, die naar zijnen naam genoemd was, met belangstelling en deelneming.

{==564==} {>>pagina-aanduiding<<}
De eenzijdige Geschiedenis, zoo breedsprakig in de minste bijzonderheden van vervelende Oorlogstogten, en zoo karig in hartetaal, heeft ons hun onderhoud niet geboekt; maar wat moet de jongeling niet gevoeld hebben, toen hij den overwinnaar bij Coutras en Ivry, van het Heilige Verbond (der Ligue, die zuster van Spanjes geloofsdwang), en tevens den goeden, naïven mensch, den wijzen, verdraagzamen Vorst zag en hoorde? toen gewis naderhand zijne Moeder, fier eene Fransche, eene landgenoote van hendrik te zijn, hem dien Vorst tot model aanwees? Voorzeker! toen besloot de jongeling, in een oogenblik dier heilige geestdrift, welke het erfdeel is der onbedorvene jeugd, een Held, een Redder zijns Vaderlands te zijn als zijn naamgenoot, maar ook goed, en menschelijk, en verdraagzaam als hij.
Uit Frankrijk teruggekeerd, trad fredrik hendrik, in wiens ziel nu het zaad van alle die forschere en zachtere deugden was uitgestrooid, wier mengeling alleen den grooten en goeden man, den beschermer en weldoener zijns Vaderlands kan vormen, met verdubbelden ijver naast zijn' Broeder in de loopbaan der eere. Zijn éénig gebrek was hier overmaat van stoutmoedigheid, die men echter der jeugd zoo gaarne vergeeft, en die alleen in een' besturenden Veldheer zware berisping verdient, hoewel zij ook hier menigmaal, in den Broeder van den kinderloozen maurits, den Staat in de gevolgen aan het uiterste gevaar blootstelde. Reeds in 1599 trok hij, met eenige jonge Franschen, wier aangeborene eigenschap, schitterende dapperheid, den jongeling medesleepte, tot op een standpunt, waar hem de talrijke vijand bijna omsingeld had; niet dan door wonderen van moed maakte zich die kleine schare ruimbaan, en bereikte met moeite het leger der Staatschen. Zes jaren later, in een ruitergevecht bij Mulheim aan de Ruhr, liep fredrik hendrik nogmaals het uiterste gevaar. Met eenige manschap de rivier overgetrokken, wordt hij onvoorziens door Spaansche overmagt aangevallen; zijne benden laten hem lafhartiglijk in den steek; maar de jonge Held, ge-
{==565==} {>>pagina-aanduiding<<}
lijk aan den Homerischen ulysses, drijst de vrees uit zijn groothartig gemoed, en staat pal (*). Doch al meer en meer dringt de menigte op hem aan; het stond geschapen, dat spinola zelf met het gros des legers zou aanrukken, om dezen kostbaren buit niet te missen; vertwijfeld stond maurits aan de overzijde, wenkte, en poogde den lafaards, die zijnen Broeder verzelden, met zijne welbekende stem moed in te boezemen; vergeefs! de jeugdige
oranje wordt handgemeen met een' Spaanschen Ritmeester, en, zonder het toeval, dat de pistool van den Spanjaard, reeds in fredrik hendrik's zijde gezet, weigerde, ware Nederlands hoop met maurits uitgestorven! Maar, wat spreek ik van toeval? O eeuwige Voorzienigheid! hoe blind is hij, die U, zelfs in schijnbare kleinigheden, niet ontdekken kan! Reeds heeft de vijand nu met eene stevige vuist den jongen Graaf gevat, en hij ware gevangen geweest, had niet zijn Stalmeester den vermetelen aanrander geveld. - Wij gaan vele zijner andere krijgsbedrijven, de verovering van Breêvoort en Erkelens, en de gevangenneming van Graaf hendrik van den berge, voorbij. Want niet alleen in zulke minbeslissende gevechten toonde zich fredrik hendrik bereid, zijn edel bloed voor het Vaderland te plengen; ook in den eeuwig gedenkwaardigen Nieuwpoortschen slag, het Plateên van Nederland, had hij zijn leven voor de goede zaak veil. Te vergeefs raadde maurits den zestienjarigen jongeling, zich voor minder gevaarlijke tijden te sparen, en door zijn vertrek naar Zeeland te verhoeden, dat niet, wanneer den Prins iets menschelijks overkwam, de Staat zonder verdediger uit nassau's heldenstam bleve: de jonge Held, die zelfs den zweem der lafhartigheid vreesde, roept uit: Ik wil leven en sterven met u, en verwacht geen ander lot van den Hemel dan het uwe. Hij bleef, streed als held, en de zege bekroonde de standvastigheid der beide Broeders.

{==566==} {>>pagina-aanduiding<<}

Het was door deze standvastigheid, de kenschetsende eigenschap des Nederlanders, dat eindelijk Spanje gedwongen werd, zijne aanspraken op de heerschappij dezer landen, althans bij voorraad, te laten varen. Het twaalfjarig Bestand werd gesloten, en de Helden rustten uit op hunne lauweren. Dan ach! waarom moeten de stervelingen, zoo dra zij niet door de zwaarste moeijelijkheden tot inspanning gedrongen worden, voor de gewonnen rust zoo duur boeten door schade aan eendragt en zedelijkheid? Zie de Christenkerk, het voorbeeld eener eenstemmige, geordende, deugdzame Maatschappij, zoo lang zij tegen uitwendige vijanden moet worstelen; zie haar, pas in veiligheid gesteld, straks verscheurd, tot weelde en heerschzucht overhellen, haar, de vervolgde, in eene vervolgster herschapen! Zie Nederland, opgestaan tegen Spanje uit zucht tot vrijheid naar ligchaam en ziel, 't welk liever de halve maan der Ottomannen dan het grillig gezag van een opgeworpen Kerkhoofd wil erkennen (*), - zie dat zelfde Nederland thans, ter beslechting van eenige bovennatuurlijke leerstellingen, luid om de beslissende uitspraak eener Godgeleerde Vergadering roepen!
Fredrik hendrik was gezind noch geschikt, partijhoofd in deze geschillen te zijn. Door zijne verstandige, godsdienstige Moeder met de echte beginselen der Christelijke verdraagzaamheid doordrongen, liet hij den twist over bespiegelende leerstukken aan de Godgeleerden over, nogtans de meeste genegenheid toonende voor die partij, welke de minste zucht tot scheuring liet blijken. Geene stappen deed hij nogtans, om één van beiden de zege te verschaffen. Toen eindelijk de kreet der onverdraagzaamheid 's Lands grijzen Vader op het schavot, den kundigsten en welsprekendsten Nederlander in een' eeuwigen kerker gebragt had, en vele der hartigste liefhebbers des Vaderlands, die hun geweten niet verkrachten

{==567==} {>>pagina-aanduiding<<}
wilden, als ballingen deed zwerven, toen besefte de Zoon van louise de coligny, die ook bij velen in den haat tegen de Moeder deelde, dat hij zijne gevoelens in de borst had te smoren, en het voorbeeld zijns grooten Vaders te volgen, wien, in nog erger tijden, de kunst van zwijgen eerst tot lijfsbehoud en daarna tot redding der Landen gediend had. Hij ontveinsde dus zijne belangstelling in de ongelukkige vervolgden, zijn' afkeer voor de harde maatregelen der vervolgers, en behield daardoor een' invloed, en het uitzigt op een gezag, waardoor hij te eenigen dage de wonden van Nederland kon heelen. Waartoe zou hem ook onvoorzigtige afkeuring of openlijke tegenstand gebaat hebben? Was hij in staat, tegen den stroom op te roeijen, of de omhoog gerezene schaal der zwakkere partij door zijne toetreding te doen zinken?
Intusschen had hij den tijd, zelfs van het Bestand, niet werkeloos gesleten; hij had daarin, met zijn' reeds beproefden arm, de hoofdzuil der Maatschappij, Orde, en den dierbaarsten wensch van ieder menschelijk hart, Vrijheid, verdedigd. De burgerij van Utrecht, die, niet tevreden met veiligheid en waarborg voor personen en eigendommen te bezitten, eenen hoogeren, hersenschimmigen trap van onafhankelijkheid wilde beklimmen, had hij, slechts door de vertooning zijner krijgsbenden, tot rede gebragt; den Hertog van Brunswijk, die, ten spijt van bezworene voorregten, de vrijheden der stad van dien naam poogde te krenken, had hij door de nadering zijner benden verschrikt, en zoo hier als dáár het doel zijner zending, herstelling der oude, wettige orde van zaken, bereikt. Nu toefde hem eene hagchelijker taak. Oostenrijk, toen met Spanje door bloedverwantschap en eenheid van bedoeling ten naauwste verbroederd, vlamde op het gezag over Duitschland, en de herstelling van het Pausdom in al deszelfs geestverstikkende gestrengheid. Opgeruid door de Jezuiten, jaagde ferdinand dit doel met eene onwrikbaarheid na, waardig eener betere zake. De uitslag bekroonde zijne standvastigheid. Bohe-
{==568==} {>>pagina-aanduiding<<}
men bukte voor zijne banieren; ferdinand's mededinger, fredrik van den Palts, verloor zijne kroon op den Witten Berg bij Praag. Straks gaf Oostenrijk het sein aan zijnen Spaanschen bondgenoot, om ook het erfland des ongelukkigen fredriks, den Palts, te overweldigen. Met eene geduchte heirmagt werd de beroemde spinola, mededinger van maurits, daarheen gezonden, wien, op den
eersten wenk, een Beijersch leger onder tilly ten dienste stond. Dezen vijand moest fredrik hendrik bestrijden, moest het land van den bondgenoot beschermen. En gewis, hij zou dit gedaan hebben, zou zich nu reeds het vertrouwen der Staten hebben waardig getoond, zoo geene noodlottige verdeeldheden een heir, uit meerdere bondgenooten zamengesteld, en waarin dus eenheid ontbrak, geheel verlamd hadden. De werkzame spinola bereikte zijn doel; eenige steden uitgezonderd, ging de Palts voor de zaak der Protestanten verloren. Meer dan tranen kostte deze vruchtelooze togt aan fredrik's teêrbeminnende Moeder; zij kweekte de vrees voor een heilloos ontwerp, om haren Zoon, haren éénigen, op de slagtbank te brengen, hem, wiens gematigde denkwijze bij velen reeds zulk een' bitteren haat wekte. - Ach! deze liefderijke Moeder mogt zich van hare dwaling niet overtuigen; zij mogt de ras volgende heerlijkheid van haren Zoon niet aanschouwen. In Nederland door dolle kettermakers met verachting overladen, door schuim van 't graauw beschimpt, verliet de Weduwe van den Vader des Vaderlands een ondankbaar gewest, thans bedwelmd door godgeleerden haat, om onder Frankrijks milderen hemel te sterven. De laatste bede der godvruchtige Vrouw was voor haren Zoon, en God verhoorde die bede.
Het einde van maurits, wiens krachten naar ligchaam en ziel sedert de gebeurtenissen van 1619 aan 't kwijnen waren, naderde sterk. In zijne laatste ziekte betuigde hij den wensch, dat zijn Broeder eene verbindtenis mogt aangaan, die maurits zelf altijd vermijd had; dat hij zich met de jonge amelia van Solms

{==569==} {>>pagina-aanduiding<<}
door den echt mogt vereenigen. Men wil, dat fredrik hier meer naar de stem des belangs dan naar die der liefde geluisterd, dat hij dit huwelijk alleen gesloten hebbe ten gevolge der bedreiging zijns Broeders, dat eene weigering dezen tot een tweede huwelijk, en daardoor tot onterving van fredrik, zou nopen. Het kan zijn; maar wie is de Vorst, die, huwende, de neiging zijns harten kan volgen? Is staatsbelang niet ongelukkiglijk de drijfveer van elken echt aan de Hoven? Bewonderen wij dan veeleer in den nog bloeijenden man in de kracht zijns levens, dat deze echt, onder zulke ongunstige voorteekenen gesloten, nogtans gelukkig was; dat fredrik, schoon hij zich op het voorbeeld zelfs des grooten hendriks had kunnen beroepen, bij geene d'estrées of verneuils schadeloosstelling zocht; maar dat hij, de Hollander, met echt - Hollandsche zeden, der Vrouwe, die hem het belang van zijn Huis had doen huwen, onwankeibaar getrouw bleef; dat amelia zich dezen stap nimmer beklaagde, en dat het Huis in 't Bosch nog tot op dezen dag getuigenis draagt van hare liefde en zijne trouwe.
Maurits bezweek, eenige dagen na het huwelijk zijns Broeders. Zijn uiterste wil stelde dezen tot erfgenaam zijner talrijke bezittingen, en de Staten van vijf gewesten vervulden terstond de ontledigde plaats van hunnen verdediger door die van den dapperen, reeds beproefden Broeder. Hagchelijker, dan vóór het Bestand, was thans de staat des Oorlogs. Spinola, meester geworden van Breda, bedreigde Dordrecht en Gelderland. Als hoofd eens legers had fredrik hendrik dezen ouden krijgsman uit parma's school nog nimmer de spitse geboden. Een ander, heviger onweder bedreigde Nederland uit het Oosten. Al hooger en hooger rezen Oostenrijks ontwerpen, naar gelange van deszelfs voorspoed. Ferdinand's zeeghaftige scharen, beurtelings door eenen tilly, die in krijgskunde, moed en wreedheid alva evenaarde, door eenen wallenstein, den stoutsten Gelukzoeker zijner Eeuw, wien zijne benden

{==570==} {>>pagina-aanduiding<<}
aanbaden, en voor wien zij een' wissen dood belachten, tot aan de uiterste einden van Duitschland geleid, hadden de zwakke, verdeelde Protestantsche Unie zonder moeite ontbonden, Deenemarken verslagen en verzwakt, en stonden nu in de nabijheid der Noord- en Oostzee. Verschrikkelijk klapwiekte dus de dubbele Adelaar, tuk op roof, in de nabijheid der Vereenigde Gewesten. Verslagen en verstrooid was de vereeniging der Protestanten; hun voormalig Hoofd, fredrik van Bohemen, was thans als balling in Holland, de toevlugt der verdrukten, eene schuilplaats gaan zoeken. Aan de andere zijde was de Staat genoegzaam zonder Bondgenooten. De goedaardige, maar zwakke jacobus van Grootbrittanje had reeds vroeger, door Oostenrijk en Spanje om den tuin geleid, den Keurvorst, zijn' Schoonzoon, verlaten; hij stierf bijna gelijktijdig met maurits; en de ongelukkige karel, zijn Zoon, had te veel tegen de ontwakende kracht van zijn Parlement te worstelen, om Nederland aanmerkelijk te kunnen bijstaan; en, al had hij zulks vermogt, de pas ontlokene handelsnijd der twee Staten, schrikbarend aangegroeid door den geregtelijken moord der Engelschen op Amboina, moest Brittanje weinig aanmoedigen ter ondersteuning van eenen, buitendien reeds ter zee overmagtigen, mededinger. In Frankrijk heerschte ook nog de burgertwist, die, sinds den dood des grooten en goeden hendriks, telkens met vernieuwde uitbarstingen de pas geheelde wonden had opengescheurd. 't Is waar, richelieu had nu het roer van staat gevat - hij, bestemd om deze scheuringen met de lijken der Edelsten van Frankrijk te dempen: dan, nog was dit groote werk naauwelijks begonnen; de
Protestanten, weerbarstig tegen 's Kerkvoogds heerschzuchtigen aard, moesten eerst Rochelle verliezen; de Broeder zelfs des Konings moest zijn hoofd voor den gemijterden Staatsdienaar buigen, eer deze het kon ondernemen, de trotschheid der Oostenrijksche Huizen te vernederen. Vandaar geen onderstand, noch uit Frankrijk, noch uit Engeland; Nederland stond,

{==571==} {>>pagina-aanduiding<<}
sedert zijn afzonderlijk bestaan voor 't eerst geheel alleen, tegen het vereenigde Spanje en Oostenrijk.
En o! ware nog slechts de spreuk der Vaderen: Eendragt maakt Magt, toen door de ondervinding bevestigd geworden! Maar, helaas! tweespalt in de Kerk had ook den Staat jammerlijk uiteengereten. De beste liefhebbers des Vaderlands waren op het schavot omgekomen, in kerkers opgesloten geworden, moesten als ballingen zwerven, of waren toch van het kussen geraakt. Eene partij, die niet geheel te verachten was, omdat zij hare minderheid in getal door kunde en aanzien harer leden vergoedde, was misnoegd op de tegenwoordige orde van zaken. Sommigen hunner, door vervolging verbitterd, hadden schier, door den moord van maurits, den Staat aan de vervaarlijkste schokken blootgesteld. De aanhangers zelfs des overledenen Stadhouders schenen, door hunne karige bijdragen tot de oorlogskosten, blijken te geven van een kwalijk gesmoord misnoegen. Alles had, sedert het einde des Bestands, door kwijnenden krijgshandel, van deze inwendige ziekten des Staats de duidelijkste blijken gedragen.
Het was noodig, 's Lands kommerlijken toestand op dat pas, de bergen van gevaren, toen tegen denzelven opeengestapeld, te kennen, ten einde den schier voorbeeldeloozen gelukstaat, waartoe die Staat eerlang opklom, en de verdiensten des mans te waarderen, die hem deze hoogte deed bereiken. Stellen wij ons voor een oogenblik in de plaats van frederik hendrik, bij de aanvaarding van zijn Stadhouderschap. Wat den Krijg aanbelangt, kon het de vraag niet zijn, of hij tot den laatsten snik voor 's Lands vrijheid zou strijden; hij was uit nassau's heldenstam, was willem's Zoon, Broeder van maurits, en Kleinzoon van coligny, den manhaften steun en edelen martelaar der vrijheid van gewisse. Maar omtrent de binnenlandsche veeten - wat was dáár zijn pligt? Gelijk richelieu, met het staal de wonden te openen, om ze te heelen, of, gelijk de groote hendrik, balsem in die wonden te gieten? Hij was louise's Zoon; hij koos het laatste.

{==572==} {>>pagina-aanduiding<<}

Maar hoe moest hij dit moeijelijk werk, de genezing des kranken Staats, beginnen? Het was voorzeker meer gemakkelijk, met de heerschende partij vereenigd, met den stroom mede te zeilen, en, gelijk maurits, bij de menigte den lof der Regtzinnigheid door middel van onderdrukking te verwerven. Meer moeite, gewis, vereischte het, zich openlijk voor de onderdrukten te verklaren, en eensklaps de intrekking van alle Plakkaten te hunnen nadeele te eischen. Maar deze onberedeneerde stap, die niet het minste beleid onderstelde, zou, in de toenmalige stemming der gemoederen, waarschijnlijk voor den Stadhouder en de veroordeelde partij beide even nadeelig geweest zijn. Fredrik hendrik volgde dus den grooten Franschen Koning, van wien hij zijn' naam ontleende; doch, gelukkiger dan deze, behoefde hij zijn geweten niet aan de rust en het geluk van den Staat op te offeren. Als een man, die den Godsdienst bemint, zonder de haarkloverijen der Godgeleerden, hield hij zich bij de vastgestelde Kerk, die hij eigenlijk nimmer verlaten had, en wraakte slechts den toen daarin heerschenden geest van onverdraagzaamheid, welken eene gelukkige ondervinding getoond heeft, dat niet tot die Kerk, maar aan die tijden behoorde. Hij bewerkte ondershands, door zijnen invloed ter Staatsvergaderinge, vooral echter te Amsterdam, (toen, door steeds aangroeijenden rijkdom, reeds de aanzienlijkste stad van Holland) dat men den Remonstranten, eerst oogluikend, en van lieverlede meer openlijk, vrijheid van openbare bijeenkomsten verleende. 't Is waar, hunne zaak werd vertraagd door de onvoorzigtigheid van hunnen ouden, eerwaardigen voorstander uitenbogaard; en, zoo de Prins in 1627, na lang aarzelens, schijnbaar zijne toestemming tot de vernieuwing der harde Plakkaten gaf, waaraan anders heeft men dit te wijten, dan aan het wantrouwen des Grijsaards, die, met eene jeugdige drift,
de plotselijke herstelling zijner Geloofsgenooten wenschte, en het beleid des Stadhouders de klad der trouweloosheid aanwreef? Kon de Prins, om zich bij verre de meerderheid der Staten, vooral bij de onbesuisde gemeente niet verdacht te maken, wel anders handelen, dan hij deed, toen de

{==573==} {>>pagina-aanduiding<<}
onderschepping van den bedoelden brief zijne verstandhouding met de ballingen van het licht bragt? Maar ook hier bleef fredrik hendrik, hoe schijnbaar al te toegevend, groot en beminnelijk. Hij vergaf zijnen ouden vriend deszelfs wantrouwen en onvoorzigtigheid, welke hemzelv' aan zoo veel gevaars hadden blootgesteld; en men mag het gerustelijk aan 's Prinsen stille werkzaamheid toeschrijven, zoo uitenbogaard, reeds dat zelfde jaar, ongemoeid uit zijne ballingschap terugkwam, ja zich zelfs in den Hage, den hoofdzetel der vorige vervolging, onthield. Doch 's Prinsen ondersteuning der gematigde partij te Amsterdam, waar hij - hoe verschillend van maurits! - de Waardgelders, door de Regering ter breideling van de regtzinnige dweepers aangenomen, door soldaten van 's Lands wege stijfde, en in eene uitspraak, aan hem door de Staten verbleven, blijkbaren afkeer van de stoutheid der vervolgzieke Predikanten toonde, moest den Remonstranten doen zien, dat slechts wijze voorzigtigheid den Stadhouder, die tegen den vollen stroom van het misleide volksgevoelen moest oplaveren, belette meer te doen. - Maar, hoe kan men 's Prinsen gedrag omtrent de groot verschoonen? Hij, Hollands eeuwige eer, mogt niet eens, ongemoeid, de vaderlandsche lucht blijven inademen, en dit zeven jaren na het begin van fredrik hendrik's bestuur!
De stem van Europa, die onder alle groote Nederlanders aan de groot den eersten rang toekent, schijnt hier beslissend den Broeder van maurits te beschuldigen, dat hij op zijn minst door overmaat van schroomvalligheid, zoo al niet door eene misdadige hulde aan den geest der tijden, zondigde. Moest niet de Stadhouder hier al zijne magt te werk gesteld hebben, om den man, dien hij, door geene staatkundige en godsdienstige vooroordeelen beneveld, waarderen kon, zelfs ten spijt van sommige verdwaasde Staatsleden, in Nederland te houden? En deze Prins is het juist, die het niet raadzaam vindt, de groot, zonder eenige voorwaarde, herwaarts te laten wederkeeren. Was dit bedeesdheid, of bekrompenheid van ziel?
Dan, het is noodig, in deze omstandigheid het regte

{==574==} {>>pagina-aanduiding<<}
oogpunt des geschils te vatten. Aan de eene zijde de hevigste verbittering der wel niet meer zóó vervolgzieke, maar toch nog in volle kracht heerschende hoofdpartij, welke hare zaak voor verloren moest achten, zoo een van de hoofden der vervolgden, een man vol geest en kracht, alleen meer dan eene menigte waardig, door straffelooze, vrije terugkeering, de nietigheid van het gevelde vonnis sprekend, zigtbaar aan den dag leide, en ligt, door zijne uitnemende talenten tot de Regering bevorderd, alle die duisterlingen, de teelt van partijgeest, in hun eigen niet deed verdwijnen, gelijk de opgaande zon het nachtgevogelte in zijne holen bant. Reeds hadden zes Steden verklaard, geene zaken van staat te willen behandelen, vóór men, ten nadeele des edelen ballings, een besluit genomen had. Aan de andere zijde die balling zelf, vol gevoel van eigene waarde, die, ten gevalle van eigen voordeel, niet een haarbreed wilde afwijken van den koninklijken weg; wat meer is, die zelfs in geen verzoekschrift, zonder eenige laagheid gesteld, wilde treden, omdat het een verzoekschrift was, en hij met sokrates gevoelde, dat niet dit, maar eene eereplaats, hem voegde. Jammer voorwaar, dat hier de groote man slechts eigen voordeel in de weegschaal leide, die dan gewis rijzen moest; dat hij niet den vurigen wensch aller goedgezinden in Holland, het voordeel, de eer en den luister zijns Vaderlands in dezelfde schaal leide, om haar diep te doen zinken! Wat toch kon hij daartegen over leggen? Eene naauwgezetheid, die loffelijk is, zoo lang zij met geene andere, hoogere pligten in tweestrijd komt. Of vreesde hij misschien het lot van cicero? Zag hij, gelijk men schier uit een' wenk, aan hooft gegeven, zou mogen opmaken, in fredrik hendrik een' nieuwen
octaviaan? (*) Indien dit zoo ware, zou men hier den grooten man van eene dwaling moeten beschuldigen, die wel het uitwerksel zijner verhevene ziel was, maar Nederland een al te zwaar gemis veroorzaakte, om dezelve niet diep te betreuren.

{==575==} {>>pagina-aanduiding<<}

Tusschen deze hardnekkigheid der vijanden van de groot aan den eenen, en 's mans eigene onverzettelijke standvastigheid aan den anderen kant, verbeelde men zich den Stadhouder, met zijn edel ontwerp, om de burgergeschillen te smoren, en door zachte middelen allengs uit het aandenken te verbannen. Moest hij hier openlijk partij kiezen? Tegen de groot kon hij het niet - dit verbood hem zijn hart; en voor de groot - dit begreep hij onbestaanbaar te zijn met de rust van den Staat. Een uitenbogaard, een episcopius mogten oogluikend wederkeeren; zij waren in het staatkundige geene regtstreeksche tegenstanders der tegenwoordige gezaghebbers geweest; maar de tijden waren nog niet rijp voor de hulde, die men, ook in Hollands Raadzaal, aan den openlijken verdediger der verdraagzaamheid zou toebrengen. Welk eene scheuring, zoo de zes Steden hare bedreiging hadden ten uitvoer gebragt, en, door zich aan alle beraadslaging te onttrekken, de zenuw des Oorlogs geknakt, en de achting des Staats naar buiten benadeeld hadden! Fredrik hendrik deed hier, wat hij kon, - hij raadde de groot tot eenige schikking naar de tijden. Dat deze dit voor onbestaanbaar met zijne eer hield, is geen verwijt tegen den Stadhouder; het is eene ongelukkige botsing van strijdige pligten, die de zachte fredrik hendrik gewis zoo sterk als iemand betreurde. Dat het geene verkoeling omtrent zijne oude vrienden was, welke den Prins belette, meer voor de groot te doen, blijkt uit de bijna volledige herstelling der vrienden en bloedverwanten van barneveld en de groot in hunne eerposten, en de heeling der wonden van den burgertwist, onder zijn bestuur. De scheuring weg te nemen, was onmogelijk; dezelve was met te veel bitterheids te
werk gesteld; maar den twist te doen ophouden, en verdraagzaamheid aan de minderheid te geven, dit was reeds veel, en dit geschiedde. Openlijk stichtten de Remonstranten in 1634 te Amsterdam eene kweekschool, en eerlang kerken in de voornaamste steden van Holland. Reigersberg, Schoonbroeder van de groot,

{==576==} {>>pagina-aanduiding<<}
werd Raadsheer in den Hoogen Raad; hoogerbeets uit den kerker ontslagen. Ook de Roomschgezinden verwierven allengs meer vrijheid van Godsdienst.
Dus zagen wij, hoe edel fredrik hendrik zich van de vreedzame waardigheid van Stadhouder kweet; hoe hij juist aan het doel van dat ambt beantwoordde, door verdeeldheden te sussen en de Eendragt te herstellen, - de Eendragt, die de Staatsmagt verdubbelt. Maar, wat baat dit verdubbeld vermogen, wanneer de buitenlandsche vijand, voor wiens krachten zelfs de uiterste inspanning van den Staat schijnt te moeten bezwijken, van alle kanten dreigt? En dit was hier het geval, zoo als wij boven zagen. - Verzellen wij dan kortelijk onzen Held ook op zijne loopbaan als Veldheer van den Staat, en zien wij, hoe hij, reeds het nog nimmer bereikte Model der Stadhouderen, ook als Verdediger van Nederland lauweren plukte, wel minder luisterrijk in de oogen des menschenvriends, omdat zij met bloed zijn bezoedeld, maar toch onvergankelijk, omdat zij slechts in een' Oorlog voor de heiligste belangen der menschheid behaald werden.

(Het vervolg en slot hierna.)




Scheikundig onderzoek van den metselkalk der kerk te Rinsmageest, in Vriesland.

(Vervolg en slot van bl. 531.)

§ X. De bestanddeelen en derzelver gewigt, door de voorgaande proeven, bij dezen Metselkalk alzoo bepaald hebbende, wil ik nog eenige aanmerkingen ten slotte hierbij voegen.
30. Meermalen heeft men opgemerkt, dat, bij het afbreken van zeer oude gebouwen, het metselwerk nog eene zeer groote vastheid bezit, en de Metselkalk van eene buitengewone hardheid is; maar hieruit kunnen wij bezwaarlijk besluiten, dat de Ouden de kunst zouden bezeten hebben van zulken vasten en duurzamen Metselkalk regelma-
{==577==} {>>pagina-aanduiding<<}
tig daar te stellen; want onder de zoo menigvuldige metselwerken konde het immers niet wel missen, of voormaals moest van tijd tot tijd wel eens toevallig eene zeer gelukkige zamenvoeging van, voor elkander passenden, kalk en zand, in de juiste betrekkelijke hoeveelheid vermengd, met den hiertoe geschikten steen plaats hebben, waardoor dan zulke vaste gebouwen ontstonden, die, wegens de voormaals niet zoo heerschende zucht tot verandering, tot aan onzen tijd toe in wezen konden blijven; terwijl alle die metselwerken van denzelfden tijd, welke minder gelukkig uitgevallen waren, door den langen tijd van zelve, wegens de mindere vastheid, vernietigd of om andere redenen afgebroken zijn. Wij hebben dus slechts van hunne, gelukkig uitgevallene, metselwerken eenige voorbeelden overgehouden, terwijl die, welke slecht uitgevallen waren, van zelve aan ons oog onttrokken zijn; en op denzelfden grond zouden wij mogen vooronderstellen, dat van onze gebouwen, zoo de modezucht en geest van verandering thans den zoon niet deed afbreken, hetgeen de vader gebouwd heeft, de sterkste, die door gelukkig zamengestelden Metselkalk en voor dezen geschikten steen ontstaan zijn, na eene lange reeks van jaren ook nog aanwezig zouden zijn; terwijl onze overige gebouwen, aan welke eene minder gelukkige zamenvoeging was te beurt gevallen, reeds lang te voren vervallen of afgebroken waren. Alsdan zoude het verkeerd zijn, om uit de vastheid van het metselwerk der overgeblevene gebouwen te willen besluiten, dat in onze tijden steeds zulk een duurzaam metselwerk was gemaakt.
Het is intusschen zeer wel mogelijk, dat de Ouden, door den grooteren overvloed van geschikte materialen, en mindere karigheid in het gebruiken en bewerken van dezelve, dikwijls, en meer dan wij, het geluk hadden van vast metselwerk te erlangen, daar mogelijk in onzen tijd de spaarzaamheid wel eens de wijsheid bedriegt.
31. In het begin is reeds aangemerkt, dat in den Metselkalk der Kerk te Rinsmageest, welke ten minste zes eeuwen oud is, vele stukken van strandschelpen en zelfs

{==578==} {>>pagina-aanduiding<<}
geheele schelpen gevonden worden, hetgeen men in den. Metselkalk van vele zeer oude gebouwen in ons Vaderland, vooral in Vriesland, waarneemt. Deze stukken van strandschelpen bewijzen genoegzaam, dat men toen reeds, tot den Metselkalk voor die gebouwen, den kalk uit gebrande strandschelpen heeft gebruikt, en dus veel vroeger dan de Hoogl. john vermoedt, stellende (*): ‘In het einde der zeventiende en bij het begin der achttiende eeuw maakte men uit de oesterschelpen ook die bereidingen, welke men uit de paarlen, het paarlemoer en andere dergelijke voortbrengselen dikwijls, met veel moeite en groote kosten, vervaardigde. Daardoor nu leerde men waarschijnlijk den aard der schelpen nader kennen; en het is niet onwaarschijnlijk, dat dit het eerst aanleiding gaf tot het denkbeeld, om van deze voortbrengselen van den Oceaan, op plaatsen, waar zij in groote menigte gevonden worden, hetzelfde gebruik te maken, dat men van den kalksteen maakt.’
32. Uit de aanwezigheid van deze stukken van strandschelpen in den Metselkalk van oude gebouwen blijkt verder, dat men oudtijds niet angstvallig den kalk uit gebrande strandschelpen van die stukken bevrijd heeft; hetgeen moeite bespaarde, en, in plaats van nadeel aan de vastheid van den Metselkalk toe te brengen, mogelijk integendeel eenig voordeel voor de duurzaamheid van denzelven opleverde. Uit de proeven immers van den Hoogl. john (†) is gebleken, dat de bijvoeging van tegelfcherven en gestooten glas bij den Metselkalk, uit schelpkalk bereid, de hardheid van denzelven aanmerkelijk vermeerdert en eene bewonderingwaardige vastheid geeft.

{==579==} {>>pagina-aanduiding<<}

33. Vervolgens schijnen deze stukken van strandschelpen, welke in den Metselkalk der Kerk te Rinsmageest, even gelijk in dien van andere oude gebouwen, aangetroffen worden, en bij het blusschen niet tot poeder gevallen zijn, hierdoor, gelijk mede door de blaauw - zwarte kleur en verdere hoedanigheid, eene geringe of ten minste eene ongelijkmatige branding der strandschelpen te bewijzen; en dit verdient, daar het zoo algemeen bij oude gebouwen in ons Vaderland wordt waargenomen, onze aandacht.
Dat eene geringere of ten minste eene ongelijkmatige branding der strandschelpen bij onze voorouders plaats had, voordat men gebruik maakte van kalkovens, volgt bijkans van zelf uit hunne wijze van kalkbranden; want, gelijk bekend is, werden door hen de strandschelpen in eenen hoop op het veld gebrand, waardoor het eene gedeelte der schelpen eene veel sterkere hitte onderging dan het ander. Deze manier van kalkbranden, ofschoon dezelve om deze of gene reden minder doelmatig moge zijn, heeft toch ook hare voordeelen, daar bij deze wijze de kalk op die plaatsen, waar men bouwen wilde, gebrand werd, en slechts zoo veel, als men voor het te bouwene noodig had; terwijl de blussching van den kalk eerst bij de aanwending tot Metselkalk en het gebruik gebeurde (*).

{==580==} {>>pagina-aanduiding<<}
Een ander voordeel van deze wijze schijnt mij toe hierin gelegen te zijn, dat de asch van de brandstoffen, welke tot de branding van de strandschelpen moeten gebezigd worden, wegens den vrijen toegang der lucht en togt, grootendeels weggedreven wordt en vervliegt, bij het branden van de schelpen in hoopen op het veld; terwijl integendeel deze asch, door de inrigting van onze kalkovens, bij de gebrande strandschelpen blijft, en dus den daaruit verkregenen kalk verontreinigt en minder deugdzaam maakt. - De oude Romeinen, (Verh. bl. 243.) van welke nog metselwerken bestaan, die eenen Metselkalk van de grootste hardheid en deugdzaamheid bezitten, hadden dezelfde gewoonte van hunnen kalk te branden.
34. Aan deze minder sterke of ongelijkmatige branding der strandschelpen moet ook ongetwijfeld worden toegeschreven de naar kool gelijkende stof, welke (art. 27.) in den Metselkalk der Kerk te Rinsmageest gevonden is; want de Hoogl. john, hoewel hij nimmer kool bij de ontleding van (ongebrande) Hollandsche strandschelpen gevonden heeft (*), erkent echter, dat, om de kool van het, door de geheele schelp gevlochten, vlies volkomen weg te maken, eene bijzondere en sterkere branding der schelpen noodzakelijk is (†).
35. Ofschoon deze omstandigheden, alsmede de wijze zelve der Ouden van hunnen kalk te branden, eene minder sterke of ongelijkmatige branding der schelpen aanduiden, wil ik hieruit niet afleiden, dat zulk eene bran-
{==581==} {>>pagina-aanduiding<<}
ding voor de vastheid van den Metselkalk voordeelig is. - De Hoogl. john is, integendeel, van gevoelen, dat men de strandschelpen lang en sterk moet gleeijen, en dat deze niet dood gebrand kunnen worden, hetwelk bij aan aarddeelen rijken kalksteen en mergel ligt plaats vindt (*).
§ XI. 36. Indien wij verder de hoeveelheid van kalkaarde en zand vergelijken met die van de overige bestanddeelen van dezen Metselkalk, zoo moeten wij besluiten, dat en de aangewende kalk en het gebruikte zand beide zeer zuiver moeten geweest zijn. Deze opmerking komt mij daarom van eenig gewigt voor, wijl de Heer voit zegt, dat, volgens zijne waarnemingen en proeven, de duurzaamheid van den Metselkalk grootendeels, behalve van de juiste verhouding van het zand tot den kalk, ook van de goede hoedanigheid van beide deze stoffen afhangt, en dat het zand, hetwelk van alle vreemde deelen gezuiverd is, het beste is. (†)
37. Zou de, in oude tijden plaats gehad hebbende, gewoonte, van de strandschelpen, voordat zij tot kalk gebrand werden, gedurende eenen langen tijd op het land uitgespreid te laten liggen, wanneer, door de werking van lucht, regen, zon enz., de strandschelpen van vele andere bestanddeelen bevrijd worden, ook bij dezen Metselkalk gevolgd zijn? Dit komt mij niet onwaarschijnlijk voor, daar ik geen het minste spoor van zoutzuur in dezen Metselkalk heb kunnen vinden; terwijl de Hoogl. john (§) de zoutzure soda in de Hollandsche strandschelpen heeft ontdekt, en uit deze door enkele trekking in zuiver water afgescheiden. Deze zoutzure soda kan door het branden der schelpen niet verdwijnen; en de afwezigheid van zoutzuur in dezen Metselkalk schijnt dus zulk eene blootstelling op het land te bewijzen, ten minste wanneer men niet vooronderstellen mag, dat de zoutzure soda der

{==582==} {>>pagina-aanduiding<<}
schelpen in dezen Metselkalk ontleed, en de daardoor geborene zoutzure kalkaarde, door den hoogen ouderdom der Kerk, langzamerhand, met behulp van vochtige lucht, afgezonderd is.
38. Zou verder deze gewoonte der Ouden wel inderdaad overtollig zijn? Is niet de efflorescentie, welke men aan vele, vooral vochtige, muren waarneemt, haren oorsprong verschuldigd aan de zoutzure soda? en wordt niet door de, hierdoor voortgebragte, zoutzure kalkaarde de droogheid van de muren en de vastheid van den Metselkalk aanmerkelijk verminderd? De proeven immers van den Hoogl. john (*) hebben geleerd: ‘dat het keukenzout, tegen de wetten van verwantschap, op den droogen weg, gedeeltelijk ontleed, zoutzure kalk geboren en soda vrijgemaakt wordt. Eene omstandigheid, welke op den Metselkalk in 't algemeen, en op dien uit schelpkalk in 't bijzonder, gewis invloed heeft.’ Een gedeelte alzoo van de in de schelpen bevatte zoutzure soda wordt reeds bij het branden ontleed, en hierdoor zoutzure kalkaarde geboren; maar deze werking heeft voornamelijk, na de aanwending van zulk eenen kalk, in het metselwerk plaats, zoo als zulks door de gemelde efflorescentie aan vele muren bevestigd wordt, en verklaarbaar is uit eene waarneming, door den Hoogl. driessen (†) naar aanleiding van den beroemden scheele gedaan, dat, namelijk, keukenzout, met ongebluschten kalk en zand vermengd, en met eenig water tot kluiten gevormd, langs dezen weg, zonder hulp van eenige warmte, ontleed wordt, de vrijgewordene soda langzamerhand aan de oppervlakte van de hardgewordene kluiten zich vertoont onder dezelfde gedaante, waaronder zij aan sommige muren effloresceert, en dat, na wegneming van de vorige hoeveelheid van afgescheidene soda, zulks bestendig voortgaat.
Hoewel dit nadeel, wegens de geringe hoeveelheid keu-
{==583==} {>>pagina-aanduiding<<}
kenzout, in den kalksteen voorhanden (*), bij den steenkalk niet van belang is, wordt dit meer gewigtig bij den schelpkalk, daar de strandschelpen veel meer keukenzout bevatten. De Hoogl. john (†) meent, dat men deze te groote hoeveelheid keukenzout zoude kunnen wegnemen, door de schelpen slechts met zoet water uit te loogen. Deze uitlooging gebeurt echter niet bij onze strandschelpen, en zoude mogelijk, in het groot, ook te omslagtig zijn; ook twijsel ik bovendien, of zulk eene uitlooging wel even goed, als de voorheen gemelde blootstelling op het land, aan het oogmerk voldoen, en het keukenzout evenzeer uit het binnenste der schelpen verwijderen zal.
39. Hieruit ziet men het nadeel der gewoonte van sommige werklieden, die opzettelijk, tegen en in den winter, keukenzout onder den Metselkalk mengen. Door dit inmengsel moet immers noodzakelijk die efflorescentie aan de muren sterker en langduriger zijn, en eene grootere hoeveelheid kalk tot zoutzure kalkaarde veranderd worden, welk zout het vocht uit de lucht zeer gretig aantrekt, de muren daardoor vochtig maakt, en, zelf wegvloeijende, een gedeelte kalk van den Metselkalk doet verdwijnen, zoodat deze poreus wordt, en van zijne vastheid en duurzaamheid merkelijk verliest. Vele werklieden kennen deze werking van het keukenzout op den Metselkalk, en noemen zulks het verteren van den Metselkalk door het keukenzout; maar zijn in de meening, dat men dit nadeel kan voorkomen, door meerder kalk, in betrekking tot het zand, tot den Metselkalk aan te wenden.
Om dezelfde reden kan het aanmengen van den kalk met zout water ook niet dan nadeelig zijn.
40. Wat de zuiverheid van het zand aangaat, zoo is het niet onmogelijk, dat men, naar aanleiding van eigene ondervinding, het voorhanden zijnde zand door eene ligte slibbing heeft gezuiverd; want men kan bezwaarlijk vooronderstellen, dat in de nabijheid van Rinsmageest zulk zuiver zand gevonden werd.

{==584==} {>>pagina-aanduiding<<}

41. In art. 23 hebben wij gezien, dat de verkregene grootere quarts- of zandkorrels (*) uit dezen Metselkalk een zeer wit glinsterend zand opleverden, en, door het Microscoop beschouwd, doorschijnender dan gewoonlijk waren, en als hoekige korrels zich vertoonden. Waarschijnlijk ligt in deze gesteldheid van dit zand ook eene reden van de vastheid van dezen Metselkalk; immers voit (†) zegt, dat het ook veel op de gedaante en grootte van de zandkorrels aankomt, namelijk of dezelve rondgeslepen of hoekig zijn, wijl de zamenhang van den Metselkalk des te vaster is, naar mate de zandkorrels meer oppervlakten van aanraking elkander aanbieden, voorondersteld dat tusschen alle deze oppervlakten zoo veel kalk zich bevindt, als tot den goeden zamenhang noodwendig is; dat verder rond-geslepen zandkorrels elkander slechts met stippen aanraken, en dat, volgens zijne ondervinding, Metselkalk uit hoekig zand, met de behoorlijke hoeveelheid kalk vermengd, sneller droogt en zamenverbindt, dan die, welke uit rond-geslepen zandkorrels bestaat; terwijl hij (§), eindelijk, door proeven heeft waargenomen, dat gezuiverd zand uit groeven (Grubensand), hetwelk hoekige korrels had, minder tusschenruimten bezat, dan gezuiverd rivierzand (Flusssand) met even groote, doch rond-geslepen korrels, en (**) aan hoekig zand uit groeven de voorkeur geeft.
§ XII. 42. De groote hoeveelheid kalkaarde, in betrekking tot het zand, zoude bij dezen Metselkalk zeker verwondering moeten verwekken, zoo men niet tevens in aanmerking nam, dat in dezen Metselkalk vele stukken en geheele strandschelpen aanwezig waren, die met het overige tot poeder gebragt zijn, en alzoo de hoeveelheid kalkaarde, in betrekking tot het zand, grooter hebben gemaakt.

{==585==} {>>pagina-aanduiding<<}

43. Wanneer wij de hoeveelheid van het koolzuur met die van de aanwezige kalkaarde vergelijken, zien wij, dat deze kalkaarde (waarschijnlijk doordien de onderzochte Metselkalk uit de voegen van den buitenmuur was genomen, welke dus gedurende alle die eeuwen aan den vrijen toegang der lucht was blootgesteld geweest) bijkans geheel met koolzuur verzadigd is geweest (*). Dit is opmerkelijk, daar de Hoogl. john (†), bij zijn zoo naauwkeurig onderzoek van onderscheiden' zeer ouden Metselkalk, zoo veel minder koolzuur, in betrekking tot den kalk, gevonden heeft.
44. Het gevoelen, dat het hardworden van de metselspecie plaats heeft door het aannemen van koolzuur, wederlegt de Hoogl. john (§) zeer grondig door zijne waarnemingen; en evenwel vinden wij in dezen zoo ouden en harden Metselkalk de kalkaarde bijkans geheel door koolzuur verzadigd. Vicat (**) stelt eene tweede o orzaak van het hardworden van den Metselkalk gelegen te zijn in den overgang van de kalkaarde tot koolzuren kalk, maar beschouwt deze oorzaak, als alleen aan de buitenste laag van den Metselkalk werkende; terwijl john (††) eene tweede soort van Metselkalk stelt, ‘namelijk zulk een, waarin de gebrande kalk alleen wederom in herstelden kalksteen veranderd wordt, welke, naar de wetten van aankleving en zamenhang, met de zandkorreltjes in den Metselkalk en alle muursteenen verhardt. Men moet even-
{==586==} {>>pagina-aanduiding<<}
wel aanmerken, dat deze Metselkalk, ofschoon met vlijt en zorgvuldigheid bewerkt, onzen gewonen dagelijkschen Metselkalk overtreffende, nimmer den hoogen trap van hardheid bereiken kan, dien de te voren gewaagde bereikt; want het is duidelijk, dat dezelve in hardheid nooit den marmer- of kalksteen, waaruit hij gebrand wordt, kan overtreffen.’ Hiertoe schijnt dus onze Metselkalk te moeten gebragt worden, hoewel dezelve, wegens zijne duurzaamheid, eene grootere hardheid schijnt bezeten te hebben, welke meerdere hardheid waarschijnlijk moet worden
toegeschreven aan de, hier aanwezige en met de kalkaarde verbondene, kei- en aluin-aarde en ijzeroxyde.
45. In dezen Metselkalk zijn, namelijk, keiaarde, aluinaarde en ijzeroxyde gevonden, welke, door middel van de kalkaarde, in het salpeterzuur waren opgelost geworden, maar, nadat deze oplossing tot droogwordens toe was uitgedampt, niet oplosbaar in water bevonden werden (*). Deze verbinding van gemelde stoffen noemt de Hoogl. john (†) het cement in den Metselkalk, lossende de kalkbrij een gedeelte van de kiezelaarde en de aluinaarde van het zand op, en gaande daarmede over tot een' tafel-spaathaardigen steenklomp (§); terwijl hij, als theorie van den besten Metselkalk, opgeeft (**): ‘Wanneer nu bij dien kalkbrij grof zand vermengd wordt, zuigt de kalk langzaam het koolstofzuur uit den dampkring op, en legt zich, volgens de wetten der aanklevingskracht, zeer vast tegen de kiezelkorreltjes; het water vervliegt langzamerhand, en de verhardende tafel-spaathaardige verbinding uit kiezelaarde, ijzeroxyde enz., of ook uit aluinaarde met ijzeroxyde, hetwelk ik wel het ware cement, in den Metselkalk, zoude willen noemen, dient den hardwordenden klomp tot een middel ter allernaauwste verbinding en zamenvoeging, bijna zoo als het dierlijk slijm, bij den ruwen kalk, in sommige soorten van blaas-
{==587==} {>>pagina-aanduiding<<}
steenen en vele andere zamengroeisels en bewerktuigde zelfstandigheden. Hoe grooter derhalve de hoeveelheid van dat cement is, des te voortreffelijker is ook de Metselkalk, en des te geringer ook de hoeveelheid van koolstofzuren kalk.’
46. Wanneer wij acht geven op de hoeveelheid van deze stoffen (volgens john het cement van den Metselkalk daarstellende), welke in 100 deelen van dezen Metselkalk gevonden worden, zoo verschilt deze niet veel van die, welke de Hoogl. john (*) aangetroffen heeft in duizendjarigen Metselkalk uit een fondament der St. Pieterskerk te Berlijn en in twee soorten van Romeinschen Metselkalk (eene eeuw na Chr. geb.).
Het zij thans genoeg, aangetoond te hebben, dat wij in ons Vaderland voorbeelden bezitten van Metselkalk, uit schelpkalk bereid, welke, door zijnen ouderdom, vastheid en aard der bestanddeelen, mag gelijk gesteld worden met den besten en oudsten Metselkalk, waartoe steenkalk is aangewend. Mogten volgende onderzoekingen de middelen aan de hand geven, om steeds zulk eenen goeden kalk uit de strandschelpen te kunnen erlangen, en daarbij tevens toonen, welk zand gebezigd, en hoedanig de verhouding van den kalk tot het zand voor de verschillende steensoorten moet zijn!

Staaltjes van de zedekunde der Jezuiten.

In een werk, ten jare 1763 te Parijs en Amsterdam uitgegeven, in drie boekdeelen 12mo, vindt men de gevaarlijke en schadelijke stellingen van allerlei aard bijeenverzameld, door Commissarissen van het toenmalige Parlement van Parijs, na een naauwkeurig onderzoek, in de werken der Jezuiten gevonden. Wij zullen daarvan hier een paar staaltjes mededeelen, tot eene waarschuwing voor ons Publiek tegen die Orde, welke thans weder begint te herleven, ook onder allerlei gedaanten, die niet de hare zijn: want zij mag zich allerlei vervalschingen veroorloven, wanneer slechts het doel de

{==588==} {>>pagina-aanduiding<<}
middelen heiligt. En dit doel is alles, wat iemand oordeelt, dat goed is. ‘Doe al wat uw geweten u zegt, dat regt is, en u gelast is. Indien gij, door eene onoverwinnelijke dwaling, geloofdet, dat God u bevolen had te liegen en Hem te lasteren, lieg en laster dan God. Doe niets, wat uw geweten u zegt, dat volstrekt verboden is. Verzuim zelfs de Godsvereering, indien gij denkt, dat Hij die verboden heeft. Elk, wie doet hetgeen hij verstandiglijk meent verpligt te zijn, handelt wel, al is ook de zaak door eene stellige wet verboden, omdat hij handelt volgens zijn geweten.’ - Hoe schromelijk kan dit niet worden misbruikt, wanneer men het geweten niet verlicht!
Nu eenige bijzondere gevallen. - Dienstboden van beide seksen mogen.... Doch wij durven niet voortschrijven, uit vreeze van misbruik. Het is genoeg te zeggen, dat die verfoeijelijke Orde, die zich uiterlijk voordeed als de handhaafster van Godsdienst, deugd, goede zeden en zedelijke opvoeding, aan welke op dit oogenblik Christenöuders in Italië, Zwitserland en Frankrijk weder hunne kinderen vertrouwen, en waarmede sommigen ook Nederland bedreigen, - dat deze Orde van menschen, die zich Godslasterlijk naar jezus durfde noemen, in hare uitgegevene schriften geleerd heeft, dat het in zekere gevallen geoorloofd is, dat dienstboden hunne meesters, kinderen hunne ouders bestelen, en de vrouw, tegen den wil van haren man, geld in het spel en aan opschik verkwiste; dat een meisje, om hare eer te behouden, hare vrucht afdrijve; dat eene gehuwde vrouw hare onvruchtbaarheid bevordere. Ja, deze Sophisten hebben hoererij, zelfs de onnatuurlijke misdaad durven voorspreken! Een Regter mag, volgens hen, eene som gelds, die hij voor een onregtvaardig vonnis heeft ontvangen, behouden, doch moet er eene, die hij bekomen heeft voor het uitwijzen van een regtvaardig oordeel, teruggeven; immers hij is verpligt goed Regt te doen zonder geld.
Wie Latijn verstaat, zie hieronder de bewijzen:
Famuli atque famulae domesticae possunt occulte heris suis subripere ad compensandam operam suam quam majorem judicant salario quod recipiunt. Domestici, si aliquid accipiunt ex praesumptâ voluntate domini, quia sibi rationaliter persuadant dominum non fore injustum, nullum committunt peccatum. Possunt liberi, si parentes saepe rogati et tentati precibus id abnucint, illis subripere, animi relaxandi gratia,

{==589==} {>>pagina-aanduiding<<}
quantum illis consuetudo et conditio permittit. Mulier, etiam prohibente marito, potest expensas in ludo et recreatione honesta facere et comparando sibi ornatui. Masculus, causa libidinis masculum rapiens, non est ordinariae legis poenae obnoxius.
De andere stellingen zijn te obsceen, om ze zelfs in 't Latijn mede te deelen. Ziet daar de Jezuiten! Is dit niet de gevaarlijkste pest voor de zedelijkheid van het opkomende geslacht, hetwelk dwazen of booswichten hun weder willen toevertrouwen?





Eenige bijzonderheden omtrent den St. Pietersberg, bij Maastricht; medegedeeld in een' gemeenzamen brief.

Waarde Vriend!

Zoodra wij te Maastricht gekomen waren, besloten wij, den St. Pietersberg, omtrent een half uur ten noorden van de stad gelegen, te bezoeken. Veel hadden wij van denzelven gehoord; onze nieuwsgierigheid was derhalve opgewekt, onze verbeelding hoog gespannen, en daarom wilden wij Maastricht niet verlaten, voordat wij een zoo zeldzaam verschijnsel, als deze steengroeven zijn, met eigene oogen hadden beschouwd. - Kunt gij het gelooven, dat vele Maastrichtenaren er niets meer van weten, dan van hooren zeggen? Het is toch zoo. Maar laat u dit niet verwonderen; men acht gewoonlijk weinig hetgeen zich in den cirkel bevindt, waarin wij ons dagelijks bewegen, en vandaar, dat men zich zelden bekend maakt met de bijzonderheden van voorwerpen of verschijnsels, welke ons sedert onze jeugd omringden, hoe zeldzaam dle ook wezen mogen. Het vreemde alleen wekt de nieuws- en weetgierigheid op; en ziedaar de reden, waarom reizigers dikwerf meer van eene stad of van een land verhalen, dan de bewoners zelve er van weten. - Deze opmerking kon mij alleen verzoenen met de schijnbare onverschilligheid van verre het grootste gedeelte der Maastrichtenaren omtrent een verschijnsel, bijna éénig in zijne soort, en geeft u ook den sleutel ter oplossing mijner stilzwijgendheid omtrent onze woonplaats, het vorstelijk en bevallig 's Gravenhage; terwijl ik u reeds zoo veel merkwaardigs heb mede-
{==590==} {>>pagina-aanduiding<<}
gedeeld van hetgeen wij in onze vlugtige reis door eenige zuidelijke provinciën van ons vaderland hebben waargenomen.
Verwacht in dezen brief geene volledige beschrijving van de St. Pieters steengroeven; daartoe was ons oponthoud in dezelven te kort. Ik zal mij in dezen derhalve alleen bepalen bij eenige bijzonderheden, welke wij zelve hebben opgemerkt, of die onze leidsman ons heeft medegedeeld.
Wij gingen dan des morgens ten acht ure op weg met eenen geleider, die als zoodanig door het Stadsbestuur is erkend, en geregtigd, om den vreemdelingen, die dit natuurgewrocht wenschen te beschouwen, tot gids te verstrekken. Zonder zoodanig iemand is het niet raadzaam, er in te gaan; want, daar er 100,016 straten of wegen en 11,332 kruiswegen in zijn, zoo begrijpt gij, dat men er ligt in verdoold kan raken, en dan onherstelbaar verloren is; vandaar, dat reeds 36 menschen het slagtoffer hunner onvoorzigtigheid geworden zijn. Dit was, nog zeer kort geleden, ook bijna het lot geweest van eenen Heer, die, welligt uit een beginsel van zuinigheid, er zonder leidsman ingegaan was. Hij had er zich een half uur in opgehouden, toen hij weder langs denzelfden weg wilde terugkeeren; maar hij miste, en raakte verdoold. Te vergeefs werd hij tot des avonds te huis verwacht, en men vermoedde, dat hem een ongeluk mogt overgekomen zijn. Gelukkig bedacht een zijner vrienden, dat hij zich welligt in den berg mogt bevinden, waarvan hij daags te voren gesproken had. Dadelijk werd nu een geleider verzocht, om den, naar alle waarschijnlijkheid, verdoolden op te sporen. Deze begaf zich dan ook in de steengroeven, en zocht een' geruimen tijd naar hem, met het gelukkig gevolg, dat hij hem eindelijk vond. Geheel wezenloos zat hij op eenen steen, zoo zeer had de ontsteltenis en de angst eener alles duchtende verbeelding hem aangegrepen! En hieruit ziet gij, mijn Vriend! hoe gevaarlijk het is, zich zonder leidsman in dezen doolhof te wagen. Veilig kan men zulks, echter, in gezelschap van zoodanig een' persoon doen, dewijl hij volmaakt met alle wegen bekend is. Onze leidsman had reeds 36 jaren den vreemdelingen tot gids verstrekt, terwijl zijn vader hem 50 en zijn grootvader 68 jaren in dit beroep hadden voorgegaan. Op het voetspoor van dezen, maakt hij zijne zonen met de wegen in deze spelonk bekend, opdat zij hem, na zijnen dood, vervangen mogen, en om hun daar-
{==591==} {>>pagina-aanduiding<<}
door een
bestaan te verschaffen, hetwelk, zoo wij vermoedden, nog al voordeelig moet zijn.
Wij gingen daar heen langs eenen bergachtigen grond, die met koren en allerlei keukengroenten was beplant. De dag was warm, en wij waren bezweet, toen wij voor den ingang des bergs stonden. Dadelijk wilden wij nu den togt aannemen; maar de koude lucht, welke ons te gemoet kwam, deed ons terugdeinzen, en wij namen eene goede teug brandewijn, om er niet door bevangen te worden; ook voorzagen wij ons van dat nat, om er, gedurende ons oponthoud in den berg, nu en dan wat van te gebruiken.
De berg heeft zes meer of min ruime ingangen. De opening, door welke wij gingen, was niet grooter dan eene gewone deur, en van gelijke hoogte en breedte was eene vrij lange galerij, die ons naar binnen voerde. Aan het einde derzelve verheft zich het gewelf tot op de aanzienlijke hoogte van ruim 40 voeten, terwijl het gangpad zich ten minste tot op 20 voeten uitstrekt.
Naauwelijks heeft men den voet in de galerij gezet, of het daglicht wordt door de dikke duisternis, welke in den berg heerscht, als verslonden, en de leidsman ontsteekt zijne toorts, om het gemis daarvan eenigzins te vergoeden, en om den nieuwsgierigen, zoo veel mogelijk, in staat te stellen, de voorwerpen te kunnen beschouwen. Eéne toorts is daartoe toereikende; echter gaat men er, des verkiezende, met meerdere in, voornamelijk wanneer het gezelschap wat groot is. Napoleon, die deze spelonk met een gevolg van 50 personen bezocht, werd er met twaalf toortsen in voorgelicht.
Ik ontveins niet, dat mij eene kille huivering overviel, toen ik binnengetreden was; en ik houd mij verzekerd, dat het majestueuze van dit natuurgewrocht, zoo wel als het nietige en doodsche, dat zich alom aan het oog vertoont, bij een ieder, die het voor het eerst beschouwt, eene pijnlijke aandoening moet veroorzaken. Geen grasscheut verheft zich, geen levend wezen laat zich ergens zien of hooren, geen windje speelt langs de bleeke wanden der zich hoog verheffende steenblokken, welke het vale licht der toorts flaauw terugkaatsen; terwijl alleen het branden derzelve, en de zich langzaam verheffende en verbreidende walm, doet bespeuren, dat er ten minste nog lucht aanwezig is. Waarlijk, het scheen mij toe als het verblijf des doods! Voor het overige kan ik u geen beter denkbeeld van de inwendige in-
{==592==} {>>pagina-aanduiding<<}
rigting dezer steengroeven geven, dan dezelve te vergelijken bij eene zeer groote en geheel verwelfde stad zonder huizen, doorsneden van een verbazend getal straten van verschillende lengte en breedte, welke in duizendvoudige rigtingen loopen, en de, zich van den grond tot aan het gewelf verheffende, muren tot grenzen hebben.
Deze berg was oorspronkelijk een vaste steenklomp, die zich vijf uren in de lengte en twee uren in de breedte uitstrekt en 235 voeten diepte heeft, te rekenen van den grond, dien men betreedt, tot aan de kruin des bergs. Zijne tegenwoordige inrigting is hij verschuldigd aan het doorgraven en uithalen der steenen, welke er in uitgehouwen worden. Men heeft hem in zijne gansche lengte en breedte doorgraven, zoodat men er eertijds tot aan Luik in gaan kon; thans, echter, kan men het er niet verder dan vier uren in brengen, dewijl er, eenige jaren geleden, op een uur afstands van Luik, eene instorting heeft plaats gehad.
De steen, waaruit de berg is zamengesteld, heet mergelsteen; dezelve heeft eene witachtig gele kleur, is week en schilferachtig, zoodat men hem tot gruis wrijven kan. Desniettegenstaande werden er eertijds voorname huizen, kerken en torens van gebouwd, en thans maakt men er nog gebruik van tot het leggen van fondamenten. Hoewel hij zeer brokkelig is, is hij echter duurzaam, wanneer slechts de lucht of het water er niet mede in aanraking komt; maar hij schilfert of brokkelt weg, zoodra hij aan een van beide is blootgesteld. Het gruis, dat van den steen komt, wordt met goed gevolg ter bemesting van het bouwland gebruikt.
De steen wordt ter lengte van 1½ voet en ter breedte van ruim een voet uitgezaagd, vervolgens glad geschaafd, of gepolijst, en weegt 80 à 90 ponden. Het volk, dat in den berg werkt, blijft er telkens, gedurende eene week, nacht en dag in, en wordt er door eenen geleider in- en ook weder uitgebragt.
Het zal, geloof ik, moeijelijk te bepalen zijn, wanneer men met het uitgraven eenen aanvang heeft gemaakt; zooveel is zeker, dat men reeds ten tijde van julius cesar van den mergelsteen gebruik gemaakt heeft, dewijl het vervallen slot, dat op de kruin des bergs staat, bij zijne komst hier te lande is aangelegd. Even bezwaarlijk zal men kunnen berekenen, hoeveel eeuwen men nog daarmede zal kunnen voortgaan, wanneer men bedenkt, dat het gewelf

{==593==} {>>pagina-aanduiding<<}
thans doorgaans niet meer dan 45 voeten hoogte heeft, en dat er van daar nog 160 voeten hoog mergelsteen is, voordat men aan den zoogenoemden keizelsteen komt; en wie weet, hoe verbazend diep in den grond er nog gegraven zal kunnen worden!
Het schijnt, dat men van boven naar beneden heeft gewerkt, dewijl men tegen het gewelf nog den walm der lampjes ziet, welke de werklieden tot verlichting hebben gebruikt, en voorts boven aan de kolommen ook de naamteekeningen bespeurt van die genen, welke den berg, reeds verscheidene eeuwen geleden, hebben bezocht.
Het gewelf wordt onderschraagd door kolommen, welke 20 à 30 voeten diameter hebben. Dat dezelve zoo dik moeten zijn, zal men ligtelijk begrijpen, wanneer men het verbazende gewigt in aanmerking neemt, dat zij te torschen hebben; ook moet de reden van het instorten des gewelfs, in de nabijheid van Luik, daarin gezocht worden, dat men de kolommen te veel besnoeid en niet zwaar genoeg gelaten heeft. Langs onzen geheelen weg vonden wij de kolommen, van boven tot beneden, met naamteekeningen voorzien. Onder dezelve waren er van Koningen en Vorsten, alsmede van zeer oude dagteekening. Zoo wees onze geleider er ons eene van eenen bregmatée, in het jaar 1030, van eenen batibus, in 1229, en van eenen petri nobbé, in 1408 geschreven. Dat wij bij deze tallooze namen ook de onzen voegden, zult gij ligt begrijpen kunnen. Men schrijft op deze steenklompen met houtskool, hetwelk zeer goed gaat.
Wanneer men zich het inwendige dezes bergs als eene spelonk voorstelt, waarin de buitenlucht weinig speling heeft, dan zult gij u welligt verbeelden, dat men hier eene ongezonde lucht moet inademen; dit is echter niet zoo; volgens getuigenis van deskundigen, is zij er zeer zuiver, en onze geleider verklaarde, dat zijne gezondheid nooit beter was, dan wanneer hij er zich lang in ophield.
Het is opmerkelijk, dat doorgaans met den mergelsteen veel vuursteen vermengd is, op sommige plaatsen in zulk eene hoeveelheid, dat het uitzagen der steenen daar ten uiterste moeijelijk en soms ondoenlijk is; maar nog opmerkelijker is het, dat men er op onderscheidene tijden schelpen, en zelfs beenderen en geraamten van zee- en landdieren, uit opgedolven heeft, zoo als van krokodillen, schildpadden, haaijen, zeekatten, het gewei van herten en elanddieren, enz. Zoo

{==594==} {>>pagina-aanduiding<<}
zagen wij, onder anderen, ook de plaats, waaruit in 1770, ter hoogte van 6 voeten, een gedeelte van den kop eens krokodils is gehaald, door den Heer hoffman, Doctor en liefhebber van Naturaliën, te Maastricht woonachtig, hetwelk sedert 1795 in het Museum te Parijs berust; hetzelve werd, na het innemen der stad door de Franschen, op hoog bevel gevorderd, en vervolgens met de meeste zorg naar Parijs overgebragt; wordende echter de eigenaar daarvan, destijds de Kanonik godin, 20,000 gulden aan assignaten toegelegd, nevens vrijdom van alle oorlogslasten, welke zijnen medebroederen toenmaals werden opgelegd.
Hoe zonderling dit verschijnsel ook moge voorkomen, heeft het echter niets vreemds voor den kenner der gegravene ligchamen, dewijl allerlei schelpsoorten, overblijfsels van geraamten van dieren, boomgewassen, planten, vruchten en wat dies meer zij, in verschillende lagen van bergen, zelfs in die der hoogste, gevonden worden. Maar hoe, en door welke natuurwerking, zij zich dáár bevinden, is eene vraag, waaromtrent de geleerden het op verre na nog niet ééns zijn, en het veelligt nimmer worden zullen.
Een der onwaarschijnlijkste gevoelens komt mij voor dit te zijn: dat de plaatsen, waar deze ligchamen zich bevinden, eertijds door zee of rivier zijn bespoeld geworden, en dat die wateren, ten gevolge eener plotselinge verandering, op den aardbodem voorgevallen, zich verplaatst en deze ligchamen achtergelaten hebben. De reden, waarom dit gevoelen mij onwaarschijnlijk voorkomt, is, dat die ligchamen zich niet op de oppervlakte van den grond of der bergen, maar in verschillende lagen, zelfs in blokken hardsteen worden aangetroffen, en wel zoodanige, welke daar ter plaatse niet te huis behooren, waarvan de zoo even genoemde, in den St. Pietersberg opgedolven, het bewijs opleveren.
De Engelsche Natuurkundige, woodward, oppert hieromtrent een ongemeen gevoelen, hetwelk hoofdzakelijk hierop neêrkomt: 1o. Dat de zeegedrogten, gedurende den Zondvloed, zich overal hebben verspreid, en dat het water, toen het weder binnen deszelfs oevers terugkeerde, hen gedeeltelijk achterliet. 2o. Dat in dien tijd, toen het water de aarde bedekte, de steen, het marmer, de metalen, in één woord al de delfstoffen, welke te voren eenige vastheid hadden, allen ontbonden en zoo van elkander afgezonderd werden, dat vervolgens deze, benevens de lïgchamen der die-
{==595==} {>>pagina-aanduiding<<}
ren, hunne gebeenten en tanden, schelpen en allerlei plantgewassen, na aldus uit hun verband gebragt te zijn, zich, door eene krachtige werking, in het water verhieven, zich daarin verspreidden, en gedurende eenigen tijd in dezen toestand bleven. 3o. Dat die ligchamen eindelijk werden neêrgeploft, en elk eene plaats innam, overeenkomstig zijne eigendommelijke zwaarte; zoodat de zwaarste ligchamen het laagst, en de ligtere elk naar zijne evenredige zwaarte nederzonken. - Neemt men nu de mogelijkheid van den staat der ontbinding der verschillende ligchamen op de aarde, gedurende den Zondvloed, aan, en houdt men de verspreiding van derzelver deelen niet voor onwaarschijnlijk, dan verklaart het zich, volgens woodward, hoe geraamten van dieren enz., en andere ligchamen, zich in de verschillende berglagen en in de hardste steenblokken kunnen bevinden. - Gij begrijpt wel, mijn Vriend, dat ik mij niet vermeet in dezen te beslissen; maar dat woodward's gevoelen mij veel waarschijnlijker voorkomt dan het vorige, wil ik niet ontveinzen. Maar ik zou bijna uit het oog verliezen, dat ik u flechts eene vlugtige schets van de St. Pieters steengroeven geven wilde. Ik vat den draad van mijn verhaal weder op, en ga voort, om uwe
verbeelding op mijne wandeling verder rond te voeren.
Wij kwamen op eene plaats, alwaar in het gewelf een stuk van den stam eens booms gevonden wordt, waaruit onophoudelijk water druppelend nedervalt. Dit water wordt opgevangen aan den voet diens stams, welke door den drop reeds dermate is uitgehoold, dat dezelve bijna een emmer water kan bevatten; de stam is geheel versteend. Het water komt oogenschijnlijk van den top des bergs, en wordt dus op eene aanmerkelijke hoogte gefiltreerd, waardoor het eene zoo volkomene zuiverheid gekregen heeft, dat het zoo helder is als kristal, en, volgens deskundigen, geene insekten bevat. Wij vonden het van eenen goeden smaak, maar zeer koud. Eenige menschen in Maastricht drinken het des morgens voor hunne gezondheid, en bevinden er zich zeer wel bij. Wij vulden er ook een fleschje mede, om het als eene zeldzaamheid te bewaren.
Op onzen weg troffen wij een, in het vierkant uitgehouwen, vak aan, waarop een treffend tafereel met zwart krijt geteekend is; het verbeeldt het laatste oordeel. Aan de eene zijde vertoont zich de Hemel, benevens de H. Drieëenheid,

{==596==} {>>pagina-aanduiding<<}
komende op de wolken, om het oordeel uit te spreken over het menschengeslacht, hetwelk in demoedige houding voor deszelfs Regter staat; terwijl aan de tegenovergestelde zijde het onzalig verblijf der verdoemden is afgebeeld. Ieder mensch schijnt de proef van een naauwkeurig onderzoek te moeten ondergaan; daartoe dient eene schaal, waarin hij gewogen wordt, waarna het vonnis van vergiffenis of verdoemenis over hem wordt uitgesproken, naar dat hij zwaar genoeg of te ligt bevonden is. Engelen dalen nu uit den Hemel, om den vrijgesprokenen naar het verblijf der gelukzaligen over te voeren; terwijl de veroordeelde, met de trekken van wanhoop op het gelaat, zich naar zijne rampzalige bestemming begeeft. Aan den ingang van zijne toekomstige woonplaats verbeidt hem lucifer, in zijne gewone hatelijke gedaante afgemaald; terwijl de valsche lach, op zijn gezigt verspreid, het inwendig genoegen teekent, dat hij over het bezit eener nieuwe prooi ontwaart. De veroordeelde nadert sidderend, en schijnt hem om eene genadige behandeling te smeeken; maar weldra ondervindt hij, wat hij van hem te wachten heeft: hij wordt onmeêdoogend aangegrepen, en hals over hoofd in den vuurpoel neêrgestort.
Een weinig verder gegaan zijnde, troffen wij een, insgelijks op een ruim vak geteekend, tafereel aan, maar van een' geheel anderen aard dan het vorige; het verbeeldde, namelijk, eenen minnehandel tusschen eenen advocaat en een gering meisje. De aanleiding daartoe moet waarschijnlijk ontleend zijn uit eene geschiedenis, welke, of in haren oorsprong, of in hare gevolgen, van eenig belang kan geweest zijn. Het spijt mij, dat ik die niet heb kunnen te weten komen.
Hetgeen wij eindelijk nog opmerkenswaardig op onzen weg ontmoetten, was eene voortreffelijke Echo, waardoor de woorden zeer duidelijk werden nagebaauwd.
Nadat wij nu omtrent derdehalf uur in dezen doolhof, die wel veel van dien van het oude Creta mag hebben, behalve dat er zich geen schrikkelijke Minotaur in ophoudt, hadden rondgedwaald, kwamen wij aan eenen uitgang, waar wij door eene allerfraaiste vertooning getroffen werden, door het daglicht gevormd, dat op de vooruitstekende steenklompen in onderscheidene rigtingen nederviel. Dit tafereel leverde het gezigt op van den heerlijksten dageraad, welken men ooit heeft aanschouwd. Neen, de Natuur, hoe schoon hare gewrochten ook zijn, schiep nimmer zulk eene schakering van licht

{==597==} {>>pagina-aanduiding<<}
in den morgenstond, wanneer de oosterkim met het vuurrood der zon geteekend wordt! Vandaar ook, dat vele kunstschilders zich naar deze plaats begeven, om dit betooverend schoon door het penseel, ware het mogelijk, na te bootsen. Wij verlieten, van bewondering doordrongen, dit stil en eenzaam verblijf, dit zoo grootsch gedenkteeken van het verwonderlijk werkend vermogen der Natuur, en achtten de beschouwing van hetzelve alleen de moeite eener reis waardig.
Wij begaven ons vanhier boven naar den berg, ter bezigtiging van het oud, maar vervallen slot, waarvan het binnenste gedeelte thans door een' boer wordt bewoond. Men heeft hier een allerfraaist gezigt op de Maas, en over de onoverzienbare landerijen, aan gene zijde der rivier gelegen. Ook bezochten wij het oude Minnebroeders-klooster, hetwelk omtrent vijftig schreden vandaar ligt, en van St. Pieters- of mergelsteen gebouwd is. Sedert 1795 bestaat het niet meer als zoodanig, en het dient thans tot eene herberg. Men liet er ons eenige vertrekken van zien, waaronder de eetzaal, met blaauwen hardsteen bevloerd, ons het meest beviel. Een weinig bezijden dit klooster komt men aan eene overdekte galerij, vanwaar de Maas en de landerijen zich weder aan het gezigt vertoonen. Wij vertoefden hier nog een' geruimen tijd, om ons in het heerlijk verschiet te verlustigen; waarop wij, bij uitnemendheid voldaan, weder huiswaarts keerden. - Vaarwel!
Uw Vriend

j. van renesse.
's Gravenhage, 7 Junij 1823.

Nieuw alphabet van en voor den opmerker.

W.

Waarheid. Wie voorgeeft haar in eene flesch of in een doosje te hebben opgesloten, en alzoo in eigendom te bezitten, dwaalt, omdat zij, zoo min als het licht, zich laat inkerkeren.
Wapentuig. Blijft moordtuig, ook dan, wanneer het met wijwater besproeid is.
Weelde. Sterke beenen, die haar dragen kunnen; daarom weet zij hare ossen, ezels en bokken in te spannen, zoodat zij trekken moeten.

{==598==} {>>pagina-aanduiding<<}

Weldadigheid. Hare beoefening beginne men met aan elk het zijne te geven. Dit is veel, hoezeer het weinig schijnt.
Welluidendheid. Waar het hart geen' goeden toon aangeeft, daar is de Duivel orkestmeester, en wat zou men daar met welgecomponeerde muzijk en zuiver gestemde speeltuigen, al is men de grootste virtuoos, toch wel kunnen te weeg brengen?
Welsprekendheid. Moet zich aan het verstand rigten, op het oordeel beroepen, en de Rede als wetgeefster eerbiedigen. De Poëzij, daarentegen, handelt, alsof zij het verstand reeds gewonnen, het oordeel vooringenomen, en zich met de Rede vereenzelvigd heeft. Zij begint alzoo, waar de Welsprekendheid eindigen moet.
Wenschen. Loten, die dikwijls met nieten uitkomen, omdat op alle loten geene prijzen kunnen vallen.
Wereld. Komt ons daarom verward voor, omdat wij zelve in 't gedrang zijn en mededoen; daarom moeten de tijdperken genoegzaam afloopen, en wij aan dezelve eenigermate vreemd zijn, om van de geschiedenis te vernemen, en door het kijkglas der wijsbegeerte te bespeuren, dat, even als de natuurlijke, ook de zedelijke wereld, volgens de wetten van orde, tot bepaalde doeleinden, geregeld voortloopt.
Weten. Voorheen moest men, om iets te beteekenen, kunnen; naderhand voldeed men met kennen, en thans kan men volstaan met enkel maar te weten.
Wetenschappen. In de wetenschappen moet men delven onder den grond, - in de kunsten zich verheffen naar het licht.
Wetgevers, (op den zangberg.) Bepalen zich veelal enkel tot de omtrekken, zonder van hoogte en diepte kennis te nemen; en waartoe zullen dan hunne maatstaven dienen?
Wijsbegeerte. Voor de meesten is de wijsbegeerte, wat een uurwerk is voor een aap, eene parel voor het zwijn, eene kraakpit voor de gans, of eene nachtlamp voor de vledermuis: maar zalig hij, voor wien zij eene gezellin door het leven is!
Wijsheid. Men maakt doorgaans van de wijsheid gebruik, even alsof men een' bril opzet, zonder te bedenken, dat men niet wijs is, als men niet doorgaans en altijd wijs is, of wel, als de wijsheid zelve ons oog niet is.
Willekeurig Gezag. Houdt den blaasbalg in beweging, om het vuur van Godsdiensthaat en burgeroorlog aan te blazen, ten einde daarna, met den moker van het geweld, zijn wapentuig te kunnen smeden.





{==599==} {>>pagina-aanduiding<<}

Aan den Heer Redakteur der Vaderlandsche Letteroefeningen.

Mijn Heer!

De overdenking van de geschiedenis des lijdens en stervens van onzen Heiland gaf mij, ten voorleden jare, aanleiding, om nogmaals het voortreffelijke Drama, Christus patiens, van het sieraad onzer Nederlandsche letterkunde en geleerdheid, huig de groot, te lezen. Ik deed dit met telkens toenemend genoegen, en de lust beving mij, om van een en ander gedeelte van hetzelve eene vertaling of navolging te beproeven. Mijue keus viel in het bijzonder op deszelfs onderscheldene Reijen. Ik zag wel in, dat men, om deze op eene waardige wijze in onze taal over te brengen, op minder grooten afstand, dan ik, behoorde te staan van den Dichter, aan wien wij, in Nederlandsche verzen, des grooten mans Sophompaneas te danken hebben; maar ik deed, wat ik kon, en genoot bij deze poging eenige uren der aangenaamste in- en uitspanning. Sommigen mijner vrienden, wier kunde ik hoogschat, wekten mij, bij herhaling, op, om deze mijne eerstelingen aan U, ter plaatsing in uw zoo algemeen gelezen tijdschrift, toe te zenden. Ik voldoe, bij dezen, aan hun vriendschappelijk verlangen, en hoop niet, hiermede iets te vermetels te wagen. Gaarne voegde ik er de aanteekeningen bij, welke ik bij het bestuderen van het oorspronkelijke, en bij het nasporen der bronnen, waaruit de Dichter verscheidene van zijne denkbeelden schepte, voor mijzelven maakte, en waarmede ik, misschien, de vrijheid, welke ik hier en daar in de overzetting, vooral van den eersten Rei, nam, eenigermate zoude kunnen regtvaardigen; maar, behalve dat men ongaarne een dichtstuk met aanteekeningen leest, weêrhield mij hiervan ook de vrees, dat ik buitendien reeds te veel plaats in uw Mengelwerk gevraagd zoude hebben. Dat deze onderscheidene Koren, in zeker opzigt, één geheel uitmaken; dat er in dezelven eene treffende opklimming plaats heeft; maar dat zij ook, in verband met het geheele Treurspel gelezen,
veel meer effect, dan afzonderlijk, doen, behoef ik naauwelijks te herinneren.
Ik heb de eer, met de meeste hoogachting, te zijn
Mijn Heer!

Uw bereidvaardige Dienaar

j. sannes, V.D.M.
Veendam, 15 Julij 1823.

Proeve eener overzetting van de reijen in het treurspel, Christus Patiens, van Huig de Groot.


	I.

Rei van Israëlitinnen. (*)
Reeds vliedt de nacht van 's hemels trans; 
De nev'len spoên, om voor den glans 
Der gulden dagtoorts plaats te maken. 
Toch tintelt flaauw nog en van ver 
Het heir, dat straks de morgenster 
Zal wenken van de azuren daken. - 

{==600==} {>>pagina-aanduiding<<}

Nog riep het vrolijk hoorngeluid 
De komst niet van den morgen uit; 
O, moog' zijn blos ons haast verblijden! 
Wij waakten, aan het Heiligdom, 
Al biddend', heel den nacht door, om 
Het hart voor 't heiligst feest te wijden; 
Voor 't feest, het dierbaar vrijheidsfeest, 
Dat Memsis buit ons voor den geest, 
En haar' gefnuikten trots, zal brengen. - 
Daar stroomt gansch Israël bijeen. 
Geen vlek, of 't zendt zijn burg'ren heen, 
Om 't lamm'renbloed verheugd te plengen; 
Van daar Jordaan haar zuiv'ren vloed 
Met Cinneroth en Merom voedt, 
En, telkens in haar kracht gewassen, 
Langs welige oevers kronk'lend snelt, 
Tot daar haar vischrijk vocht versmelt 
Het zout van Sittims doode plassen. 
 
De balsemstruik, die 't snoeimes vliedt, 
En 't geurig woud der dad'len ziet 
De pelgrimschaar naar Salem snellen. 
Men groet de stad, wier vest en muur 
Der vad'ren kreet, in 't doodlijk uur, 
Bij 't krijgsgeschal, ter neêr kon vellen. - 
Ginds rijst de bergtop wolken hoog, 
Die Isrels grijzen held onttoog, 
Wiens grafplaats nimmer werd gevonden. 
Het rijk van Cepheus, dat bestond 
Reeds eer de vloed deze aard' verslond, 
Heeft al zijn burg'ren heen gezonden; 
Want Joppe wierp voor beter' Heer 
Dercetis beeld en outer neêr. - 
Verwonderd mogt wel Asdod staren, 
En Jamnes zien, hoe blij te moed' 
Gansch Filistéa henen spoedt 
Naar Sions voorhof en altaren. 
Ook Lydda houdt zijn burg'ren niet, 
Noch Caparorsa d'Edomiet. 
Damaskus, met haar tiental kroonen, 
En, 't geen, ach! aan Judea grenst, 
't Onheilige Sebaste, wenscht 
Om strijd de feestvreugd bij te wonen. 

{==601==} {>>pagina-aanduiding<<}

Reeds kwam de Fenizer uit Tyr 
Of 't moederlijke Sidon hier, 
Dien roem weleer van Vorstenweelde. 
Men wil, hetgeen zijn faam verhoogt, 
Dat hij op de oudste lett'ren boogt, 
Wier vinding hij ons mededeelde. 
De Syriër, die, onbedeesd, 
Niet meer zijn' schubbig' afgod vreest, 
Noch 't zwervend duifjen aan wil bidden, - 
Men kwam van 's troeb'len Belus mond, 
Waar 't waterkleurig glas ontstond, - 
Van d'Arnon, die, als grens, te midden 
Van schaars bevriende buren vliet, 
En 't vocht van Jazers kolken giet 
In lijm- en sulfer-zwang're poelen, 
Wier pestelijke damp en vocht 
Geen leven duldt of ademtogt, 
Wier golven nimmer riemslag voelen, 
Waarover zelfs geen vogel zweeft, 
Waarin geen enkel vischje leeft, 
Geen dier, hoe zwaar, zich onderdompelt. 
Hier zengt hun gift het ooft en graan, 
Of doet het, half gerijpt, vergaan, 
Tot loozen bolster ingeschrompeld. 
Nooit wischt dit oord de errinn'ring af 
Van 's Hemels wraak en felle straf, 
Die hier in vuur en zwavel blaakte. 
Hier stond de zuil, met zout omkorst, 
Der droeve, die nog omzien dorst, 
Wijl 't hart naar 't schendig Sodom haakte. 
De Esseër kluist nabij dit strand, 
Die, aan zijn strenge tucht verpand, 
Zijne armoede als zijn schat wil achten, 
Den wellust wraakt, geen nakroost teelt, 
En, schoon hij 't eenzaam bed beveelt, 
Onsterflijk blijft in zijn geslachten. - 
Gelukkig hij, die nooit zijn geld 
Met gierige oogen heeft geteld, 
Zijn schatting slechts wenscht op te brengen, 
Wien ons verdriet en schand' niet treft, 
En, daar hem zijne deugd verheft, 
Zijn lot met aller leed wil mengen! 

{==602==} {>>pagina-aanduiding<<}

Hoe menig wijdverdoold geslacht 
Van Abram zal de jongste nacht 
Uit ieder hemelstreek vergaêren! 
Wat juichen we, ach! bij 't paaschlam meer? 
Der Vad'ren vrijheid keert niet weêr, 
Hoe zeer gezocht met doodsgevaren. - 
Hoe menig zwerft er zuchtend rond 
Op Battus zand en woesten grond, 
Daar m' Ammons list zich laat getroosten; 
Of in de stad, aan Nilus vloed, 
Met 's Macedoners naam begroet, 
Diens overwinnaars van het Oosten; 
En 't hoog bemuurde Babylon, 
Dat eens ons gansch geslacht verwon.... 
Wie mag nog van dien kerker spreken? 
Hoe menig woont als vreemd'ling niet 
In Taurus uitgestrekt gebied, 
Of trotschen Tibers ommestreken! - 
Ach! hij, die nog, bij smaad en leed, 
Der Vad'ren ed'len roem vergeet, 
En 't heil der vroege voorgeslachten, - 
Hem moog', ver van zijn Vaderland, 
Bij langen duur, de trouwe hand 
Des tijds zijn hartewee verzachten: 
Maar hij, hij torscht een erger druk, 
Die t' huis gaat onder 't knellend juk 
Der vuige dienstbaarheid gedoken! 
Wij, ach! verneêrd door 's vreemden hand, 
Bewonen steeds Egyptenland, 
Van Kanans erfenis verstoken. 


	II.

Rei van Israëlitinnen. (*)
o, Salems vest en oud gebied! 
Dat, door 't verwonnen land, u liet 
Eens tol en cijns betalen, 
Van daar de Nijl zijn grenzen stelt, 
Tot waar de Euphraat langs oevers snelt, 
Dle Assurs rijk bepalen. 

{==603==} {>>pagina-aanduiding<<}

Toen eens de tanige Arabier 
Voor u zich nederboog, en hier 
Uw luister en vermogen 
De donkerverwige Vorstin 
En 't hart van Scebas hofgezin 
Geheel hield opgetogen; 
Hoe zocht men toen uw gunst om strijd; 
Hoe was Canope om haar verblijd, 
Egyptes heerscheresse! 
Chaldea zelv' bood u de hand, 
Gebiedster van het morgenland 
Met Sarras zeevoogdesse. 
 
En nu, hoe diep ter neêr gedrukt, 
Gaat ge, als des vreemden roof, gebukt, 
Die uw geluk benijdde! 
Hoe menig, ach! hoe menig heer 
Wierp, beurt om beurt, uw' luister neêr, 
Gij slechts aan God gewijde! 
Sinds 't Volk, in ballingschap ontstaan, 
Naauw van zijn boei bevrijd, en aan 
Zijn dienstbaarheid ontvloden, 
Zijn onheil aan zijn t' huiskomst paart, 
En weêr den tempelbouw aanvaardt 
Bij zoo veel onheilsboden. 
 
Der Vad'ren schuld, de schenddaad van 
Epifanes, dien bloedtiran, 
Drukt, drukt, en doet ons weenen. 
Wat was er voor dien tijd te ontaard, 
Die 't eerst zag van den heil'gen haard 
Het hemelvuur verdwenen, 
En die er 't schandelijkst geslagt' 
En 't vuigste bloed ten outer bragt, 
En, God ten hoon, liet branden? 
 
Zoo wierp dan Isrels jeugd zich neêr, 
En bood barbaarsche gruw'len eer, 
Met wierook in de handen..... 
Maar ach! nog moest het verder gaan, 
En broed'ren zich naar 't leven staan, 
De gade een' giftdrank mengen 

{==604==} {>>pagina-aanduiding<<}

Voor d' echtgenoot, daar kindermoord, 
En wat naauw immer werd gehoord, 
Judea moest gehengen. 
 
Wij werden tweemaal Romes buit, 
Dat tweemaal weder werd gestuit, 
Daar 't krijgsgeluk zich wendde - 
Men wint, en wijkt voor and'ren weêr; 
Maar, hoe 't zich bij den vijand keer', 
Ons laat het in ellende. 
 
't Ontbrak nog aan ons ongeluk, 
Dat onder een verschillend juk 
De broed'ren moesten zuchten. 
Deez' wordt door Dumas teelt beheerd; 
Die heeft er - dieper nog verneêrd - 
Itaaljes roe te duchten. 
 
o Gij, die de een'ge toeverlaat 
Nog zijt van den vervallen' staat, 
Gij, Abrams Zoon en vreugde! 
Wien Jakobs mond, als heilprofeet, 
Zijn' Juda nog verwachten deed, 
En stervend zich verheugde; 
Die waart, in 't heerelijk verschiet, 
De roem van 't Vorstlijk harpenlied; 
Die eens uw Volk zult wreken, 
En, als gij aller hoop vervult, 
Uw zegepraal besluiten zult 
Met vrede, nooit te breken; 
Wanneer Judea, groot en vrij, 
Zal aan der dienstb're volken rij 
Uw heil'ge wetten geven; 
o Gij, zoo vaak beloofd! wanneer 
Daalt gij tot uwe broed'ren neêr, 
En schenkt hun troost en leven? 
 
Indien de heil'ge Orakeltaal 
Zoo min in haar beloften faal' 
Als dreigen, hoogst te vreezen; 
Als onze hoop ons niet misleidt, 
Dan - dan moet gij, zoo lang verbeid, 
Niet ver meer van ons wezen. 
 
o! Bij den Naam, dien, hoog geroemd, 
Vol eerbied onze tong niet noemt, 
Den Vaderen gezworen! 
Bij Sions achtbaar Heiligdom 
Bezweren we u, kom haastig, kom 
Ons smeekgebed verhooren! 
Zie uwer broederen ellend'! 
Bevrijd hen van hun leed, en wend 
Tot hen uw gunstrijke ooren! 
 
(De beide overige hierna.) 



{==605==} {>>pagina-aanduiding<<}

Bijbelgenootschap en bijbelverspreiding.


Wat ooit ons reinen wellust baarde, 
Wat ons ten gids verstrekt op aarde, 
Wat ons reeds hier ten Hemel leidt, 
Wat ons beschaving leert waarderen, 
Wat ons de menschheid doet vereeren, 
Is in het Bijbelboek verspreid. 
 
Wat ons de Godheid kan verklaren, 
Wat ons de toekomst openbaren, 
Wat ons kan voeren boven de aard', 
Wat ons op 't pad der deugd doet treden, 
Wat troost verschaft in tegenheden, 
Is in het Bijbelboek bewaard. 
 
Wat ons vertroost in rouw of smarte, 
Wat ons een balsem schenkt voor 't harte, 
Wat onzen zielevreê herstelt, 
Wat ons de scheiding doet vergeten, 
Wat ons den dood leert welkom heeten, 
Is in het Bijbelboek vermeld. 
 
o Boek, dat zoo veel mogt bevatten! 
o Boek, naar waarde nooit te schatten! 
o Bijbelboek, zoo Godlijk schoon! 
Wie uwen inhoud leert waarderen, 
Uw doel, uw' invloed kan vereeren, 
Vindt in zichzelv' het heerlijkst loon. 
 
Welaan dan! waar ook menschen wonen, 
Die zich voor Godsdienst vatbaar toonen, 
Dit Godlijk Bijbelboek verspreid; 
Niet als den Afgod, dien wij eeren, 
Maar als het boek, waaruit wij leeren 
Den weg tot heil en zaligheid. 
 
Vraagt niet: zal 't allen heilig wezen? 
Eerst toch moet elk het leeren lezen, 
Alvorens men den schat ontwaart. 
Helpt, Christnen, helpt dien schat verspreiden, 
En heel het menschdom voorbereiden 
Tot God en menschenmin op aard'! 
 
Z. 
1823. 



{==606==} {>>pagina-aanduiding<<}

Vaderlandsche wensch.


Mogt nooit de onzaalge twist weêr kerk of staat beroeren! 
Dien noem ik nimmer groot, die hem zijn krachten wijdt. 
Slechts liefde en Christendeugd mag waarheids schepter voeren; 
Doch nooit zij haar gezag ter prooije aan haat en nijd! 
Mogt nooit een vreemde strijd, op vreemden grond begonnen, 
Zijn alvernielend vuur op Neêrland overslaan! 
Een afschuw moog' hij zijn, die, dwaas en onbezonnen, 
De hel, die elders brandt, ook hier doet opengaan! 
o Vrienden van de deugd, die waarheid steeds wilt eeren, 
Die vrijheid hoog waardeert, losbandigheid veracht, 
o! Helpt met mannenmoed en kracht een onheil weren, 
Waarvan eens 't nageslacht de bittre vruchten wacht! 
 
Z. 
1823. 


De rezeda en de stokroos.

Fabel.


Een groene Rezeda, zoo mild met reuk beschonken 
Als 't gouden paauwgediert' met schitterende vonken, 
Kroop nedrig in een perk, maar spreidde geuren rond, 
Die als een wierookdamp opstegen uit den grond. 
Een Stokroos, hoog van stam en rijk bevracht met bloemen, 
Scheen, fier als een vorstin, op kracht en kleur te roemen; 
Terwijl ze een' trotschen blik op 't nedrig plantje sloeg, 
Dat, ja, wel minder pracht, maar meerder geuren droeg. 
‘Wat doet gij aan mijn zij'?’ dus sprak de reus der rozen; 
‘Gij moest, als in het niet, bijkans van schaamte blozen, 
Dat ge u vermeten durft te kruipen aan mijn' voet, 
Gelijk de negerslaaf voor zijnen meester doet.’ - 
‘'t Is waar,’ zeî Rezeda; ‘'k ben met de zaak verlegen; 
'k Val bitter bij u af; gij zijt zoo hoog gestegen, 
Dat naauwelijks mijn oog kan meten uwen stand: 
Gelijk een piramide in oud Egypteland 
Heft gij het hoofd omhoog; gij zult de wolken raken, 
En met uw kostbre kruin nog eens 't gestarnte naken: 
Maar zeg mij eens, Mevrouw! waar is de zuivre lucht, 
Waarmeê de Bloemgodin mijn rankjes heeft bevrucht? 

{==607==} {>>pagina-aanduiding<<}

Hebt gij die mogelijk in uwen stam verborgen?’ - 
‘O!’ sprak de siere Roos, ‘die geur baart mij geen zorgen; 
Ik kan dien missen, want mijn glans bekoort het all'; 
Ik ben het pronkjuweel van 't talloos bloemental.’ - 
‘Bedrieg u niet, Mevrouw!’ viel Rezeda haar binnen; 
‘Het oog bevat niet al de zinnen; 
Heel 't menschdom heeft niet ééne keus: 
Gij streelt het oog, en ik den neus.’ 
 
Verwaanden op uw leest! wilt uit deez' bloemtwist leeren, 
Dat, met verstand en deugd, men schoonheid kan ontberen. 
't Is al geen kunstmuzijk, wat schel en weeldrig klinkt; 
't Is al geen zuiver goud, wat ons in de oogen blinkt. 
 
michiel adriaan. 
1823. 





De gemoedelijke kleermaker.


Wie zich laat in de kleeren steken, 
Die wordt gehouden voor een' dwaas; 
Maar gaan wij, dreigt ons kleed te breken, 
Niet willig naar een' snijdersbaas? 
Zoo waar is 't, wat het spreekwoord leert: 
De man wordt meest naar 't kleed vereerd. 
 
Eens kwam een vreemdling bij een' snijêr, 
Een groot stuk laken in de hand, 
En sprak: ‘Ik draag, als oude vrijer, 
Mijn kleeren ruim, naar d'ouden trant. 
Ei, maak mij (hebt ge 't niet te drok) 
Dit laken tot een' wijden rok.’ 
 
De snijder mat, en mat al weder, 
En hield hem duchtig aan den praat; 
De zaak was moeijelijk en teeder; 
Hij mat met Neêrlandsche ellemaat! 
In 't einde sprak nu meester Lap: 
‘'t Is voor een' wijden rok te krap.’ 
 
Verbaasd ging onze vreemdling strijken, 
Maar zag ter loops naar 't uitbangbord; 
Daar stond een ferme schaar te prijken, 
En aanstonds wist hij, waar het schort. - 

{==608==} {>>pagina-aanduiding<<}

Hij ziet baas Vink in 't voorhuis staan; 
Die zeî: ‘Het kan gemaklijk gaan.’ 
 
Toen nu de vreemdling 't kleed kwam halen, 
Dat hoflijk hem werd aangeboôn, 
Zag hij, terwijl hij zou betalen, 
Een' dikken krulkop, 's snijders zoon, 
Die, van hetzelfde stuk als dat, 
Een alleraardigst buisje had. 
 
De vreemdling lachte, en zeî: ‘'k Mag 't lijden, 
Zoo 't waarheid zijn mogt, wat ik gis; 
'k Geef gaarne, wie het moog' bestrijden, 
Den snijder, wat des snijders is. 
Maar zeg me: uw buurman, meester Lap, 
Daar ginder, vond het stuk te krap; 
 
Ei, weet ge dit ook uit te leggen?’ - 
Trouwhartig nam baas Vink het woord: 
‘Och ja, mijnheer! ik zal 't u zeggen. 
Weet, mijn collega, bij de poort, 
Heeft (en dat neemt wat, zoo ik meen) 
Twee groote slungels, ik maar één.’ 
 
j.w. ijntema. 
Naar het Hoogd. 


De luchtballon.


Wel, Krelis, ga je niet naar stad? 
Daar is alweêr wat raars te kijken. 
 
Ja, buurman, zoo 'k den tijd maar had, 
Of ik dan ook daarheen ging strijken! 
Maar breng mij toch eens aan 't verstand, 
Wat is daar dan wel aan de hand? 
 
Wel, weet je dat niet, (lieve tijd!) 
Een wonuer, dat elk moet verbazen: 
Een bol, tienduizend voeten wijd, 
En proppens vol met lucht geblazen, 
Rijst morgen, zoo de krant niet loog, 
Uit Amstels Park verlicht omhoog. 
 
Maar, buurman, heb je 't wèl verstaan? 
Waar haalt dat volk dien wind van daan! 






{==609==} {>>pagina-aanduiding<<}

Mengelwerk.

Lofrede op Fredrik Hendrik.

(Vervolg en slot van bl. 576.)

Fredrik hendrik, als een bekwaam Veldoverste, die het voorbeeld van maurits voor zich had, besloot, den krijg niet verwerender-, maar aanvallenderwijze te voeren. - De eerste toeleg, op Vlaanderen, in 1626, mislukte; die op Grol, in het volgende jaar, had beteren uitslag. Ten spijt van Graaf hendrik van den berge, die vergeefs het ontzet beproefde, ten spijt der wakkere verdediging van den Bevelhebber van dulken, zag Grol zich eindelijk genoodzaakt, voor de standvastigheid en krijgskunde des Prinsen te wijken. Hoe onbeduidend ons, op zulk een' verren afstand, deze verovering schijne, zij moet nogtans aan de tijdgenooten van het grootste belang voor de vrijheid der stroomen en de veiligheid der oostelijke gewesten zijn voorgekomen, daar de groot, hoezeer thans balling, zich verwaardigde, de Geschiedschrijver, en vondel, de Bard van dit beleg te zijn.
Twee jaren later besloot fredrik hendrik, van de algemeene geestdrift, welke de verovering der Zilvervloot in Nederland had opgewekt, en van de schaarschheid der middelen, daardoor in Spanje veroorzaakt, tot eene gewigtiger onderneming gebruik te maken. De verovering van 's Hertogenbosch, eene der sterkste Brabandsche steden, die niet voor parma's wapenen was bezweken, maar zich uit Godsdienstijver vrijwillig aan den Katholijken Koning had overgegeven, zou thans het proefstuk des nieuwen Veldheers zijn. Dan, zijne kansreke-
{==610==} {>>pagina-aanduiding<<}
ning scheen geheel te zullen mislukken. Het geldgebrek in Spanje werd door opbrengsten in de Spaansche Nederlanden vergoed; izabella, nog in haren ouderdom de geliefde Vorstin dier landen, vond ontslotene harten en beurzen; - Oostenrijk, met Deenemarken bevredigd, deed een geducht Leger herwaarts afzakken, ter stijving van Spanje, met hetwelk Frankrijk zijne geschillen bijleide, zoodat ook van daar geen onderstand te hopen was; - spinola, eindelijk, wiens afwezigheid voor Spanje bijna zoo nadeelig scheen als het gemis van een Leger, vond een' waardigen opvolger in den Graaf van den berge, als Nederlander zoo geliefd bij de Waalsche benden. Nog meer: toen nu montecuculi met veertienduizend Oostenrijkers (toenmaals een aanzienlijk Leger) opdaagt, en de Spaansche Veldheer, om den Prins van het reeds belegerde 's Hertogenbosch af te troonen, tot eene stoute afwending besluit; toen de grond van Gelderland en het Sticht, jaren lang door geen' vijand ontwijd, den Spanjaard, tuk op plundering
en brand, in zijn midden ziet; toen Amersfoord reeds bezweken is, en Amsterdam bedreigd wordt; toen alles den Prinse noopte, eene hagchelijke, onzekere verovering op te geven, en het hart des Vaderlands ter hulpe te snellen, - toen uitte hij die gedenkwaardige taal, des standvastigen mans, des beradenen Veldheers zoo waardig: Liever wilde ik sterven, dan een beleg verlaten, 't welk reeds zoo veel gekost heeft, en waarvan de eer van den Staat en de mijne afhangt! Dus bieef fabius, gelijk eene dreigende onweêrswolk, op de gebergten hangen; vergeefs poogde hannibal zijn menschelijk hart door de verwoesting van Italië's valleijen om te zetten; de Draler kende zijn' vijand, en zijne onwrikbaarheid stelde alle diens ontwerpen te leur.
De Veldheer van den Staat zag zijne volharding met den gelukkigsten uitslag bekroond. Vergeefs waren alle aanvallen der Spanjaarden tot ontzet; vergeefs het aandringend stroomwater, door den belegeraar zelfs tot zijn voordeel gebruikt; vergeefs de pogingen des dapperen grob-
{==611==} {>>pagina-aanduiding<<}
bendonrs, en de sterkte der stad; 's Hertogenbosch bezweek, en fredrik hendrik werd nu door de krijgskundigen van zijnen tijd eene plaats naast zijn' Broeder waardig geschat; terwijl zijne schitterende dapperheid zich ook nu zoo weinig verloochend had, dat hij door de Algemeene Staten zelve moest gewaarschuwd worden, zich, en daardoor den Staat, niet te veel aan gevaar bloot te stellen.
Dus moedig, dus gelukkig handhaafde zich Nederland onder fredrik hendrik's beleid, zelfs terwijl het alleen tegen zoo vele vijanden te worstelen had. Doch nu verandert de staat van zaken. Uit het diepste Noorden komt een Held opdagen, door de Voorzienigheid bestemd, om Oostenrijks trotschheid te buigen, om de kwijnende Duitsche vrijheid op te beuren. Gustaaf adolf landt in Pommeren, zegepraalt bij Leipzig, viert aldaar, volgens vondel's verhevene uitdrukking, waardiglijk het lijkoffer van het uitgemoorde Maagdeburg, snelt, met de vlugt des Adelaars, naar den Rhijn, naar den Donau, en doet den bekrompenen ferdinand tot in zijne Hoofdstad beven; maar, door wallenstein's afwending teruggeroepen, ijlt hij met denzelfden spoed naar Frankenland, eerlang naar Saksen terug, en duikt bij Lutzen, even als een kortstondig, maar schitterend luchtverschijnsel, onder de kimmen; - maar de grond van vrijheid, door hem gelegd, kon niet meer vernietigd worden.
Fredrik hendrik, door zoo veel heldendaden en zoo veel geluk aangeprikkeld, besloot ook met verdubbelde kracht aan zijnen kant den Spanjaard te bestoken. Vandaar de schitterende Veldtogt des jaars 1632, de verovering van Venlo, Roermonde en Stralen, en het beleg van Maastricht, 't welk fredrik hendrik, in het gezigt en ten spijt van twee vijandelijke Legers, die tot ontzet waren toegeschoten, veroverde, en waar de Nederlandsche Held zijnen persoonlijken moed weder zoo luisterrijk ten toon spreidde. Ziek toch op zijn bed uit-
{==612==} {>>pagina-aanduiding<<}
gestrekt, hoort hij, dat de Keizerschen, onder den vreesselijken pappenheim, een' hoek des Legers bestoken. Hij rijst op, snelt te wapen, vliegt naar de bedreigde plaats, en doet den vijand wijken. Vandaar, eindelijk, de verovering van Limburg en al het Overmaasche. O! waarom moest de roem, door Hollands beschermer in dezen Veldtogt behaald, niet geheel zuiver zijn! Waarom niet den verrader warfusé met de fierheid van eenen fabricius weggezonden; en waarom van hendrik van den berge gevergd, dat hij, nog vóór zijne openlijke wisseling van partij, de ruiterbenden uit de bedreigde plaatsen zou nemen, om den Nederlander eene zege en buit zonder zweet of bloed te verschaffen! Ik beken het, hier beschuldigt de zedelijkheid, wier altijd onpartijdige aanklagt ons heilig moet zijn, fredrik hendrik te luid, om hem vrij te spreken, en een' Held zonder vlekken te willen schetsen, zou eene ongerijmdheid zijn; doch men vergunne mij eene bedenking, die niet alleen, mijns inziens, de schuld van den Prins aanmerkelijk in dit geval verligt, maar ook dienen kan ter beantwoording der anders moeijelijke
vraag: Vanwaar, dat, toen in 1635 het Gemeenebest door een Verbond met Frankrijk geschraagd, en in krachten meer dan verdubbeld was; toen fredrik hendrik's pogingen, om zijn Vaderland met het Vaderland zijner Moeder door een naauw Verbond te vereenigen, ten volle gelukt waren, - vanwaar, dat alstoen de krijgslust en ijver van fredrik hendrik schenen te bekoelen, en dat hij in niet éénen Veldtogt meer die wakkerheid ten toon spreidde, welke hem, als veroveraar van 's Hertogenbosch en Maastricht, eene eeuwige eer in Europa verschaft had?
Het is bekend, dat eenheid van gezag en klem van bestuur, reeds van belang in de burgerlijke Regering, volstrekt onmisbare vereischten zijn in den krijgshandel. Wordt een Veldheer in zijne ontwerpen gedwarsboomd, door bevelen van buiten gestremd of belemmerd, zoo staat de bekwaamste aan het lot van den onkundigsten bloot, ontsnappen hem de schoonste gelegenheden, en hij moet, on-
{==613==} {>>pagina-aanduiding<<}
danks zichzelven, vaak ontwerpen volvoeren of staken, die hij afkeurt of noodig acht. Wanneer nu vooral zulke lieden, welke, aan de voorzigtige kansberekeningen der Staatkunde gewoon, minder denkbeeld hebben van die oogenblikkelijke gelegenheden, welke de adelaarsblik des Veldheers in een oogenblik overzien en - gebruiken moet; wanneer dezen benevens dien Veldheer aan het hoofd van een Leger gesteld worden, zoo kan het naauwelijks anders, of de Staat, die hen bezigt, zal zich meer door de stremming der krijgsverrigtingen belemmerd zien, dan hij uit hunne zending voordeel meende te rapen. Een merkwaardig voorbeeld hiervan heeft de nieuwste Geschiedenis ons in de krijgsverrigtingen van dien doorluchtigen Oostenrijkschen Held, den Aartshertog karel, opgeleverd, wiens ontwerpen, telkens door den Hofkrijgsraad besnoeid of gedwarsboomd, hem te meermalen mismoedig het bevel deden neêrleggen. Schier eveneens was het geval met fredrik hendrik. De Republikeinsche voorzigtigheid, die niet zelden in argwaan ontaardt, gaf hem op bijna alle zijne togten Afgevaardigden te velde mede, die op alle 's Veldheers daden het oog moesten houden, en dezelve naar de bedoelingen hunner Meesters, de Staten, geleiden. Zelve geene krijgslieden zijnde, en de Oorlogskunst op zijn hoogst uit eene twijfelachtige Theorie kennende, aarzelden zij, bij alle eenigzins stoute ondernemingen, met hunne onmisbare toestemming. Eenmaal, toen fredrik hendrik, in 1631, eene onderneming op
Duinkerken voorhad, duwden zij hem, na eene lange woordenwisseling, de bitse taal toe: Dat hij den Staat geen goed hart toedroeg, en dien, zonder bedenking, aan zijnen roem zou opofferen. Voorzigtig moge zulk een toezigt zijn, en, hetgeen zeer veel afdoet, het moge menschenbloed sparen, maar voor alle ontwikkeling van Veldheers-talenten is het doodelijk, en belet elke onderneming, die de dagelijksche sleur, ook maar der toenmalige Oorlogen, te buiten ging. Mogen wij dan aan fredrik hendrik alleen het goed onthaal van warfusé, en de lage voorwaarden wijten, die men van den Graaf van

{==614==} {>>pagina-aanduiding<<}
den berge bedingen wilde? Straalt hierin niet duidelijk de koopmansgeest door, die, ten minsten prijze en op de veiligste manier, de meeste materiéle winst zoekt; en herkennen wij hier niet meer den burger der Hollandsche koopstad, dan den Broeder en kweekeling van maurits? Mij ten minste schijnt deze daad meer aan de Afgevaardigden te velde, dan aan den Prins te moeten worden toegeschreven.
Dezelfde handelgeest belemmerde den Veldheer ook nog op eene andere wijze. Zijne herhaalde aanslagen op Antwerpen mislukten juist altijd; terwijl hij, wien men niet ongepastelijk den naam van Stedendwinger zou mogen geven, zoo schaars voor andere vestingen het geluk tegen zich had. De grond hiervan lag bij onszelven. Een Amsterdamsch koopman, door hem beschuldigd, Antwerpen met eene verbazende menigte buskruid voorzien te hebben, beleed zulks stoutelijk, met bijvoeging der bekende taal: Zelfs de vaart door de Hel zou ik voor winst niet ontzien, en er mijne zeilen aan wagen! Dit ruwe antwoord moge de drijveren van een groot gedeelte der toenmalige Amsterdamsche kooplieden kenschetsen; maar de verlichte Regering dier stad werd gewis door verder uitziende beweeggronden, dan die van oogenblikkelijk voordeel, gedreven. Zij beschouwde de duizelingwekkende hoogte, tot welke hare stad, sedert eene halve Eeuw, door den val van Antwerpen was opgerezen; het kon haar niet ontgaan, dat de bemagtiging dier stad door den Staat, en dan tevens de heropening der Schelde, den pas zoo hoog geklommenen handel der nieuwe Wereldstad door den vernieuwden bloei der oude mededingster moest ondermijnen. Vandaar de openlijke of heimelijke tegenkanting van Amsterdam tegen alle ontwerpen, welke de verovering van Antwerpen konden begunstigen; vandaar althans de straffeloosheid, of zelfs begunstiging, die het zijnen ingezetenen verleende, die deze verovering, door hulp aan den vijand, konden vertragen.
Eene derde, hiermede misschien naauw verbondene, bron van 's Prinsen gedwongene werkeloosheid was de

{==615==} {>>pagina-aanduiding<<}
karige onderstand, dien hij tot den Oorlog van den Lande genoot. Het geluk der Oost- en Westindische Maatschappijen, de onsterfelijke daden onzer Zeehelden bezielden aller gemoederen met geestdrift voor de Zeemagt; de Staten spanden dus alle krachten in, om deze uit te breiden; en vandaar, dat de Landmagt dikwerf verzuimd werd. In 1630 wilde men, na een' gelukkigen Veldtogt, maar te midden des Oorlogs, een gedeelte des Legers afdanken. Vandaar, dat de Prins eenmaal, toen gebrek, of liever geweigerde betaling van penningen, hem, eenen geheelen Veldtogt door, werkeloos had gehouden, in arren moede uitriep, dat hij het rappier wel zou mogen neêrleggen, indien men hem niet beter ondersteunde. Hadde fredrik hendrik de woeste drift van zijnen Zoon, willem II, of de onbuigzaamheid van zijnen Kleinzoon, willem III, bezeten, die ontevredenheid zou in daden zijn uitgebarsten; het geweld en de Burgerkrijg, welke in 1650 den Staat van zoo nabij bedreigden, of de onophoudelijke twisten met Amsterdam, die in 1683 en later zoo veel verwijdering baarden, waren nu reeds ontvlamd. Maar de goede Zoon van louise de coligny gaf zijn ongenoegen slechts door woorden te kennen; hij wist, dat die zelfde kooplieden, zoo achterlijk, als het veroveringen gold, met leeuwenmoed strijden zouden, als het heil of behoud des Lands in de waagschaal lag, en - hij offerde den schitterendsten krijgsroem aan de tranen op, die hij wist, dat de Nederlander op zijn graf zou plengen.
Eene laatste oorzaak der langdurige reeks van vruchtelooze togten zoeke men juist in die zelfde oorzaak, welke het tegendeel scheen te moeten voortbrengen, - in de gemeenschappelijke werkzaamheid der Bondgenooten. Men kent, ook in onze tijden, de Coalitiën, slechts op oogenblikkelijk belang gegrond, en derzelver nutteloozen uitslag; men heeft, ook in vroeger' tijd, te meermalen gezien, dat verschil van bedoelingen, plans en inzigten de heerlijkste ontwerpen van vereenigde Legers te leur gesteld hebben. De grootste Veldheeren voerden altijd

{==616==} {>>pagina-aanduiding<<}
bevel, of slechts over de troepen huns volks, of althans over legers, die geheelenal van hunne wenken vlogen. Toen dus het Fransche leger in 1635 zich met de Staatschen vereenigde, toen een geheel onafhankelijk, magtig Rijk, eershalve, den Prinse het oppergezag wel wilde toevertrouwen, was toch de klem van dat oppergezag niet genoeg in zijne handen, om dien schitterenden uitflag te kunnen verwachten, welken zich velen voorspelden, die den blakenden Franschen moed gepaard zagen met Hollandsche volharding en koelbloedigheid en fredrik hendrik's oorlogstalenten. Het was een verbond op gelijken voet, en het had daarvan de natuurlijke gevolgen, waar het op strijden aankwam. De Prins was nog niet overleden, toen de vriendschap der twee Mogendheden reeds aanmerkelijk bekoeld was.
Niet zóó werkeloos waren nogtans ook deze laatste jaren van 's Prinsen oorlogsbeleid, dat men daarin niet meer dan eens den herkules herkende, die de knods hernam. Rijnberk (1633), het sterke Breda, welks overwinning spinola vereeuwigd had (1637), Sas van Gent (1644) en Hulst (1645) bukten voor oranje, en verzekerden voor den Staat de vaart op den Rhijn en de Schelde en den vrijen voet in Braband. Niet ééne stad, die vóór 's Prinsen Stadhouderschap aan den Staat behoord had, was denzelven bij het einde des Oorlogs ontwrongen; maar eene menigte belangrijke veroveringen, de Meijerij van 's Bosch, de Baronij van Breda, drie vierden van Staats-Vlaanderen, Maastricht, het land van Overmaze, en een aantal steden aan den Nederrhijn, met den Staat vereenigd of militair bezet, verkondigden 's Prinsen moed, beleid en krijgskunde.
Aan dezen moed, deze krijgskunde, die de Prins als Kapitein-Generaal ontwikkelde, gelijk aan gindsche gematigdheid en wijze verdraagzaamheid, die hij als Stadhouder ten toon spreidde, danke men dan ook grootendeels den schitterenden bloei van Nederland onder zijn bestuur. Het heeft meer gelukige tijdperken gezien. Toen de ruiter twee groote Koningrijken, tot driemaal

{==617==} {>>pagina-aanduiding<<}
toe, de trotsche vlag deed strijken; toen onze Helden de Engelsche vloot ter reede van Chatham verbrandden; toen onze Stadhouder zich met eene Hollandsche vloot op den troon van dat zelfde Engeland plaatste, en wij Zweden en Deenemarken de wet voorschreven, - toen was onze rol in Europa misschien nog luisterrijker. Toen, na den Akenschen Vrede, in dertigjarige ongestoorde rust naar binnen en buiten, onze schatten jaar op jaar zich opeenstapelden, ons krediet, zoo 't scheen, onwankelbaar vestigden, en 's Lands schatkist tot overloopens vulden, toen was gewis onze inwendige welvaart aanzienlijker. Maar de harmonie van beiden, eendragt en rust van binnen en hooge achting in Europa, door steeds klimmende magt, bezittingen, rijkdommen, en vooral door onkreukbare trouw en hooge zedelijkheid in handel en wandel geboren, deze zag, schier uitsluitend, het tijdperk van fredrik hendrik. Immers het tijdvak van de witt en de ruiter, 't welk Nederlands vloten keer op keer zag zegevieren, moest tevens die binnenlandsche stormen verduren, welke, met buitenlandschen Oorlog vereenigd, den Staat in 1672 op den oever des ondergangs bragten. Toen onze Staat, in de achttiende Eeuw, in vrede en overvloed misschien meer dan immer bloeide, verslapte toch juist daardoor de zenuw van nationale welvaart, - hooge moed, mannenkracht en zelfvertrouwen; zoodat de Natie in het laatst dier Eeuw alle veerkracht verloren had, uitgezonderd tot armhartig, doelloos wroeten in hare eigene ingewanden. Maar beschouwen wij het bestuur van den besten der Stadhouderen; verplaatsen wij ons te dien einde omstreeks het jaar 1640. Nederland is thans, door de aanwinst eens geduchten voormuurs langs de Maze, ten
Oosten, gelijk door Breda in het midden, door de Zeeuwsche stroomen en Helden ten Westen, genoegzaam beveiligd; men behoeft niet meer om lijfsbehoud te vechten; men kan aan schavergoeding op den gemeenen vijand denken. En welk een onmetelijk veld biedt zich daartoe aan! Het geheele Rijk van den Monarch, in wiens gebied de Zon niet onderging, staat voor Neêrlands

{==618==} {>>pagina-aanduiding<<}
Zeehelden open. Overal zwicht de kwijnende magt van den verslapten Kastiliaan, van den Portugees, moedeloos door onderdrukking, voor de driekleurde Staten-vlag. Het pas gestichte, maar jaar op jaar aangroeijende Batavia is reeds het middelpunt des handels van Oostindië; geheel Java gehoorzaamt onzer Maatschappije, die, met den Koning van Candy vereenigd, ook op Ceilon meer en meer voet wint, door de verovering van Malacca tot het oostelijk Schiereiland van Indië den toegang verkrijgt, en, door de omwenteling van 1639, de Portugezen uit Japan verdringt, welks voordeelige handel sedert alleen den Nederlander openstaat. De bezetting van het eiland Formosa, op China's Oostkust, opent den weg tot handel met dat Rijk, het meest bevolkte der wereld, en, na Indostan, het best voorziene van keurige natuurschatten. - Maar ook de jongere zuster der Oostindische Maatschappij, de Westindische, streeft hare mededingster, zoo niet te boven, althans zeer na op zijde. Reeds heeft, twaalf jaren vroeger, de groote Zeeheld pieter pietersz. hein de Spaansche Zilvervloot, zelfs in de havens van Cuba, genomen, en kort daarna zijn roemrijk leven, in den schoot der overwinning, voor den Staat gelaten. Het rijke Brazilië, sedert de goud- en diamanten-mijn der Portugezen, en toen reeds het voornaamste katoen- en suikerland, is grootendeels in handen der Maatschappij; Olinda en bijna de geheele kust, tot St. Salvador, erkennen haar gezag; St. George del Mina, op de kust van Guinéa, en de
eilanden Curaçao, St. Eustatius en Saba, zijn door hare benden bezet, en tot Volkplantingen aangelegd; gelijk mede, doch zonder bloedstorting, Nieuw-Nederland in Noord-Amerika, welks hoofdplaats, Nieuw-Amsterdam, de moeder wordt van het scheeprijke Nieuw-York, sedert door zoo menigen band met Holland verbroederd. Meer dan eens hadden Nederlandsche schippers den Aardbol omgezeild, en, door ondernemingen tegen de moordenaars der Indianen, de schim van atabaliba verzoend. Tasman, die vroegere cook, wiens verdiensten Europa vergeet, terwijl het

{==619==} {>>pagina-aanduiding<<}
zijnen Engelschen navolger vergoodt, - tasman opent, door de ontdekking van Nieuw-Holland, Nieuw-Zeeland, de eilanden Amsterdam, Rotterdam en Middelburg, een geheel nieuw veld voor de Aardrijkskunde. Intusschen deed de telkens aangroeijende Koophandel Amsterdam en Rotterdam, de bloeijende Fabrijken Leyden en Haarlem aanmerkelijk in bevolking en grootte toenemen. Het geheele prachtige gebouw van Hollands nijverheid in Fabrijken en Koophandel, (zegt de grootste Geschiedönderzoeker van onzen tijd, heeren (*)) onder de baniere der Vrijheid in dit tijdperk voltooid, vertoonde een zoo schitterend gezigt, dat de nijd der naburen weldra daardoor werd opgewekt. Dan, geene Natie van Europa had nog de magt ter zee, dien nijd door daden te toonen; de scheepsbouw zelfs van dat werelddeel ging nog grootendeels door de handen der onzen.
Misschien zullen velen deze opgave hier voor kwalijk geplaatst houden, en den Schrijver verdenken, als riep hij, uit gebrek aan stoffe, de daden van anderen te hulp, om het tafereel van zijnen Held behoorlijk te stofferen. Maar droeg dan de Stadhouderlijke Regering van fredrik hendrik, door hare voorbeeldige gematigdheid in geloofszaken, niet veel tot aanmoediging des koophandels bij? Wat was het toch, 't welk Antwerpen, weleer de grootste koopstad van Europa, van die hoogte deed vervallen? Vervolging en geloofsdwang. Waardoor verhief zich Amsterdam in de plaats van Antwerpen? Door vrijheid van geweten. En zou die zelfde oorzaak niet dezelfde werking voortgebragt hebben? Zou eene voortdurende, en uit den aard der zake steeds verzwaarde, verdrukking, zoo wel van de Dissenters onder de Hervormden, als van de Roomschgezinden, die vereeniging van allerlei Volken in de muren van Amsterdam niet belemmerd hebben, welke onder fredrik hendrik's vaderlijk bestuur

{==620==} {>>pagina-aanduiding<<}
bijna den hoogsten top bereikte? (*) En wat de heldendaden ter zee betreft: moesten 's Lands verdedigers op den Oceaan niet geprikkeld worden door den roem hunner wapenbroeders te lande, der veroveraars van Grol, 's Bosch, Wezel, Maastricht en Breda?
Misschien mag men een ander, voor Nederland nog roemrijker, verschijnsel in deze Eeuw ten deele ook aan 's Prinsen voorbeeld toeschrijven. Nederlands grootheid was niet alleen die der wapenen; dit zou het met vele, zelfs barbaarsche, Volken gemeen gehad hebben; het was voornamelijk die der zeden. Hoe eenvoudig waren die van den Hollander nog, te midden zijner magt in het Oosten en Westen! Spaarzaamheid, werkzaamheid, een taai geduld, gepaard met een' ondernemenden geest, mannelijke fierheid in gedachten, daden, geschriften en zelfs in de taal, kuischheid, huwelijkstrouw, matigheid, hartelijke Godsdienstigheid, - zie daar zoo vele deugden, welke dit tijdperk boven alles tot de gouden Eeuw van Nederland verheffen. Doch zou dit, in dien graad, het geval geweest zijn, wanneer een dartel Hof, in 't klein zoo wulpsch en verkwistend, als dat van lodewijk XIV in het laatst dezer Eeuwe in 't groot was, de zeden des volks had bedorven? Naar 's Vorsten voorbeeld, zegt de Dichter, regelt zich elk; en de ondervinding van Frankrijk, in het laatst der zeventiende en het begin der achttiende Eeuw, onder het beruchte Regentschap, heeft dit ten klaarste bewezen. Maar, tot geluk van Nederland, zag het, in het schitterendst tijdvak van zijnen bloei, een' man aan 't roer, die, hoezeer zijns ondanks gehuwd, nogtans onwankelbare trouw en liefde aan zijne

{==621==} {>>pagina-aanduiding<<}
Echtgenoote betoonde, waarvan alle de gedenkstukken dier Eeuw, benevens zijn uiterste wil, getuigenis dragen. Was hij een goed Echtgenoot, niet minder was hij een teeder Vader, in die mate zelfs, dat hij den uitersten wil zijns Broeders ter zijde stelde, om zijne Dochter, de Keurvorstin van Brandenburg, te bevoordeelen. Wij prijzen dit niet; schoon het in den Vader misschien te verschoonen zij, dat hij een erfgoed, door zijnen arm verdedigd en vergroot, liever in de handen der zijnen, dan in die eener zijlinie van zijn Huis, wenschte te zien. - Zoo behoefde dan fredrik hendrik niet te blozen, wanneer hij, in de Staatsvergadering, den eerwaardigen Raadpensionaris cats ter zijde stond, die nog meer als Mensch dan als Dichter onze bewondering verdient, of liever, wiens eenvoudige, onschuldige, reine ziel zichzelv' en zijne tijdgenooten in de gedichten, die wij van hem bezitten, meer nog dan in zijne beeldtenis heeft afgedrukt.
De naam van cats herinnert ons de gouden Eeuw onzer Letterkunde, die juist ook in het tijdvak van fredrik hendrik viel. Hoe uitnemend stemde dezelve met Nederlands grootheid in het staatkundige en zedelijke overeen! Verbeelden wij ons, ter meer zinnelijke aanschouwing hiervan, eenen beschaafden Franschman, die letterkundige grootheid op prijs weet te schatten, en die, het zij uit staatkundige redenen, of slechts vermaakshalve, zich herwaarts vervoegt. Reeds bij de intrede in het Vaderland, te Dordrecht, had cats, die met kinderlijke eenvoudigheid eene hooge mate van wellevendheid en grondige kennis aan uitheemsche talen, vooral aan de Fransche, vereenigde, hem bij annaroemers, anna maria schuurmans en margaretha godewijk kunnen inleiden. Hoe zou de verwondering des vreemdelings niet ten top gerezen zijn, wanneer hij, in een landje, zoo vaak door den onkundigen buitenlander voor plomp en ruw versleten, drie jnweelen der schoone sekse gevonden had, niet minder uitmuntende door strenge deugd, dan door gaven der ziel en bekwaamheden! In den Hage had huygens voor den letterlievenden jon-
{==622==} {>>pagina-aanduiding<<}
geling den onuitputtelijken rijkdom van zijn welig vernuft kunnen ten toon spreiden, en hem in kennis brengen met de Amsterdamsche Dichtschool. Hij had hem, nu reeds met liefde voor de rijke schatten onzer tale vervuld, die geestrijke zittingen van het huis te Muiden kunnen doen bijwonen, waar niet, zoo als in de vermaarde zamenkomsten bij ninon, deugd en schaamte met voeten getrapt, maar gehandhaafd werden; waar elke maaltijd, door het vernuft van hooft, de zoete stem, het snarenspel en fomtijds het kunstvermogen van tesselschade, de geleerdheid van
vanbaerle en de oorspronkelijke geestigheid van huygens gekruid, ook in de volgende dagen nog een' aangenamen nasmaak achterliet. Op de terugkomst kon de jonge Franschman, in een treffend contrast met dien zetel der Musen, het gewoel van Amsterdam beschouwen, de rijzende Wereldstad, waar alle Volken eene vreedzame stapelplaats vonden, en waar de Formosaan verwonderd was den Irokees te ontmoeten; hij kon daar den donder van het geschut de verovering der Zilvervloot, of die van Brazilië, of Malacca, of de vernieling der Spaansche vloot in Duins hooren verkondigen. Met huygens naar den Hage teruggekeerd, kon hij in den dagelijkschen omgang ten huize van dien Staatsdienaar, zoo wel als bij den Prins, eene waarheid bevestigd zien, die hem reeds te Dordrecht en op het huis te Muiden moest getroffen hebben, dat de zuivere zeden der Natie de Vrouwen tot eenen trap van pligtsbetrachting, in de schoonste overeenstemming met beschaving, verhieven, die slechts aan weinige Natiën ten deel viel, en tevens, door de natuurlijkste wederwerking, aan de Mannen de hoogste mate van huisselijk geluk bezorgde. Susanna van baerle, christina van erp, en later eleonora hellemans, waren voor huygens en hooft ware gezellinnen des levens; en de zuiverheid van zeden was zoo wèl gevestigd, dat de gemeenzaamste omgang dier twee puikvernuften met tesselschade, of die van cats met anna roemers, niet de minste smet, of op hen, of op die edele Vrouwen,

{==623==} {>>pagina-aanduiding<<}
kon werpen. o Zalige zelfbewustheid onzer Vaderen! waart gij, te gader met hunne deugd en kracht, ons altijd onverzwakt bijgebleven! - Maar de jonge vreemdeling had nog meer te bewonderen. Hij kon bij de opening van den Amsterdamschen Schouwburg tegenwoordig zijn, toen de Gijsbrecht het eerst met zijne heerlijke reijen vertoond werd; hij kon den Dichter in persoon leeren kennen, en zijne edele Krijgs- of stoute Lierzangen, zijne snerpende Hekeldichten of sommige zijner verhevene Treurspelen uit zijnen mond hooren voorlezen. Hij kon den somberen, verhevenen rembrand, den naauwkeurigen douw, den vrolijken steen, den natuurlijken potter en ostade (en hoe vele anderen nog!) in hunne werkplaats bezoeken, en de vertrekken der aanzienlijken met hunne meesterstukken om strijd zien versieren; terwijl hij de bekwame Plaatsnijders en Etsers kon leeren kennen, die het genot dier meesterstukken, hoezeer in eene geringere mate, toch veel meer algemeen deden worden. De stichting van het meesterstuk der Bouwkunst, Amsterdams Raadhuis, kon hij door jacob van kampen zien beginnen. Te Leyden, die zetel der Musen, kon hij door de gronoviussen, de heinsiussen en vossiussen aldaar de Ouden hooren verklaren, wier werken hem de elzeviers in eene gekuischtheid, eene netheid en sierlijkheid aanboden, waarvoor zelfs de kunst zijner landslieden, de stephanussen, moest zwichten. De Aardrijkskunde, door Nederlands Zeevaarders in de beoefening zoo zeer uitgebreid, kon hij in de prachtige Kaarten van blauw ook bespiegelend leeren kennen; en de reis van dezen vreemdeling, hoezeer niet uit Scythie naar Griekenland verplaatst, kon nog
genoegzame stof voor de behandeling van eenen tweeden barthelemy opleveren.
Dit denkbeeld is wel voor het grootste gedeelte, doch niet geheel, eene vinding. Er vertoefde hier sedert den jare 1629 een Franschman, die, wel is waar, niet met onze Letterkundigen omging, maar die, in eene diepe eenzaamheid, te midden van Amsterdam, de menigte, die

{==624==} {>>pagina-aanduiding<<}
om hem heen zweefde, of niet, of met de grootste onverschilligheid aanzag, die het verblijf in deze Wereldstad boven dat van een bekoorlijk buitengoed onder Frankrijks milden Hemel verkoos, en die, te midden van het Amsterdamsch gewoel, de Wijsbegeerte aan de kluisters ontwrong, die haar sedert duizend jaren bekneld hielden. Deze man was descartes. Hooren wij uit zijnen mond, vrij van Nationale vooringenomenheid, de schoonste lofspraak van Holland, onder het bestuur van fredrik hendrik! ‘Op welke plaats der Wereld zult gij toch, (schreef hij aan balzac) gemakkelijker dan hier, alles vinden, wat de ijdelheid kan behagen, of den smaak streelen? Is er wel een land op Aarde, waar men vrijer is, waar men geruster kan slapen, waar men minder gevaren te vreezen heeft, waar de wetten beter tegen de misdaad waken, waar vergiftiging, verraad, lastering minder bekend, en waar, in één woord, meer sporen van de gelukkige en vreedzame onschuld onzer Vaderen overig zijn?’
De man, die dit schreef, die niet dan eene geruste verblijfplaats in Holland begeerde, deze man - wij blozen om onze Natie, terwijl wij dit schrijven, - werd in Holland vervolgd. De woede van eenen kettermaker, voetius, die uitmuntend tot Spaanschen Groot-Inquisiteur zou gevoegd hebben, verontrustte den vreedzamen Wijsgeer sedert 1639. Met eene standvastigheid, eener betere zaak waardig, hield de godgeleerde vervolger niet op, lasteringen, blaauwboekjes, en ook eindelijk den wereldlijken arm, tegen den onschadelijksten aller Wijsgeeren te gebruiken, dien hij beurtelings voor Jezuit, Pelagiaan en Godverzaker uitkreet. Reeds was men bereid, het regtsgeding van den Wijsgeer op te maken, toen deze, van zijn dringend gevaar verwittigd, tot den Franschen Afgezant zijne toevlugt nam, die zich op zijne beurt tot fredrik hendrik keerde. De Prins, reeds gewoon tegen de Hydra der Onverdraagzaamheid te worstelen, sprak deze keer, nu het een' vreemdeling gold, uit de volheid van

{==625==} {>>pagina-aanduiding<<}
zijn gezag, en de reeds vergevorderde Regtshandel werd afgebroken (*).
Fredrik hendrik, die dus een' man voor de Wetenschap redde, die haar overdierbaar was, beminde ook de Letteren. Cesar's Gedenkschriften waren zijn handboek, waarmede hij zijne talenten als Veldheer volmaakte. Het meesterstuk onzer taal, hooft's Historien, had hij, reeds vóór de uitgave, gezien, en hij betuigde den voortreffelijken Schrijver in persoon, dat hij 't bondig vond, nevens andere vedenen (†), die hooft's zedigheid hem gebood te verzwijgen, maar die zekerlijk eene lofspraak behelsden, geëvenredigd aan de waardij van dit gedenkstuk ter eere onzer Vaderen en onzer Letterkunde. Dat deze taal van den Vorst geene pligtpleging was, blijkt daaruit, dat hij juist het uitstekend kenmerk van den stijl des Drossaards, bondigheid, daarin onderscheidde en op prijs wist te stellen.
Maar, de Prins ondersteunde toch vondel niet, wiens verhevene liederen zijne daden vereeuwigden! Hij droeg, door bescherming of aanmoediging, weinig of niet bij tot den bloei dier Letterkunde, welke vooral in zijnen tijd zoo heerlijk prijkte! - Het is waar, vondel genoot geene bemoediging van fredrik hendrik voor de onsterfelijke zangen, die hij hem toewijdde. Maar, hij was ook nog niet de verarmde, door het wangedrag eens zoons in diep verval geraakte man, die zich naderhand met een' schralen post in zijne woonplaats voor stellig gebrek moest behoeden; hij was nog een man uit den burgerstand, die geen' dadelijken onderstand behoefde. Dat het den Prinse zoo min aan gevoel voor de Poëzij als voor den Prozastijl ontbrak, blijkt reeds daaruit, dat hij zich 's Dichters Palamedes door van der myle in een geheim ver-
{==626==} {>>pagina-aanduiding<<}
trek deed voorlezen, en daarin, schoon blijkbaar niet tot eer van zijn Huis strekkende, veel genoegen schepte (*). Het is waar, fredrik hendrik droeg weinig bij tot aanmoediging van Hollands rijzende Letterkunde. Maar zij, in de stormen der omwenteling geboren, door den zonneschijn des zegevierenden, gelukkigen Staats gekoesterd, gerijpt en veredeld, behoefde die aanmoediging niet, welke slechts dàn noodzakelijk is, wanneer geene natuurlijke oorzaken den geest eener Natie verheffen. De Pisang, die onder den guren, benevelden Noordschen Hemel eene stookkas behoeft, groeit, zonder kweeking, onder den invloed der keerkringszon, in Indië's velden van zelve. En aardde dan wel deze mindere aanmoediging der Letterkunde door den Prins ooit in onverschilligheid uit? Heeft het bijgebragte wegens hooft's
Geschiedenissen, wegens vondel's Palamedes niet reeds getoond, dat fredrik hendrik, zoo veel hem hoogere bezigheden toelieten, gaarne een uur van uitspanning aan de fraaije Letteren wijdde, en zeer wel hare beste gewrochten wist te onderscheiden? Voegen wij hierbij, dat huygens, die zelfs aan hooft den voorrang in oorspronkelijkheid en krachtige taal kon betwisten, een van 's Prinsen voornaamste gunstelingen, ja dat hij zijn vriend was. Verwonderen wij ons dan niet, dat fredrik hendrik de mildheid van augustus niet bezat; hij behoefde de gekochte gunst der Musen niet, om een Driemanschap vol gruwelen uit te wisschen! De lof, dien zij hem gaven, was edel, was ongedwongen, was eens vrijen Volks waardig; de Dichter, terwijl hij den verdediger des Vaderlands en den beslechter der inlandsche veeten bezong, was slechts de tolk zijner Natie.
Het is dus onbetwistbaar, dat de bloei van Nederland onder fredrik hendrik's bestuur niet onafhankelijk was van zijne verdiensten; het is zeker, dat hij, en als gematigd, vredelievend Stadhouder, en als heldhaftig Veldheer des Staats, aan zijne schoone zinspreuk:

{==627==} {>>pagina-aanduiding<<}
Patriaeque Patrique, (voor mijn Vaderland en voor de schim mijns Vaders!) volkomen voldeed. Want, hoezeer door de zachte louise tot goedaardigheid gestemd, hoezeer onder het oog van den grooten hendrik tot de edelste Vorstendeugden aangespoord, hoezeer onder maurits in de school der Helden volmaakt, was het toch boven alles zijn Vader, wien hij zich ter navolging voorstelde, wiens beeld hem onophoudelijk voor den geest zweefde. En wie heeft dien edelen, éénigen man voor dat éénige tijdsgewricht, die alleen vermogt bijeen te houden hetgeen steeds uiteenspatten wilde, die zoo veel met zoo weinig uitregtte (*), wie heeft hem meer geëvenaard, dan zijn tweede Zoon? Dezelfde gematigdheid en verdraagzaamheid in het godsdienstige; dezelfde zucht tot bewaring der binnenlandsche eendragt; dezelfde stilzwijgendheid en bedektheid, die vooral ten tijde der vervolging bleek, toen het den edelen man moeite genoeg moest kosten, zijne gevoelens voor de verdrukten, tot hun eigen welzijn, in de borst te smoren tot betere tijden, die ontwikkelen konden; dezelfde bedaardheid en voorzigtigheid in het nemen van een besluit; dezelfde onwrikbare standvastigheid in deszelfs uitvoering; dezelfde zucht, om de grootheid van zijn Huis, alleen langs den veiligsten weg, liefde der ingezetenen, te bevorderen; dezelfde genegenheid voor Frankrijk en mindere verkleefdheid aan Engeland, eene genegenheid, die den Staat gedurende zijn Stadhouderschap veel grootere voordeelen bezorgde, dan gedurende het bewind van zijn' Vader; eindelijk dezelfde moed, gepaard met beter krijgsgeluk, 't welk ten laatste den
fieren Kastiliaan tot volledige erkentenis der Nederlandsche vrijheid noopte, iets, 't welk maurits nooit gelukt was: ziedaar zoo vele trekken van overeenkomst, ontleend uit den vaderlandschen Geschiedschrijver, wiens bedaarde pen zich zoo bij uitstek zelden in lofspraken toegeeft; trekken, welke fredrik hendrik den

{==628==} {>>pagina-aanduiding<<}
eerbied en de liefde der ingezetenen verschaften, en hem, ook bij den buitenlander, dezelfde bewondering zouden verschaft hebben, die algemeen het deel zijns Vaders is, zoo niet de veel grootere hinderpalen en zwarigheden, tegen welke deze te worstelen had, de onweders, die over zijn hoofd losbraken, ook het beeld van den Held in een veel grootscher, treffender licht hadden vertoond, dan dat van fredrik hendrik, die zich gedurende zijn meer dan twintigjarig bestuur doorgaans in de zon van voorspoed mogt verblijden, wiens tegenheden althans, in het reeds gevestigde Gemeenebest, niet te vergelijken waren bij die van den Zwijger, die den Staat onafhankelijk moest doen worden. Doch zouden wij daarom ondankbaar zijn tegen de groote schim van hem, die het gebouw van den Staat, door zijnen Vader opgetrokken, gedekt, en de voorhoven met metalen muren bevestigd heeft, alles onder 't gedurig rammeijen des vijands op 't onbestorven metselwerk? - die (zoo ons zwak penseel het beeld van eenen hooft mag vervolgen) den doodelijken twist, tusschen de bewoners van het pas verrezene slot ontstaan, die dreigde de poorten voor den vijand open te zetten, gesust, en allen weder als met éénen geest heeft bezield, tot bewaring en uitbreiding van dat trotsche gebouw, hetwelk nog bij zijn leven, meer dan ooit vroeger of later, den Volken als het meestérstuk van taai geduld, volharding, nijverheid en kunst in de oogen schitterde? - O neen! maken wij ons niet aan deze ondankbaarheid schuldig; vereeren wij den beminnelijken Zoon van willem den eersten en louise de coligny, en beschouwen wij het als een bewijs zijner hooge waarde, dat zijne éénige vijanden in ons Vaderland tevens de vijanden van verdraagzaamheid, vrijheid, verlichting, menschelijkheid en alle
verbetering, - dat het de afzigtige Apostelen der duisternis zijn!





{==629==} {>>pagina-aanduiding<<}

Het leven en de wandelingen van meester Maarten Vroeg.

XVI.

Uit zijn Leven; verzinsel en waarheid.

Ik heb wel eens hooren zeggen, dat men in de spelen van het kind de ruwe schets ziet van het mannelijk leven, gedurende de jongelingsjaren meer en meer uitgewerkt. Maar, hoe schoon en krachtig eindelijk het beeld moge worden, wij roepen ons die eerste schets altijd, met het levendigst welgevallen, voor den geest. Het is mij ook zoo gegaan. De grond van mijnen geheelen levensloop was wandelen. Maar die wandelingen kregen hoe langer hoe hooger beteekenis. Eerst wandelde ik met vader de stad rond, geduldig zijn rad draaijende. Vervolgens liep ik, met mijne scheermessen in den zak, de klanten van mijnen meester rond, om hunne baarden in orde te houden. Ik rekende mij toen zoo verre boven mijnen vorigen stand verheven, als het verhevener is, het scheermes over de kin van een redelijk wezen, van een' Professor of een' Burgemeester te voeren, dan hetzelve op een' stommen steen te slijpen. Evenwel ik hunkerde naar den tijd, dat ik de zalfdoos en het lancet zou besturen. Die tijd is ook gekomen; en ik wandel nu rond, om de magen en beenen van de boeren in orde te houden. Intusschen keer ik nog altijd met vermaak tot vorige tijden terug, vooral tot mijne wandelingen met vader, omdat ik altijd met genoegen aan den man denk. Hij wist mij steeds aangenaam bezig te houden, vormde mij, zonder dat ik het merkte, tot een braaf en werkzaam man, en zoo ik, tevreden met mijn lot, een gelukkig leven leide, heb ik dit aan hem te danken. Dit was iets, waarop hij telkens terugkwam: tevreden te zijn met zijnen staat, dien van anderen, boven ons verheven, niet te benijden, noch hun kinderachtig te beknibbelen in die onderscheiding, waarop zij,

{==630==} {>>pagina-aanduiding<<}
met regt, aanspraak maken. Mij heugt nog, hoe hij eens, ziekelijk en zwak zijnde, en met moeite gaande, op den Binnenämstel, met zijn' zwaren wagen voor een jong Heertje uit den weg ging, dat, in 't voorbijgaan, nog met een ligt stokje, hetwelk hij in de hand had, tegen ons groot wiel sloeg. ‘Wel, vader!’ vroeg ik hem met eene zekere gemelijkheid, ‘waarom gaat gij voor dien jongen uit den weg?’ - ‘Het is de zoon van Burgemeester***,’ was het antwoord. - ‘Maar wat doet er dat toe, vader! of hij het zoontje van den Burgemeester is?’ - ‘Dat wij minder zijn dan hij, maarten; en waar meerderman komt, moet minderman wijken.’ - ‘Wel, vader! wij zijn immers zoo goed als hij, redelijke menschen, die eerlijk ons brood winnen: waarin zijn wij dan slechter?’ - ‘Dat heb ik niet gezegd; minder is niet slechter.’ - ‘Nu dan, minder zijn wij toch ook niet.’ - ‘Wel, jongen! ziet gij dien ouden knol, die daar de zwaargeladene slede de groote sluis optrekt?’ - ‘Ja, vader!’ - ‘Wat paard zoudt gij liever hebben, dien knol, of den schimmel, waarop straks ons die Officier voorbijreed?’ - ‘Is dat eene vraag, vader! wel, den schimmel, dat is klaar; die is toch fchooner en vlugger, en wel twintigmaal meer waard.’ - ‘En toch is die oude, leelijke knol, even goed als de schimmel, een paard. Is er dan verschil in de waarde der paarden, naar hunne verschillende hoedanigheden, zoo zoude ik ook meenen, dat er verschil moet zijn in de waarde der menschen.’ - ‘Nu, vader, geloof ik, dat gij mij voor den gek houdt. Een mensch is toch geen beest, dat men voor geld koopt.’ - ‘Ei, jongen! wilt gij dien ouden knol koopen, of den schimmel?’ - ‘Geen van beiden.’ - ‘Gij ziet dus, dat een ding voor ons grooter of kleiner waarde kan hebben,
zonder dat men het juist voor geld behoeft te koopen.’ - ‘Ik zoude ze toch kunnen koopen, vader!’ - ‘Wat zoudt gij er dan wel voor willen geven, zoo gij 't hadt?’ - ‘Ik gaf voor den knol geen veertig gulden, en wel een' zak guldens voor den schimmel.’ - ‘Zoo: maar als de koopman nu geen geld wilde, maar verlangde, dat gij voor

{==631==} {>>pagina-aanduiding<<}
hem schreeft?’ - ‘Ik schreef geen maand voor den knol, en wel langer dan een jaar voor den schimmel, dag en nacht.’ - ‘Maar indien hij nu alleen wenschte, dat gij een bepaald getal buigingen voor ieder paard maakte?’ - ‘Wel, als hij zoo zot was, boog ik voor den schimmel, dat ik het spit in mijn'rug kreeg.’ - Gij ziet dus, vriendje, dat men, om de waarde der dingen te bepalen, ze juist niet met geld behoeft te koopen.’ - ‘Ik koop ze dan toch, vader, en ze worden mijn.’ - ‘Ook dat, maarten, doet er niets toe, als men de waarde van iets schat. Waarom zijt gij voorleden week, op dien warmen dag, heel naar Zandvoort gegaan?’ - ‘Omdat er een walvisch aan strand gespoeld was.’ - ‘Zoudt gij er wel heengaan, als er een kabeljaauw gestrand was?’ - ‘Wel, vader!’ - ‘Wel, maarten! wat was u nu meer waard, het zien van den walvisch, of van een kabeljaauw? Gij ziet dus, jongen, dat men waarde aan dingen kan hechten, zonder dat het koopen te pas komt. Ik kan dus ook den eenen mensch meer waard vinden dan den ander, en dat gevoel te kennen geven, door hem met meer eerbied en onderscheiding te behandelen.’ - ‘Maar, vader! alle menschen zijn immers elkander van nature gelijk, en hebben gelijke regten; de een is zoo goed als de ander.’ - ‘Wie heeft u dat geleerd?’ - Ik antwoordde daarop, dat ik het van den meester geleerd had, bij wien ik toen op de avondschool ging, bij gelegenheid dat wij in de Vaderlandsche Historie de daden van den Admiraal de ruiter lazen. Vader, zag ik, meesmuilde, en trok een gezigt, alsof hij zeggen wilde: hoe zot! Daarop den wagen neêrzettende en daarop gaande zitten, wreef hij zijn voorhoofd, alsof hij zich bedacht, en vroeg mij toen: ‘Waarom neemt gij toch altijd zoo diep de muts voor
Ds. B. af?’ - ‘Omdat hij zulk een braaf en liefderijk man is, vader!’ - ‘Maar is dan onze overbuurman, de smid, niet een braaf man, die voor zijn broeders weduwe en hare kinderen den kost wint? en dien knikt gij op zijn best toe, als gij hem goeden dag zegt.’ - ‘Onze buurman is ook geen Dominé, en zulk

{==632==} {>>pagina-aanduiding<<}
een' man kan men niet bejegenen als ons gelijk, vader!’ - ‘Gij maakt dus onderscheid, jongelief, tusschen menschen van verschillenden stand in de wereld?’ - ‘Wel zeker, vader!’ - ‘In dit opzigt zijn de menschen dus niet gelijk, niet waar?’ - ‘Neen, vader!’ - ‘Maar in welk opzigt zijn zij het dan? Wanneer ik den schatrijken Heer met den armen drommel vergelijk, die daar deszelfs schoenen poetst, kan ik ook niet veel gelijkheids vinden. En hoe, meent gij, zoude de kamenier, die ons gisteren dat fijne schaartje bragt, waarvan zij de punt had afgebroken, het opnemen, indien gij schele mie met haar gelijk in schoonheid steldet? Zij zoude zeker u zoo vriendelijk niet aankijken, als ik gisteren zag, dat zij deed. Zoudt gij denken, dat ik bij zinnen was, indien ik beweerde zoo sterk te zijn als jan de zakkedrager, die op ons kamertje woont, of zoo lang als de reus cajanus? En zoo is het met alles gelegen, wat aan den mensch is. Wanneer ik dat alles afzonderlijk neem, dan zie ik, dat deze in het een, gene in het ander veel vooruit heeft, zoodat ik niet weet, waarin ik de menschen met elkander gelijk zou stellen, zelfs niet in dingen van meer belang. Ik denk niet, dat uw meester van de avondschool gaarne over één' kam geschoren was met dien gij te G. gehad hebt; en hij zelf zal voor menig, geleerder dan hij is, zijn' hoed moeten afnemen. Ook behoef ik niet in het hart van mijnen evenmensch te zien, om te beseffen, dat onze buurman, de smid, braver is dan zijn broeder, die, door zijn liederlijk gedrag, vrouw en kinderen als bedelaars heeft achtergelaten. Wat ik dan van den mensch zie, ik kan nergens gelijkheid vinden, al zoo min als tusschen een' olifant en eene muis, een' arend en eene vlieg.’ - ‘Maar, vader!’ - ‘Maar, maarten! zullen de menschen gelijk, dat
is, zullen zij even veel waard zijn, dan moeten zij toch in iets gelijk zijn; en nu hebben wij gezien, dat, hoe veel wij van den mensch opnoemen, zij in alles verschillen; of weet gij nog iets anders?’ - ‘De meester sprak van iets, hetwelk gij nog niet hebt opgenoemd, vader!’ - ‘Wat was dat?’ -
{==633==} {>>pagina-aanduiding<<}
‘De meester zeide, dat allé menschen vrij, zedelijk vrij zijn, en dat dit de waarde van den mensch uitmaakt.’ - ‘Wat wil dat zeggen?’ - ‘Ik weet het niet, vader!’ - ‘Ik ook niet, maarten! Wat zedelijk vrij is, daarvan heb ik nooit gehoord; maar wel weet ik, dat een vogel vrij is, als hij kan vliegen, waar wij wil.’ - ‘Zoo vrij geloof ik niet, vader, dat er één mensch is.’ - ‘Laat ons echter eens denken, dat het zoo ware; gelooft gij, dat alle menschen dan even vrij zouden zijn?’ - ‘Wel ja, vader! waarom niet?’ - ‘Omdat het met de menschen gaat als met de kinderen, die, wanneer zij vrij zijn en spelen kunnen naar hunnen lust, noch onder elkander, noch met zichzelven ééns kunnen worden, wat zij zullen spelen, zoodat zij niets uitvoeren, zoo er niet een onder den hoop is, die regt weet, wat hij wil, en daardoor de wankelende willen van al zijne makkers naar zijnen zin draait. Zoudt gij nu wel denken, dat veel menschen regt weten, wat zij willen?’ - ‘Zeer veel niet, vader!’ - ‘Maar die het dan wel weet, is die niet vrijer dan de overigen?’ - ‘Ja, vader!’ - ‘En dus zijn, ook in dit opzigt, alle menschen niet gelijk.’ - ‘Ook niet in de zedelijke vrijheid, waarvan mijn meester sprak?’ - ‘Zeker niet, indien dit waarlijk vrijheid is. Is het wat anders, waarvan alle menschen even veel hebben, dan moet het bijster gering zijn, dat men er bij groot noch klein
duidelijke blijken van ontdekken kan.’




Berigten, omtrent eene kolonie van krankzinnigen, te Geel, bij Antwerpen.

‘Onder dit opschrift vond ik in de, sedert twee jaren, door den beroemden l.f. von froriep, te Erfurt, uitgegeven wordende Notizen aus dem Gebiete der Natur und Heilkunde, IIIde D. No. 4. Aug. 1822, bl. 55 env., onder de rubriek Heilkunde, het volgende, welks mededeeling mij voor de Noordnederlanders in meer dan één opzigt belangrijk toescheen; waarom ik, indien de Redaktie van dit Tijdschrift van hetzelfde gevoelen is, de plaatsing verzoek.
Woerden, Augustus, 1823.
j. de brauw.’

{==634==} {>>pagina-aanduiding<<}

In de Gemeente Geel, in het midden van België, bestaat, sedert onheugelijke tijden, eene Krankzinnigen-kolonie, die tot hiertoe slechts zeer oppervlakkig bij het Publiek bekend is. Dit weinig bekende is daarenboven met onwaarheden en verdraaijingen vermengd, omdat de mededeelers dezer berigten het plaatselijke slechts van hoorenzeggen kenden. De Heer esquirol, een Fransch Geneesheer, die, hetgene er van de zaak bekend is, onlangs op de plaats zelve onderzocht, geeft ons dienaangaande het volgend berigt.
De oorsprong der gewoonte, om menschen, die van hun verstand beroofd zijn, naar Geel te zenden, moet daarin gezocht worden, dat in de kerk van st. amand aldaar het gebeente van de H. nymphua begraven ligt; welk graf, omtrent de zevende Eeuw, toevallig gevonden werd. Deze Heilige deed al spoedig hare wonderkracht blijken, door het uitdrijven van den Duivel uit bezetenen. Het getal van krankzinnigen vermeerderde nu van alle kanten, om genezen te worden, waarbij zich de Geestelijkheid het best bevond. Vanhier, dat, zoo wel in Holland als in Belgiè, de gewoonte bleef voortduren, om krankzinnigen naar Geel te zenden.
Het Kempenland, zoo als esquirol zegt, waarin het vlek Geel ligt, is, zoo als de naam reeds aantoont, een vlak land, door onbebouwd land en heide van vruchtbare streken afgescheiden. Het stadje is nabij Antwerpen en Mechelen gelegen, en heeft slechts ééne voorname straat. Met het omliggende land telt hetzelve 6 à 7000 inwoners en 4 à 500 krankzinnigen, die over de geheele Gemeente verdeeld zijn.
Bij onze aankomst begaven wij ons dadelijk bij den drieënzeventigjarigen Rector van het Kerspel, die verwonderd was, dat wij zoo veel belang in deze oude instelling betoonden. Hij verzekerde ons, op eene wijze, waaruit bleek, dat hij volkomen hiervan overtuigd was, dat hij verscheidene krankzinnigen door toedoen der Heilige had zien herstellen. Hij voegde er echter bij, dat dit hoe langer zoo zeldzamer werd, sedert het Geloof verminderde en de Godsvrucht van de aarde week. Wij waren zeer begeerig te weten, met welke plegtigheden men den bijstand der H. nymphua inriep. Een krankzinnige, die ons reeds naar de woning van den Rector gebragt had, leidde ons in de kerk van st. amand. Aldaar verkocht men ons een boekje, in de Vlaamsche taal geschreven, hetwelk eene korte beschrijving van het leven der Heilige, en van eenige der voornaamste, door haar verrigte wonder-
{==635==} {>>pagina-aanduiding<<}
werken, bevatte. Na de aankomst van krankzinnigen, laten derzelver ouders eenen dienst van negen dagen voor hen verrigten, gedurende welken tijd dezelve in een huis bij de kerk, het zij alleen, of met eenige anderen van deze ongelukkigen, worden opgesloten, onder het opzigt van twee oude vrouwen. Elken dag wordt door een' Geestelijke de mis en eenige gebeden gelezen, en de goedaardigsten onder de krankzinnigen doen, gedurende die negen dagen, te zamen met eenige kinderen en vromen uit de Gemeente, driemalen eene processie rondom de kerk en ook in dezelve, gedurende welke zij langs het graf der Heilige moeten kruipen. Indien de krankzinnige in eenen staat van razernije is, dan worden de processiën in deszelfs plaats door gehuurde personen verrigt. Terwijl de krankzinnige met de drie omgangen bezig is, roepen deszelfs ouders den bijstand der Heilige in. Op den negenden dag leest men de mis voor den lijder, en bezweert hem; somtijds verrigt men den dienst
gedurende negen dagen op nieuw, hetwelk echter hoe langer zoo zeldzamer geschiedt. Ofschoon, wel is waar, de invloed van de wonderkracht der Heilige dagelijks vermindert, en het getal der herstelden zeer onbeduidend is, zoo worden echter nog de huizen, die zich in de nabijheid van de kerk van st. amand bevinden, bij voorkeur tot woningen voor de krankzinnigen gekozen.
Wij gaan nu van het wonderbare over tot datgene, hetwelk meer belangrijk is voor den Arts en den Staat.
Van de oudste tijden af heeft men, ten einde den Duivel door de H. nymphua te doen uitdrijven, krankzinnigen naar Geel gebragt; zoodat men wederom gelegenheid heeft, om waar te nemen, hoe eene zeer nuttige instelling haren oorsprong aan een volksbijgeloof te danken heeft. Men stelt de krankzinnigen aan de inwoners der Gemeente in handen, met welke de ouders eene soort van kontrakt sluiten. Aan de huizen in de stad wordt, wel is waar, de voorkeur gegeven; maar de lijders worden ook bij de omliggende landlieden bezorgd. Een vader des huisgezins neemt gewoonlijk de zorge voor 2 tot 5 krankzinnigen op zich, nimmer voor meer. In het Gasthuis, hetwelk voor de armen der Gemeente gebouwd is, worden ook acht à tien van deze soort van lijders opgenomen, welke dan door de geestelijke Zusters, die den dienst bij de Gemeenteärmen verrigten, worden opgepast.
Zijn deze ongelukkigen woelig of vuil, dan moeten zij op stroo of op een' stroozak slapen, in een asgelegen gedeelte van

{==636==} {>>pagina-aanduiding<<}
het huis. Zijn zij daarentegen zindelijk, dan slapen zij op een bed, en eten met het huisgezin mede aan ééne tafel. Die in de stad zijn, hebben 't beter dan die, welke bij de boeren inwonen; echter kan men, over 't algemeen, de woningen en legersteden slecht noemen. De kleeding der krankzinnigen, welke door de stichtingen van weldadigheid der steden Brussel en Mechelen alhier bezorgd en onderhouden worden, is van wol vervaardigd; doch de anderen behouden de kleeding, die zij in het ouderlijk huis gewoon waren te dragen. De meesten krijgen tot voedsel de gewone boerenspijze, bestaande in melk, boterhammen en aardappelen. De woningen der krankzinnigen in de stad zijn beter, zijnde meestal dezelfde als die van de lieden, bij welke zij besteed zijn.
De krankzinnigen van beiderlei geslacht, zelfs die, welker voeten eenigzins gebonden zijn, mogen vrij in de stad en derzelver omstreken rondgaan, zonder dat zich iemand om hen schijnt te bekommeren. Indien zij pogen te ontkomen, doet men hun ketenen aan. Die razend zijn, worden aan handen en voeten gebonden, en mogen niet uitgaan, ten zij zij in een afgezonderd liggend boerenhuis wonen, alwaar zij dan altijd mogen buiten komen. In alle huizen ziet men aan de schoorsteenen, en ook dikwerf aan de slaapplaatsen, ringen bevestigd, waaraan deze ongelukkigen, bij de eene of andere gelegenheid, door middel hunner kettingen, worden vastgemaakt. Niettegenstaande deze voorzorgen, gebeurt het niet zelden, dat eenige krankzinnigen verdwalen of wegloopen, en door de Marechaussée van de omliggende plaatsen worden teruggebragt. - Van de mannelijke krankzinnigen arbeiden omtrent vijftig op het land; zij dienen voor boerenknechts, en zijn in dit opzigt zeer bruikbaar. Bijna alle vrouwelijke voorwerpen worden tot spinnen, kantenmaken of huiswerk gebruikt. Sommigen genieten daarvoor eene geringe belooning in levensmiddelen, die echter bij de boeren niet meer dan eene kruik bier in de week beloopt, welke hun des zondags wordt uitgereikt.
De krankzinnigen mogen alleen in de kerk van st. amand komen, alwaar vijftig of zestig van hen gewoonlijk den Godsdienst bijwonen. Eenigen zingen op het koor; anderen bedrijven wel eens ongeregeldheden, die echter zeldzaam van eenen ernstigen aard zijn. Door eene verordening van de Politie, worden alle diegenen, welke krankzinnigen huisvesten, genoodzaakt, op verbeurte van drie gulden, hen na zonson-
{==637==} {>>pagina-aanduiding<<}
dergang op te sluiten, zorge te dragen, dat zij niet in de kerk van het Kerspel komen, en bij aanvallen van woede hen te huis te doen blijven. De godsdienstige gestichten betalen voor iederen krankzinnige, welke door hen hier bezorgd wordt, 200, 250 à 300 franken jaarlijks; de ouders 600, 1000, ja tot 1200 franken toe: voor hen, die in het Gasthuis worden opgenomen, wordt ten minste 800 franken jaarlijks betaald.
De Regenten van de Gasthuizen te Brussel hebben te Geel eenen Ambtenaar, die den post van Rentmeester waarneemt, en de jaargelden voor de krankzinnigen betaalt. Onder dezen staat een Opziener, die over de behandeling der lijders waakt. Indien hij een misbruik mogt ontdekken, dan moet hij zulks aan den boven hem gestelden Ambtenaar berigten, alsmede aan de twee Artsen, die met eerstgemelden ééne Commissie uitmaken, aan welke het oppertoezigt over de krankzinnigen is opgedragen. Indien deze door hunnen waard slecht verzorgd of mishandeld worden, beslist deze Commissie omtrent de verandering van hunne woonplaats. Als eene krankzinnige zwanger is, wordt zij naar Brussel vervoerd. Het bijzonder toezigt over de krankzinnigen, die door de Gasthuizen van Mechelen hier onderhouden worden, is aan den Commissaris van Politie te Geel opgedragen.
Wij hadden gelegenheid, ons een' geruimen tijd met Doctor bakker, die sedert 32 jaren te Geel de praktijk uitoefent, te onderhouden, en vernamen van hem het volgende:
De krankzinnigen worden gewoonlijk niet eerder naar Geel gebragt, dan nadat men sinds lange aan hun herstel wanhoopt, en zij reeds eene geneeskundige behandeling ondergaan hebben. In vorige tijden voedde men de hoop, dat zij hier als door een wonderwerk zouden hersteld worden; doch thans zoekt men hier slechts een laatste toevlugtsoord voor hen. Geneeskundige hulp wordt alleen dàn ingeroepen, wanneer zij door eene andere ziekte worden aangetast. Echter hebben de Heer bakker en zijne Collega's eenige krankzinnigen, op bijzonder verlangen der ouders, behandeld. Volgens de te Geel gedane opmerkingen, zijn armoede, bedrogene eerzucht, dweeperij, en ongelukkige liefde, de gewone oorzaken van de zielsziekte dier ellendigen. Ziekelijke oordeelskracht (démence) komt hier het meeste voor. Zelfmoorden zijn zeer zeldzaam: dertig jaren geleden, sneed zich een krankzinnige, gedurende den dienst van negen dagen, de

{==638==} {>>pagina-aanduiding<<}
keel af. De razenden (maniaques) worden veel gemakkelijker hersteld, dan de andere krankzinnigen; meestal gaan zij van dezen graad van krankzinnigheid, door de groote onrust, tot slechts aan ziekelijke oordeelskracht lijdenden over. Die, welke hiermede menschenvrees (monomaniaques) paren, genezen zeldzamer; en, waar godsdienstige denkbeelden den grond tot de kwaal gelegd hebben, daar moet men bijkans alle hoop op herstel opgeven. Eene afwisselende ziekelijke oordeelskracht wordt somtijds nog genezen, als men de lijders kan bewegen, om, met kleine tusschenpoozen, veldärbeid te verrigten. Ook worden er, naar evenredigheid, meer krankzinnigen bij de boeren genezen, dan in de stad, ofschoon de behandeling bij de eersten, over het algemeen, minder doelmatig is. De met zichzelve bezig zijnde krankzinnigheid bij kraamvrouwen (monomanie) is somtijds met goed gevolg door het uitgeperste sap van graswortels, met een neutraal zout verbonden, behandeld geworden. Wijnäzijn zoude een goed middel zijn, om de razenden te doen bedaren. - De plegtigheden, die in de kerk van st. amand plaats hebben, verhoogen de verbeeldingskracht der krankzinnigen, en bewerken op die wijze, nu en dan, de herstelling. Op eene plaats, alwaar, zoo als hier, de inwoners godsdienstig zijn, en meest allen aan de kracht der H. nymphua geloof slaan, moet men dit middel niet gering achten. Echter meent de Heer bakker, dat de op deze wijze te weeg gebragte genezing meer en meer zeldzaam wordt. Over het geheel genomen, worden twaalf à vijftien krankzinnigen jaarlijks genezen, de lijders aan periodieke krankzinnigheid medegerekend. Er zijn voorbeelden, dat de genezing na twee, ja zelfs na drie jaren nog plaats had.
De sterfte onder de krankzinnigen te Geel verschilt zeer weinig van die, welke bij de overige inwoners plaats heeft, ofschoon zij echter iets meerder is. De vrouwen onder dezelve zijn aan galachtige buikontlastingen onderhevig, die daarna zwart van kleur zijn, en eenen spoedigen dood ten gevolge hebben. Vóór de omwenteling waren te Geel 400 krankzinnigen; in het jaar 1803, wanneer het Krankzinnigenhuis van Brussel derwaarts verplaatst werd, klom dit getal tot 600. In het jaar 1812 waren er 500, en nu twee jaren geleden slechts 400 krankzinnigen. Van beiderlei sekse zijn genoegzaam evenveel personen aldaar tegenwoordig.

{==639==} {>>pagina-aanduiding<<}

Het verblijf van deze krankzinnigen, en de gedurige omgang met dezelve, is voor de inwoners van geene nadeelige gevolgen. Men moet echter niet denken, dat men bij iederen tred op de straten van Geel een' krankzinnige tegenkomt. Slechts zeldzaam treft men hen aan. De vrouwen komen weinig de deur uit, en van de 400 mogen, op zijn meest genomen, slechts 100 vrijelijk uit en in gaan. De inwoners van Geel, die zoo gewoon zijn deze ongelukkigen dagelijks te zien, beschouwen hen met onverschilligheid; vanwaar het dan ook komt, dat zij noch de nieuwsgierigheid der volwassenen tot zich trekken, noch aan de plagerijen der kinderen of den spotlust van het gemeen zijn blootgesteld. Indien zij in de kroegen, alwaar men de onvoorzigtigheid heeft hun sterken drank te geven, twist krijgen, wordt deze dadelijk bijgelegd. Als zij daar, waar zij te huis zijn, den baas willen spelen, duurt dit zelden lang; want al de buren ijlen dadelijk ter hulpe, wanneer een van hen het met een' krankzinnige te kwaad krijgt. Daarenboven zijn deze menschen hierin zoo geoefend, dat zelfs de meest razenden hen niet vervaard doen zijn, en zij ook dezen als kinderen kunnen leiden.
Ofschoon deze soort van lijders vrij mag rondgaan, ontspruiten hieruit toch geene nadeelige gevolgen van eenig belang voor zwangere vrouwen of kinderen, en de inwoners van Geel genieten in hun midden eene volkomene veiligheid. Niettegenstaande dit vrije verkeer der krankzinnigen van beiderlei sekse, zoo wel onder zich als met de inwoners, heeft dit echter geenen nadeeligen invloed op de zeden, en maar zeer zelden wordt eene krankzinnige vrouw zwanger; in tien jaren gebeurde dit slechts vijfmaal. De inwoners van Geel bezitten hetzelfde karakter, dezelfde zeden en gebruiken, als de overige ingezetenen van Kempenland, en men vindt bij hen, naar evenredigheid der bevolking, niet meer krankzinnigen, dan in de naburige Gemeenten.
Er is geen twijfel aan, of men zoude van deze zonderlinge Kolonie meer nut kunnen trekken. Ook heeft esquirol den Hollandschen Minister van Binnenlandsche Zaken, aan wien hij een verslag aangaande deze Krankzinnigen-kolonie moest inzenden, den voorslag gedaan, om die lijders, welke, door hunne woeligheid, kwaadaardigheid of onreinheid, ligtelijk aan eene kwade behandeling van de lieden, bij welke zij besteed

{==640==} {>>pagina-aanduiding<<}
zijn, zijn blootgesteld, in een expresselijk daartoe ingerigt gebouw, bij elkander te doen wonen, maar de anderen ook in 't vervolg bij bijzondere personen te besteden.

Zoodanig is het berigt omtrent eene plaats, die, in een staatkundig, maar vooral zedelijk en geneeskundig opzigt, van zoo groot gewigt is voor elken Nederlander, die eenig belang in het lot van zoo vele zijner diep ellendige, van hunne verstandelijke vermogens beroofde, medeburgers stelt; en dat berigt moeten wij het eerst van Buitenlanders vernemen! want, zoo verre ik weet, is nergens zulk eene omstandige opgave van Geel, als Kolonie van Krankzinnigen beschouwd, te vinden. Het zal, dunkt mij, ook iederen waren Nederlander (indien men ten minste op de echtheid van dit berigt zich mag verlaten) bedroeven, dat men aan een buitenlandsch Geleerde den gewigtigen post heeft opgedragen, om Geel, als verblijfplaats van krankzinnigen, te onderzoeken, en dienaangaande aan het Gonvernement te berigten. Het is waar, hij, die slechts eenigzins met de buitenlandsche geneeskundige Letterkunde bekend is, weet, dat de Parijsche Geneesheer esquirol een man is, die, aan het hoofd van een Gasthuis voor Krankzinnigen geplaatst, in de geneeskundige behandeling dier ongelukkigen doorkneed is; maar dit neemt echter niet weg, dat het meer dan waarschijnlijk is, dat men ook in ons land mannen zoude hebben kunnen vinden, aan wie deze taak ten volle was toevertrouwd. Het is intusschen te hopen, dat men, in een land, alwaar men van alle gepaste, met den tegenwoordigen toestand der Geneeskunde overeenkomstige inrigtingen, ter behoorlijke geneeskundige en diaetetische behandeling van Krankzinnigen, verstoken is, tot dit einde van eene reeds voorhandene inrigting, die, door middel van eenige belangrijke wijzigingen, tot gemeld doel zoude kunnen gebezigd worden, zal gebruik maken.


{==641==} {>>pagina-aanduiding<<}

Proeve eener overzetting van de reijen in het treurspel, Christus Patiens, van Duig de Groot.

(Vervolg en slot van bl. 604.)

	III.

Rei van Israëlitinnen. Jezus. (*)
Treurig voorwerp van ontfermen! 
U beschreijen wij, en kermen, 
Diep bewogen, om uw leed. 
Wie gij, van den dood verrezen, 
Uit der Heil'gen rij moogt wezen - 
't Zij gij zijt de boetprofeet, 
Wien 't gevogelt' spijs vergaêrde, 
Die volheerlijk steegt van de aarde, 
Nu op nieuw miskend, belaagd - 
Of die, in uw treurgezangen, 
Hebt het leed van uw gevangen 
Volk, en ongeloof, beklaagd - 
Of die, toen ge in zuiv're plassen 
Onlangs had de schaar gewasschen, 
Die boetvaardig tot u kwam, 
Moedig 's Vorsten spond genaken 
Durfdet, en de schande wraken, 
Die er snood haar wijkplaats nam, 
Maar wiens heilig hoofd moest sneven, 
Als het loon, ten prijs gegeven, 
Eenen dans, o schande! waard. 
 
Heil'ge, wie gij ook moogt wezen, 
Ter behoudenis herrezen 
Van een volk, te diep ontaard! 
Altijd hebt gij, waar we u zagen, 
Als een' Heilig' u gedragen. 
Nimmer zullen nu voortaan 
De om u heen gedrongen scharen 
Op uw reine zeden staren, 
Weêr uw hemelleer verstaan; 
Blinden u niet meer aanschouwen, 
Daar zij naauw zichzelv' vertrouwen 
En 't hun vreemde daglicht zien; 

{==642==} {>>pagina-aanduiding<<}

Ziekten, door geen kunst te slaken, 
Nu niet meer, bij 't enkel raken 
Uwer zachte handen, vliên; 
Op uw' wil geen vijftal brooden, 
Uitgedegen, aangeboden, 
Zoo veel duizendtailen voên. 
Voorbeeld van volmaakten wandel, 
Min in woord nog dan in handel, 
Liefdevol in al uw doen! 
Laatst nog zag men u omringen, 
Duizenden elkaêr verdringen, 
Strand en heuvels veel te kleen; 
Korts nog zag men, zegevierend, 
Palmen in de handen zwierend, 
Jongen, ouden om u heen; 
Kleed'ren wierp men als tapeten, 
Loovers, onder jubelkreten, 
Opgestapeld voor u neêr. 
 
Ach, hoe is die vreugd verdwenen! 
Welk een lot - men stuwt u henen; 
Heul noch vrienden ziet gij meer! 
Ach! die zegenrijke handen, 
Troost voor aller leed, in banden, 
Aller hulp, dus vastgesnoerd.... 
Zie, de stommen deedt gij spreken; 
U schijnt tong en mond te ontbreken, 
Daar, in wilde drift vervoerd, 
Romes trotsche en woeste benden 
Martelend uw ligchaam schenden; 
Ieder slag verscheurt uw leên, 
Opent diepgereten stramen; 
Alle wonden vloeijen zamen, 
En tot ééne wonde ineen! 
Moet gij weerloos dit gedoogen, 
Zelf uw eigen leed verhoogen, 
Zelf bevord'ren uwe smart? 
Wien, die in woestijnen dolen, 
Wat tiran in rotsenholen 
Streelt zulk leed 't onmenschlijk hart? 
 
't Martelhout, dat u doet zwoegen, 
Mogt het u den dood vervroegen, 

{==643==} {>>pagina-aanduiding<<}

Stervend zinken doen ter aard'! 
Dit, ja, zou ons nog verblijden; 
Want tot welk een naamloos lijden 
Wordt gij langer nog gespaard! 
't Kruis, ach, voorwerp van ons klagen, 
Dat gij torscht, zal u straks dragen!.... 
 
jezus. 
 
Weent om mij niet te ongetroost, 
Gij, Judea's moederscharen! 
Wilt uw tranen liever sparen 
Voor uzelve en voor uw kroost! 
Spoedig zullen dagen komen, 
Dat er wrake wordt genomen 
En 't gedreigde wee gestaafd, 
Men de onvruchtb'ren zalig noemen, 
En den boezem slechts zal roemen, 
Die nooit zuig'ling heeft gelaafd 
Dat men zal van rots en bergen 
Hopeloos verplett'ring vergen..... 
 
Rei. 
 
Ach, als offer straks geveld, 
Sneeft en gaat gij heên voor immer, 
Ziet gij ons niet weêr, en nimmer 
Wordt ge in 's levens land hersteld! 
U toch slaakt in 't ak'lig duister 
't Graf zijn grendel niet en kluister, 
Als het Lazarus moest doen, 
Toen uw woord verbrak de boeijen 
Van zijn' dood en weêr deed vloeijen 
Levenskracht in 't harte, toen 
't Bloed, hem weêr in de ad'ren rollend, 
Beurtlings van ontzetting stollend, 
't Reeds vergeten licht hem schonk, 
Sadoks dwazen waan verdwijnen 
Moest bij 't licht, dat gij deedt schijnen 
Uit deez' zwarte grafspelonk. 
Maar, wie, in Gods kracht, toch ooit 
And'ren riep terug in 't leven, - 
't Aan zichzelven weêr te geven, 
Dit gebeurde nooit - ach, nooit! 


{==644==} {>>pagina-aanduiding<<}


	IV.

Rei van Romeinsche Soldaten. (*)
o Gij, die, in het eeuwig spoor, 
Op 't vlammend wiel, den hemel door 
Gevoerd, verdeelt en dag en stonden! 
Voor wie, als gij in glans verschijnt, 
Het nachtlijk koor verbleekt, verkwijnt, 
Hoe zijt ge, o Dagvorstin, verzwonden! 
Vanwaar die akelige nacht, 
Op held'ren dag ons aangebragt? 
Zij, die van 't scheeprijk Gades varen, 
Toch, hoorden, wijl ge uw baan verliet, 
Nog 't dreunen uwer rad'ren niet 
Van over 't vlak der wester baren. 
Geen onweêrswolk, met vocht gevuld, 
Heeft ook uw stralend hoofd omhuld. 
De maan, die zusterlijk haar' luister 
In tegenstand van u ontleent, 
Ontrooft, daar zij haar' rand hereent, 
Uw' aanblik niet door eigen duister. 
Bezwachteld' dan, door tooverdicht, 
Thessaalsche kunst uw gloed en licht? 
Wat Faëton greep, om te mennen, 
Met veege hand, de teugels aan, 
En vierde van de dierenbaan 
Het paardenspan, bij 't hollend rennen? 
Wat misdrijf heeft deze eeuw volbragt, 
Dat zij, vóór 't vallen van den nacht, 
Een' dag moet voor haar schuld verpanden? 
Als toen het heilloos kind, Tantaal, 
Den honger stilde aan 't gruwzaam maal, 
Bereid uit eigene ingewanden; 
Of toen de stichter van 't gebied, 
Dat zich alom gehoorzaamd ziet, 
Uit heilige Ilia gesproten, 
Verscheurd, zijn leên ter prooije gaf, 
En, met het leven, derfde 't graf? 
Of heeft de jongste dag gesloten 

{==645==} {>>pagina-aanduiding<<}

Den kring, der wereld toegedacht, 
En t starrenheir den loop volbragt 
Tot waar 't dien eenmaal had begonnen? 
Waar schokt zulk een gevaarte heen? 
Wat zal het einde zijn der weeën? 
Wat wraak hebt ge u, Natuur, verzonnen! 
Een vloed, die land bij land verzweigt? 
Het vuur, dat toomeloos verdelgt? 
Wat kan dien jammerstroom bekampen? 
Waar vinden alle doôn hun graf? 
Wat voorbode immer onheil gaf, 
Deez' duidt wis algemeene rampen! 
't Heelal is zelf in bangen strijd, 
Of - 't moet zijn Meester zijn, die lijdt! 
 
Doet der Titaren roof ons schrikken, 
En tergt weêr stout des bliksems wraak? 
Of is er erger slang of draak 
Dan Lerne of Python, die zijn blikken 
Verwoed ten hoogen hemel slaat? 
Wie is hij, die, in droeven staat, 
Het voorwerp is van 's Hemels zuchten? 
Wat Godheid, of wat Zoon van God, 
Gefolterd door het bitterst lot, 
Doet ons geregte straffen duchten? 
Is 't een, die meer in mildheid blonk 
Dan hij, die ons den wijnstok schonk? 
En meer, dan Herkules kon wezen, 
In kracht en ed'le daden was? 
Die door zijn magt er meer genas, 
Dan ooit Apollo kon genezen....? 
Wie ook - deez' nacht knelt ons gemoed. 
Men zegt, dat een onschuldig bloed 
Hier stroomde, en onze hand moest plengen. 
Dit was 't, wat de aarde beven deed, 
En wat te zien de dag vermeed, 
Zich schamend 't misdrijf te gehengen! 
 
Maar, Oppervader! door wiens magt 
Het hemelheir is voortgebragt; 
Die gunstrijk ziet, hoe heilig, neder 
Op hem, die zijne schuld betreurt; 
Schenk toch den dag, ofschoon verbeurd, 

{==646==} {>>pagina-aanduiding<<}

Aan 't schuld gevoelend menschdom weder! 
Neem Gij voor aller euveldaen, 
Voor eens, het geldig offer aan, 
Dat eeuwig kan ten zoen verstrekken; 
Dat Samos heiligdom niet vond, 
De lier niet zong, die 't woud verstond, 
Noch den Tyrrhener kon ontdekken 
Het Godlijk kind, dat op het veld 
Den ploeger 't eerst zich had gemeld! 
De onschuldige, door ons beleedigd, 
Wien onze hand die wonden gaf, 
Wissch' met zijn bloed ons misdrijf af! 
En Gij, wees Gij met ons bevredigd! 
Door Hem, dien Heil'gen, zij geboet, 
Voor aller schuld de straf gedragen! 
Hoe kon Uw outer reiner bloed, 
Hoe Goddelijker offer vragen? 


Tweede en laatste proeve van een' berijmden Domperkatechismus, in vragen en antwoorden, tusschen meester en leerling.

Volks-geluk kent geen grooter vijandin, dan Volks-verblinding. van der palm.


meester. 
Na korten ademtogt, (uw borst, alsnog te zwak 
En 't schelden ongewoon, moet zich allengs bekwamen, 
Om ellenlange vloek- en doemspraak uit te âmen) 
Hervatten we onze taak, den Tijdgeest, krak op krak 
En smaad op smaad gehoopt, den Duivel prijs te geven, 
Den Staatsvorm bovenal, waarnaar de volken streven. 



leerling. 
Gezonde logica, men vindt ze nergens, ach! 
Maar laat ze hem, die nog in God gelooven (1) mag, 
En dat doen wij-alleen. Wat praat men van Verdragen? (2) 
Van Constituties? 'k Moet de onzinnigen beklagen! 
Bij hen zijn Koningen slechts menschen.... welk een waan! 
Men zond - o gruwel! - menig dwingland naar de maan. 

{==647==} {>>pagina-aanduiding<<}

Maar, dwingeland of niet, zij zijn Gods Stedehouders, (3) 
En Vaders (4) van hun volk; wee, die hun magt weêrstaat, 
Die onherroeplijk (5) is, het zij dan goed of kwaad, 
En onweêrstaanlijk hun bevelen (6)! 't zijn onze ouders, 
En kindren past gehoorzaamheid: slechts dàn alleen, 
Als zij zich tegen God verzetten (7).... Maar, och neen! 
Dat doen zij even min, als de allersnoodste Paussen; 
En 'k zeg dit slechts, om onze leer zoo wat te sausen: 
Want, onder ons, wie deed den Paus ooit in den ban? 
't Is maar wat bladgoud, dat de pil vergulden kan: 
Want, heeft het volk geen regt, zijn Grondwet te beschermen, (8) 
Wie zou zich over 't volk ter wereld toch ontfermen, 
Zoo de onbeperkte Vorst eens opstond tegen God? 
Hij, die de magt bezit, kan 't misbruik ligt verbloemen. (9) 
Maar 'k schuif dit aan een zij', en stel der volken lot 
Afhankelijk van zijn gewisse alleen. (10) Het noemen 
Van dit ons tooverwoord volstaat: want in wat land 
Nam ooit gewetenloos Monarch het roer ter hand?! 



meester. 
Hoe fijn is uw vernuft! ‘Mijn Vader-ingewanden,’ (11) 
o Overdierbre zoon! voel ik in mij ontbranden!.... 
Vaar voort! vaar voort! 



leerling. 
Laat ons dan 't radicaal gemeen, 
Dat zich, helaas! verspreidt door alle standen heen, 
Eens dapper vegen! 't Is - ja, meester! 't is gepeupel, 
Janhagel, wolven, tuig; en 'k wenschte, dat het kreupel 
En lam geslagen werd door wachters, (12) die, als wij, 
Slechts weten, wat geboeft' het Grieksche volkje zij, 
Dat zich, gedwee, door vrome Turken moest doen plagen, 
Maar 't kruis van Jezus allerschandlijkst durft verlagen, (13) 
En ook al vrij wil zijn! 't Zijn Jacobijnen; (14) want 
De Sultan is Gods Stedehouder in hun land. 



meester. 
‘o Knaapjen vol van Oostergloed!’ (15)... 


{==648==} {>>pagina-aanduiding<<}



leerling. 
Heb dank, mijn vader! 
Dat was een buitenstap. Ik treed het doel weêr nader. - 
Wat is die Cortes-Constitutie niet een nest! 
Een monster, onding, (16) wat niet al! gelijk de rest, 
Door booze harten en gekrenkte hersens uitgevonden, (17) 
Waar 't Carbonari-vee de hunne op wilden gronden. (18) 
In Duitschland, och! daar ziet het mede al heel Spaansch uit. (19) 
Ook de Colonies zijn der godloosheid ten buit. (20) 
Want vijandschap heerscht, van nature, bij de menschen; (21) 
't Is anti-Christendom-en-Godsdienst, wat zij wenschen. (22) 
En nu, geeft acht! nu komt de slag eerst op den pijl! 
De Vorsten zijn van God, (23) de volken - slechts een dwijl. 
't Is geen verdrag, o neen! dat ooit hen zaam kan binden. (24) 
Den Koning bindt geen Constitutie, (25) neen, mijn vrinden! 
Geen eed, dien hij, op haar, vrijwillig, eenmaal deed. (26) 
Zoodra het hem gelust, verbreek' hij wet en eed! (27) 



meester. 
‘Mijn Kweekling! gij, mijn levend beeld! 
Wees, door mijn Vaderzucht herteeld, 
Wat ik’.... (28) Maar 't is genoeg: wil mij nu verder melden, 
Wat en Geboorte en Aadlijke afkomst bij u gelden. 



leerling. 
Geboorte heeft met Verdienste in 't minste niets gemeen: (29) 
Waar zou het met onze eer- en leergestoelten heen, 
Zoovaakdoor'tlaagstgemeen, (30) verdienstlijkslechts, beklommen? 
Geen' adel van den mensch (31) vermag men op te sommen. 
God schiep den Edelman; Hij heeft het onderscheid 
In Adam's kroost, Hij-zelf, ten klaarste blootgeleid. (32.) 
Er zullen (wie zou zich, ook dáár, met ruigt' vereenen?) 
Gewis twee Heemlen zijn, - voor Adel en gemeenen! - 
Maar thans (God beter' 't!) schaamt zich de Edelste zelfs niet, 
Waar wat te pikken valt, tot postjes te geraken, (33) 
In stede dat men zulks 't gepeupel overliet, 
Bestemd, om, voor hun zweet, ons dik en vet te maken. 


{==649==} {>>pagina-aanduiding<<}



meester. 
Dat 's weêr bewezen, en het sluit gelijk een bos! 
Men zegge, wat men wil, gij zijt een looze vos. - 
Laat mij nu 't hoofdstuk der Publieke Opinie hooren. 



leerling. 
Die werd ten tijde van den Zondvloed reeds geboren: 
Toen, en in Sodom, de Woestijn, 's Profeten tijd, 
In dien van Jezus zelv' (34) der Helle toegewijd, 
Is alle kwaad (35) uit haar, uit haar alleen, gesproten. 
Slechts door den trechter van de Magten (36) als gegoten, 
Kan zij bestaan. Het volk kan over zijn belang, 
Noch mag zulks, zelve oordeelen (37) of beslissen. 
Die Drukpers- vrijheid konden wij ook heel wel missen; 
Zij brouwt wat kwaad! (38) - Europel ei, hoor mijn'jammerzang! 
Wat wilt gij? Vrij zijn, ja! van God, en Vorst, en wetten! (39)- 
Gij, Vorsten! 't is uw pligt, (40) u moedig te verzetten; 
God gaf u 't regt, (41) slaat toe! Geen volksgevoelen meer. 
Stelt andre leeraars aan, getrouw aan onze leer; 
't Is heidendom, vrijgeesterij, wat gene leeren, 
En Godverzaking. (42) Ook moogt gij het niet vereeren, 
Dat liberale vee, met ster en ridderkruis; (43) 
Maar zendt die liever ons en onzen vrienden thuis. 
Stoort u vooral niet aan den naam van dwingelanden, (44) 
Maar klemt de teugels vast in uwe onfeilbre handen. 
Een hooger Magt (45) (men giss', vanwaar zij d' oorsprong nam!) 
Is met ons! 



meester. 
Ach! wij zijn als vuursteen, staal en zwam: 
Gij zijt de steen, ik 't staal, het zwam is 't geen wij preken; 
Ik kets, gij vonkt, en tracht, door 't zwam, den brand te ontsteken. 
Zóó slaan wij op elkaar; zóó naauw zijn wij vereend! - 
Gaan we over tot het Onderwijs. 



leerling. 
Ik zie, gij weent; 
En waarlijk, 't is een zaak, die stoffe geeft tot tranen! 
't Is de eer- en ijverzucht, (46) die prikkels tot de vlijt, 
Die men verdooven moet, of 't licht zal steeds, ten spijt 

{==650==} {>>pagina-aanduiding<<}

Van elken dompervriend, de vale leer doen tanen, 
Die vuige botheid eischt. Wat is 't gevolg? Helaas! 
Twee Duivels spelen in ons teeder kroost den baas; (47) 
't Zijn die van hoogmoed en van nijd. (48) o Dierbre roede! 
Herneem uwe oude plaats, en zweep den knaap ten goede! (49) 
Wat heeft hij toch met zoo veel wetenschap van doen? 
Dat Josua de zon deed stilstaan, staat geschreven: 
Waarom niet bij die orthodoxe leer gebleven? 
Geen leerstoel (50) zal in 't eind voor menschen van fatsoen 
Meer overblijven, ja geen eerepost (51); en zeker 
Genaakt de gouden tijd voor dokter en apteker: 
't Maatschaplijk ligchaam staat voor een beroerte bloot, (52) 
En Godsdienst, orde en al, (53) het sterft geen' andren dood! 



meester. 
Ons leerboek naakt het slot: Verlichting nog en Vrijheid. 



leerling. 
Ja, wel bekome 't u! 't Is rondom: Vrijheid blijheid! 
Verlichting boven! Maar ik zeg, en houd het vast, 
Dat men in donkren nacht, gelijk de blinde, tast: 
't Is de Eeuw van bijgeloof, onkunde en slavernije; (54) 
't Is de Eeuw van duisternis en van afgoderije. (55) 
Wijsgeerte is dwinglandij, (56) ten zij van ons ontleend. 
Schavotdood, sluikmoord is de leus der Liberalen. (57) 
Blijve ieder lijdelijk; (58) zoo zullen wij, vereend, 
Het werk wel klaren, en men zal geen schutters halen, 
Als willekeur het volk in zijn' gezant (59) vertrapt, 
Maar zorgen, dat van 't feit geen snapzieke ekster klapt! - 
Afschuwlijk bijgeloof is 't, dat de ligchaamskwalen 
Poogt uit te roeijen, (60) (moge Joost de koepok halen!) 
Een zedelijke ziekte, of wat ook, heelen wil; (61) 
Ze zijn noodzaaklijk, en genezen zich van zelve (62).... Stil! 
Of 't gekken- en verbeterhuis (63) zal straks u toonen, 
Wie zot is, ik of gij! Men moest er hen meê loonen, 
Die aan het hoofd van Maatschappijen durven staan 
Tot Nut van 't Algemeen, Weldadigheid en Welzijn, (64) 
Wier hersens en wier ziel godsjammerlijk van stel zijn. - 

{==651==} {>>pagina-aanduiding<<}

Voorts haalt oud-Israël, in Baäls-eigenwaan, 
Of in afgoderij, in Molochs-, Mammons-vrinden, 
Niet bij ons Nederland, (65) dat, vol van diep verblinden, 
Als 't heidendom, bijzondre menschen weêr vergoodt, (66) 
En eerdienst pleegt voor Jenner, (67) Koster (68) zelfs, en allen, 
Die, dom of wijs, den boozen Tijdgeest slechts bevallen. (69) 
Aldus ontheiligt men de kerken, (70) en, ontbloot 
Van schaamte, loochent, hoont men Jezus, (71) en.... Maar verder! 



meester. 
Regt meesterlijk, mijn zoon! - Zoo derft ge eenmaal geen' herder, 
o Schapen, mij zoo waard! Ja, gij, gij zult het zijn! 



leerling. 
Ei, meester, stoor mij niet! Ik ben geheel begeesterd..... 
't Is ...'t is een kenmerk onzer Eeuw, door trots (72) vermeesterd, 
Napraten van elkaar, (73) en daarvan ben ik rein! 
Maar oordeelkunde, maar geleerdheid, onderzoeken, 
Maar kennis (74) - ja, dat laat zij over voor ons, kloeken! 
Oufeilbaar wil zij zijn; (75) maar wie is dat, dan wij? 
Men stelt en Duivelen en Englen aan een zij', (76) 
En durft het dierbaar Magnetisme zelfs ontkennen, (77) 
Laakt Maurits, prijst een' Oldenbarneveld, en scheldt 
Op Dords Synode (78) .... (Maar, waartoe hier meer vermeld? 
'k Zie niets dan gruwlen; want gij leerdet mij gewennen, 
Met één oog slechts te zien; zoo ziet men altijd scheef, 
En 't scheefzien is een kunst, waarnaar elk onzer streev'.) - 
't Is rondom duister; (79) maar wij hebben mollen-oogen, 
En wroeten, clairvoyant, aan aller oog onttogen. 
Een zijn of niet zijn ligt op 't menschdom uitgespreid; (80) 
Wij wandlen in het licht, bij helsche donkerheid. (81) 
 
Nu moet ik, tot Besluit, nog zoo wat redeneren; 
Als uitverkoorne 't volk vermanen tot bekeeren 
En onderdanig zijn; dan mijn regtzinnigheid (82) 
Doen blijken, in een vroom sermoen, met fijn beleid; 
Profeetje spelen; (83) voorts den Koningen ter degen 

{==652==} {>>pagina-aanduiding<<}

Hunn' pligt inpeepren, (84) en de volken nog eens vegen; (85) 
DenStaats-, (86) den Krijgsman, (87) denProfessor, (88) en, vooral, 
Den Leeraar (89) toonen, wat ook hun, bij 't diep verval 
Van kerk en staat, te doen staat.... 



meester. 
'k Wil 't u sparen. 
Gij moogt, zoo 't u gelust, u daaromtrent verklaren 
In openbaren druk. Ik ben voldaan, mijn zoon! 
In u herleef ik ééns. Mijn liefde zij uw loon! 
Ja, 'k sterf getroost. ‘Mijn ziel, die me op de lippen zweeft, 
Zal wen dit leven mij begeeft, 
Uw schedel als een damp omwalmen’.... (90) 



leerling. 
Ik ben uw schepsel, ja! U poogde ik na te galmen. 






De moord der gebroeders Johan en Cornelis de Witt.


Ik voel mij 't bloed door de adren jagen, 
Dat bruisend woelt en kookt en brandt. 
Het starend oog naar de aard' geslagen, 
Herken ik naauw mijn Vaderland. 
Ach! overstelpt van bittre tranen, 
Zie ik op eens dien luister tanen, 
Waar Spanje voor in 't niet verzonk. 
Ach! Neêrlands grootheid is verdwenen; 
De gloriezon heeft uitgeschenen, 
Die honderd jaren heerlijk blonk! 
 
Snelt aan, snelt aan, o strijdbre Gallen! 
Alom de zegevaan geplant. 
Laat vrij uwe oorlogsdonders knallen 
Langs 't eertijds roemrijk Nederland! 
Die roem is thans van hier geweken; 
De Vrijheid vlugt uit Neêrlands streken, 
Op 't snood, ondankbaar volk verstoord. 
'k Zie Razernij, ten troon verheven, 
Aan 't blinde volk haar wetten geven - 
En 't edel Broederpaar vermoord! 

{==653==} {>>pagina-aanduiding<<}

Maar neen, weêrhoudt dien toon, mijn snaren! 
Wijt aan den Belg die gruwlen niet! 
't Is een ontzinde troep barbaren, 
Die hier het edelst bloed vergiet. 
o Neen, het zijn geene echte Belgen, 
Die dus het bloed der burgers zwelgen! 
't Zijn monsters, die, door wraak gespoord, 
Door Razernijen aangegrepen, 
De Witten naar de slagtbank slepen - 
En Nederland gruwt van dien moord! 
 
Verzink, afschuwlijkste aller jaren, 
Dat zoo veel schrikbre gruwlen draagt, 
En 't heilig bloed dier martelaren 
Op Hollands grond vergieten zaagt! 
Waarom liet gij, o zon! uw stralen 
Op zulk een' gruwel nederdalen, 
Die 't hart met siddering vervult? 
Waarom verspreiddet gij uw' luister? 
Waarom niet in een aklig duister, 
Dien dag, gansch Nederland gehuld? 
 
Ha! 'k zie die monsters zamenhorten, 
Daar woede en wraak hunn' arm bestiert; 
'k Zie hen op de Edlen nederstorten, 
Gelijk het brullend roofgediert', 
Wanneer 't zijn wisse prooi ziet naken, 
Verwoed, met opgesperde kaken.... 
Maar neen, zóó moordt geen woudgebroed! 
Geen tijger, schriklijk losgebroken, 
In felle razernij ontstoken, 
Lescht zóó zijn' heeten dorst naar bloed! 
 
o! Zie dien vuigen drom, verwilderd, 
Nog juichen bij die gruweldaad! 
Wat woede is in hun oog geschilderd, 
Wat helsche wellust op 't gelaat! 
Maar neen, wend van die schriktooneelen, 
Die ijsselijke moordtafreelen, 
o Zangster, thans uw blikken af! 
Tot in het diepst der ziel bewogen, 
Kniel ik, met tranen in mijne oogen, 
De Witten, op uw heilig graf! 

{==654==} {>>pagina-aanduiding<<}

o Gij, de glorie onzer Vadren, 
o Grootsch en edel Broederpaar, 
Hoe woelt en kookt mij 't bloed door de adren, 
Wanneer ik op uw deugden staar! 
Ik zie de hel met al haar snoodheid; 
Ik zie uw' fieren moed en grootheid, 
Bij 't woeden van 't onmenschlijk rot. 
Wat stormen klatren om uw' schedel, 
Uw oog blijft kalm, uw hart blijft edel, 
Getrouw aan eer en deugd en God! 
 
Geene uitgezochte martelingen, 
Geen folterende ligchaamsmart 
Kon ooit uw' mond een taal ontwringen, 
Die streed met de inspraak van uw hart. 
Geen dreigend oog van aardsche Goden, 
Schoon alles knielt op hun geboden; 
Geen woest gepeupel, hoe het brult, 
Kon ooit uw kalme ziel versagen; 
Verheven boven al hun lagen, 
Hebt gij getrouw uw' pligt vervuld. 
 
Van hier dan die ontzinde Belgen, 
Wier vuige ziel uw doel miskent! 
Van hier die drom van bastaardtelgen, 
Die snood uwe edie grootheid schendt! 
Hij is ontaard van de eêlste Vadren, 
Hem vloeit geen Hollandsch bloed door de adren, 
Wie op uw deugd zijn' zwadder schiet! 
Hij kan uw grootheid niet beseffen, 
Zich nooit tot u omhoog verheffen - 
Maar blijft gekluisterd aan zijn niet! 
 
Wie u dan landverraders noeme, 
Zich blinden laat' door d'ijdlen schijn; 
Wie ooit uw nagedachtnis doeme - 
Mij zal uw rustplaats heilig zijn! 
Dáár wil ik vaak mijne offers brengen, 
Een' vloed van dankbre tranen plengen, 
En nederknielen op uw graf; 
Dáár zweer ik haat aan 's lands tirannen - 
Dáár dank ik God, die zulke mannen 
Aan ons gezegend Neêrland gaf! 
 
a.w. engelen. 
Groningen, Junij 1823. 






{==655==} {>>pagina-aanduiding<<}

Elsje in de stad.


o Ja, vriendinnetjes! 't is waar, 
Ik was onlangs in stad; 
Maar och! ik ben (ronduit gezeid) 
Niet op haar spraak gevat: 
Ze praten daar zoo wonderlijk, 
En van zoo vreemde zaken; 
Ik wist niet, of ze Nederduitsch, 
Dan of ze Arabisch spraken. 
 
De een zeî, er stond een lenteroos 
Te bloeijen op mijn wang; 
Die zag twee sterren in mijn hoofd: 
'k Werd voor mijzelve bang. 
Dees zwoer, 'k had pijlen in mijn oog, 
En kwam zijn' nood mij klagen: 
Een vierde kermde van de pijn; 
'k Had hem een wond geslagen. 
 
Men gaf mij tanden van ivoor, 
En haar van zij'; (hoe raar!) 
Mijn hals was van het schoonste albast, 
Waarvoor mij God bewaar'! 
'k Had, zeide een oude modegek, 
(Ze zijn in stad niet wijzer) 
Wijl ik hem uitgelagchen had, 
Een hart van staal en ijzer. 
 
Een dikkop kon het aan mij zien, 
(Het deed mij waarlijk pijn) 
Vrouw Venus was mijn moeders naam, 
Ik moest Kupido zijn. 
Dat noem ik liegen, dat het kraakt! 
Of zou niet ieder weten, 
Dat ik de dochter van Marij, 
En Elsje ben geheeten? 
 
De een greep regt vinnig naar mijn hand, 
(Hij kreeg een' frisschen klap;) 
Een ander, in de gniep, (hoe valsch!) 
Gaf me op den voet een' trap; 

{==656==} {>>pagina-aanduiding<<}

Een derde kneep mij in de kin, 
Terwijl mij de andren plaagden, 
En noemde mij (al schimpend vast) 
De koningin der maagden. 
 
Men knielde voor mij neêr, en zwoer, 
(Wat booze spotternij!) 
'k Was ... (zal ik 't zeggen?) een Godin; 
Aanbidden moest men mij. 
Zoo ware ik dan (ik schrikte er van, 
Toen ik het regt doorgrondde) 
De vrouw van onzen Lievenheer, 
(Vergeev' Hij mij de zonde!) 
 
In 't kort, men hoort in stad een taal... 
't Is waarlijk zonde en schand'! 
Ze zien ook alles anders, dan 
Wij menschen op het land. 
Maar wat hun zoo verkeerd doet zien, 
Dat hoeft men niet te vragen: 
Hunne oogen staan zoo raar in 't hoofd; 
Het komt van 't brillendragen. 
 
j.w. ijntema. 
Vrij naar het Hoogd. 


Zeemans-woord.


‘Mijn vriend! hoe gaat gij zoo te vreê 
En onbezorgd weêr naar de zee, 
Waar duizenden op zijn gestorven, 
En waagt ge uzelv' dus roekeloos?’ 
Zoo sprak ik tot een' oud' Matroos, 
Die lang op zee had rondgezworven; 
En daadlijk gaf hij dit bescheid: 
‘Wat praat gij toch van roek'loosheid! 
Waar lieten beide uwe ouders 't leven?’ - 
‘Wel, op hun bedde’.... ‘En durft ge u nog te bed begeven?’ 
 
G.T. 

Meng. No. XII. bl. 589. reg. 4. leze men: est, et non est, ordinariae legis poenae obnoxius.





{==657==} {>>pagina-aanduiding<<}

Mengelwerk.

De kleeding.

Eene voorlezing. (*) Door H. van Loghem.

Niets van datgene, wat geschikt is, om de gezondheid van het ligchaam te bevorderen en aan hetzelve bevalligheid bij te zetten, moet den mensch onverschillig zijn. De ontwikkeling zijner geestvermogens vereischt wel, in de eerste plaats, deszelfs zorgen; dan ook dat ligchaam is deze mede overwaardig. De mate van den invloed, welken wij op anderen uitoefenen, hangt veelal van hetzelve af; het voorkomen werkt meerder of minder vermogend op hen, naarmate het innemend is of terugstoot; en dikwerf was de waarlijk groote man daaraan niet weinig verschuldigd. Onder datgene, waarop wij dit alles moeten toepassen, verdient ook vooral de kleeding onze aandacht. Zij behoedt of schendt de gezondheid, die teedere bloem, welke aan zoo vele gevaren is blootgesteld; zij zet aan onze gestalte luister bij, of ontsiert dezelve door wansmaak; zij bedekt natuurlijke gebreken, of misvormt het pronkstuk der schepping; zij is soms eene onwraakbare getuige van onze kiesch- of losheid, en niet zelden de maatstaf, naar welken men ons beoordeelt. Is de keuze en inrigting van dezelve nu zoo gewigtig, dan, voorzeker, zult gij, geëerde Hoorders en Hoorderessen! het billijken, dat ik haar tot een onderwerp, ter vervulling dezer leesbeurt, heb gekozen. Verleent mij, te dien einde, goedgunstiglijk uwe aandacht;

{==658==} {>>pagina-aanduiding<<}
en dat uw smaak datgene verbetere, wat gij in mijne voordragt gebrekkig mogt vinden.
Niemand uwer wane, dat ik tegen de vermogendste gebiedster, die immer de wereld beheerschte, de Mode, eenen aanval zal ondernemen. Haar troon, ofschoon slechts kwikjes en strikjes den grondslag van denzelven uitmaken, staat vaster dan die, welke op rotsen is gebouwd. Neen: moge ik ook haren schepter niet kussen, de voorzigtigheid gebiedt mij, den slag van denzelven te ontwijken. Maar de gehoorzaamheid heeft toch hare grenzen; en vrije Nederlandsche mannen en vrouwen zullen voorzeker het aanwijzen van dezen niet wraken: en dit zij mij dan, bij de behandeling van dit onderwerp, tevens vergund.

I. De kleeding moet, in de eerste plaats, der gezondheid bevorderlijk zijn.

De zefirs van het Zuiden dartelen slechts zelden door onze dreven; en, spelen deze ook soms op ligte wiekjes, dan worden zij weldra door hunnen onverzoenlijken vijand, den guren adem van het Noorden, vervangen. Na eenen schoonen lentedag, die het knopje uit zijne windselen lokte, legt dikwerf de morgen eenen zoom van ijs om de ontlokene blaadjes; en meermalen gevoelen wij eene snerpende koude, na den verschroeijenden hondsdagsgloed. En nogtans zien wij dikwerf onze jeugd gekleed, als bevond zij zich in den tuin der Hesperiden; den jongeling, als streelden hem de zuider luchtjes; het meisje, als had het niets voor hare rozen te duchten; de bedaagden, als leefden zij nog in hunne lente. Het luchtig doek, als ware het door Arachne geweven, het gaas, dat den onvriendelijken Boreas niet kan afweren, worden met den naam van kleeding bestempeld; terwijl men den moederlijken raad der zorgende Natuur in den wind slaat. Zij moge den onbedachten eene kille huivering door de leden jagen, eenen nevel voor de fonkelende oogen hangen, den loop der vochten stremmen, en den lastigen hoest zenden; zij waarschuwt te vergeefs; en niet zelden neigt

{==659==} {>>pagina-aanduiding<<}
reeds de schoone bloem het kwijnend hoofd naar het graf, eer zij nog het aanwezen van den worm in haren kelk vermoedt. Dan weder schijnt het, alsof wij eensklaps naar den poolkring zijn verplaatst geworden: alles zoo digt, als schuilde het verderf in de zachtkens bewogene lucht; zoo gekoesterd, als moest de hardnekkigste jicht in een dampbad overwonnen worden; zoo met bont en pelterijen overladen, als had men den onmetelijken voorraad van het Noorden uitgeplonderd. Een onophoudelijke overgang van het eene uiterste tot het andere, welke niet dan nadeelig op het ligchaam werken kan: nu aan den snijdenden wind blootstelt, wat men, kort te voren, voor den zonnestraal bedekte; de warmte van het bloed, in weinige oogenblikken, eenige graden doet rijzen of dalen, en alzoo voor de menigvuldige kwalen, welke ons bedreigen, den toegang opent. Neen, mijne Hoorders en Hoorderessen! zoo moet het niet zijn. De wijsheid roept ons toe: ‘Neemt de luchtsgesteldheid, waarin gij leeft, in acht; schikt u naar de verschillende jaargetijden; wacht u voor het te losse, te dunne, te onbedekte, voor het knellende en broeijende; zorgt, zoo veel mogelijk, dat gij, in elk saizoen, ongestraft, de versterkende lucht in het vrije veld moogt inademen; dat uwe kleeding der beweging van het ligchaam niet hinderlijk en den omloop van het bloed bevorderlijk zij; en vermijdt vooral die plotselinge veranderingen, welke, maar al te dikwerf, de kwijning en den dood veroorzaken.’

II. De kleeding moet betamelijk zijn.

Onbetamelijk noem ik het, wanneer de vrouw, door diens kleeding na te apen, den man nadert; deze zijne kunne vergeet, en den tijd aan den opschik verbeuzelt; wanneer eene afzigtelijke slordigheid het oog beleedigt, of wij het gebrek aan kieschheid aan het onbedekte, aan vorm of plooi ontwaren. De edele vrouw walgt van den jongeling, die den stempel, door de Natuur op hem gedrukt, heeft uitgewischt, er vermaak in schept, voor zijnen spiegel, vouwen en strikjes te leggen, de golvende

{==660==} {>>pagina-aanduiding<<}
lokken zorgvuldig te krullen, der vrouwen versierselen draagt, en het voorkomen van den man heeft verloren; de man, bij welken vrouwenwaarde op eenen hoogen prijs staat, van het meisje, dat de kroon van het bevallig hoofd voor den mannelijken hoed, het keurig gesneden en als de tooi der zwanen glinsterend kleed voor den overrok verwisselt, en den teederen voet in de laarzen eens ruiters knelt, als ware zij gereed om het snuivend ros te bestijgen en de wereld door te vliegen. De Natuur heeft wijsselijk de grenzen voor beiden afgebakend; en het overschrijden derzelve geeft eenen billijken grond voor het vermoeden, dat men den door haar aangewezen' weg heeft verlaten. Weldra meent men bij het meisje, dat het gewaad der mannen draagt, zijn vurig oog, zijnen ondernemenden geest en het zoo weinig vrouwelijke der Amazonen te ontdekken; en ziet daar het schoon geheel, dat ons zoo zeer bekoort, de vermogende indruk van het zachte, zedige, huisselijke, verloren! De vrouw, zal zij den man hoogschatten, moet bij hem den mannelijken ernst, de mannelijke deftigheid, zijnen afkeer van beuzelingen, en die krachtvolle vastheid vinden, welke aan het zwakke klijf den steun des stevigen eiks verzekert; en hij vertoont zich aan haar als een bevend rietje, dat voor elke windvlaag moet buigen! Waarlijk, beide vernederen zich en missen hun doel.
Wat de slordigheid betreft: zij is eene beleediging voor het gevoel, aan niemand te vergeven, daar, zelfs bij geringe middelen, het nette, het welvoegelijke binnen ieders bereik liggen; de klip, waarop het geluk van zoo menig meisje uit den lageren stand schipbreuk lijdt; te dikwerf, bij meer gegoeden, aan den verspillenden zwier verbonden; in den hoogeren niet zelden, bij de verblindende pracht, terugstootende; de vlek, welke alle de rozen der schoonen ontluistert, en, bij den man, aan eene achteloosheid doet denken, die met orde en geregeldheid, hoofdvereischten in zijn karakter, onbestaanbaar is.
En het gebrek aan kieschheid in de kleeding? Hier zijn het noch de bedriegelijke togtjes, noch de gure winden,

{==661==} {>>pagina-aanduiding<<}
noch de adem van den winter, maar loerende, altijd bezige, altijd gevaarlijke hommels en wespen, waarvoor ik onze bloemen moet waarschuwen. Zij spotten en dartelen met haar; het geloof, de eerbied voor hare waarde gaan bij hen verloren; zij wagen, wat zij anders zich niet zouden durven vermeten; de deugd heeft eenen kamp te strijden, dien voorzigtigheid zoude vermijd hebben; en - neen, de kieschheid gebiedt mij, in eene vergadering als deze, het bij wenken te laten, wier toepassing zoo gemakkelijk moet vallen.

III. De kleeding mag het ligchaam niet ontsieren.

Zouden wij datgene ontluisteren, wat de liefderijke Voorzienigheid ons gaf, om elkander te behagen; het denkbeeld van kracht, dat wij bij het aanschouwen van den welgevormden en onbedorven' man ontvangen, het gevoel van het schoone, bij den aanblik eener bevallige vrouw zoo streelend, uitwisschen? Mannen! met uwe hoeden als suikerbrooden, of het omkleedsel eener noot; met uwen halsdoek, nu eens een naauwelijks merkbaar strookje, dan aan een kropgezwel gelijk; met uwe geheel ontbloote borst, of eene schier toegeknepene keel; met eenen spencer, als kondet gij de panden van den rok niet bekostigen; met een ingerijgd ligchaam, als wildet gij de evenredigheid, door de Natuur zoo meesterlijk daargesteld, wegnemen: zoudt gij behagen kunnen? Zult gij het, sieraden der schepping! wanneer gij der grillige Mode te groote offers brengt; u het bonte, dat schier alle de kleuren van den regenboog in zich vereenigt, laat opdringen; voor ons die heerlijke lokken, dat vriendelijk oog en bijna uwe lagchende rozen verbergt, of haren gloed door schitterende juweelen verdooft; duur betaalt, wat een ellendig vernuft heeft uitgevonden, al ontsiert het uwen vorm en schendt het die bloemen? Benadeelt gij u niet, o bloeijende maagd! door u in het gewaad der matrone te hullen, dat alleen bij hare besneeuwde haren voegt; gij niet, eerwaardige moeder! als gij in den tooi met het meisje wedijvert; gij, eindelijk, niet, oude van dagen! als gij om het ijs der jaren den bloemkrans vlecht?

{==662==} {>>pagina-aanduiding<<}
Heilige Natuur! tot u wijs ik allen terug, die van uw pad zijn afgedwaald; tot u, de voedster de drie bevalligheden: eenvoud, onschuld en smaak.

IV. De kleeding moet aan het ligchaam bevalligheid bijzetten.

Waant niet, mijne schoone Hoorderessen! dat ik dit uw gebied betrede, om aan de meesteressen in die lagchende kunst lessen te geven. Wat zoude ik u leeren kunnen? Wij mannen bewonderen het gewrocht uwer vingeren, zonder hen, vlug als de gedachte, te mogen volgen. U leeren! Hoe zoude dit ons mogelijk zijn, ons, die niet eens de deelen kunnen onderscheiden, waaruit dat betooverend geheel bestaat? Ligt die bevalligheid in de lok, waarmede het windje speelt, en die, kunsteloos, de hoogste kunst verraadt; in de plooijen van het doek, door u gelegd; in het net en eenvoudig hulsel, waarvan uwe rozen eenen hoogeren luister ontleenen; in het gewaad, bij de meest kiesche betamelijkheid, los en ongedwongen; in uwe houding, gang, vriendelijk en goedwillig oog, vereenigd met den zilvertoon uwer lippen? Wij weten het niet: en zoude ik u dan leeren willen? Neen: verdedigen wilde ik u tegen die ongevoelige en smakelooze bedillers, die niet kunnen dulden, dat de vrouw, van het vermogen om te bevallen, in haar gelegd, gebruik maakt, en de gaven der Natuur door eenen keurigen tooi verhoogt. Zij redeneren noch in het belang van uwe, noch in dat van onze kunne. U willen zij datgene ontnemen, waardoor zich de smaakvolle van haar, die minder fijn gevoelt, onderscheidt; beletten, de Natuur, die toch in alles u het volmaakte niet schonk, te hulp te komen; u tot dat ongevormde veroordeelen, dat het boersche en onbeschaafde nadert; ons berooven van het genot, bij het aanschouwen eener edele gestalte, met den toovergordel, dien zij draagt. Hoe! zoude het u alleen ongeoorloofd zijn, het schoone dier Natuur te verhoogen? Wij lokken immers, door het slijpen, eenen fonkelenden gloed uit den diamant, en verfraaijen het betooverend landschap, door het vormen van bekoorlijke

{==663==} {>>pagina-aanduiding<<}
groepen. - Gij zijt geschikt en bestemd om te behagen: kiest dan vrij den dos, welke daartoe bevorderlijk kan zijn; maar toetst hem vooraf aan de regelen van zedigen zedelijkheid; zijt niet te kwistig met de voortbrengselen der kunst, opdat zij het schoone der Natuur, het voortreffelijkste van alles, niet in de schaduw mogen plaatsen; vergeet nimmer, dat de beminnelijke eenvoud den hoogsten luister bijzet en op den duur bekoort.
Ook dat eenvoudige zij uw sieraad, o mannen! Een effen kleed, van eene niet schitterende kleur; het nette, zonder tot het gezochte en beuzelachtige te vervallen; het lijnwaad helder als de sneeuw; de vorm deftig en den man voegende. o! Vraagt het der vrouwe, of gij, op deze wijze, hare goedkeuring niet verwerst; en laat het aan de verwijfde pronkertjes over, om zich door hunnen bonten tooi, pomaden en reukwerken belagchelijk te maken.

V. Hoe ver mag men aan de zucht, om door de kleeding te behagen, voldoening geven, en den heerschenden smaak volgen.

Er bestaat misschien geen onderwerp, ten aanzien van hetwelk men zoo vele, zoo zeer uiteenloopende gevoelens aantreft. De Mode, deze nu eens bevallige, dan weder afzigtelijke Godin, die meer verschillende vormen aanneemt, dan immer Proteus vermogt, heeft warme vereerders en heete bestrijders: en hier, zoo als dit bijna altijd het geval is, zal de beste weg wel in het midden liggen. Het eentoonige, waar wij het ook aantreffen, verveelt; de verscheidenheid behaagt; de vrouw is wel eene bloem, maar niet gelijk aan die van het veld, wier tooi in elke lente dezelfde blijft; afwisseling is aangenaam, onder deze voorwaarde echter, dat zij het karakter der wispelturigheid niet aanneme; de Mode geeft aan duizenden handen werk, maar ook, slaafs opgevolgd, ledigt zij de beurs van ontelbaren, en verslindt het merg der huisgezinnen. Soms maakt de Mode zich verdienstelijk, door het bevorderen van het bevallige; meermalen ook noodzaakt zij ons, het zedig oog af te wenden, al

{==664==} {>>pagina-aanduiding<<}
bloost ook zij niet, welke door haar is uitgedost geworden. Nu eens is het deftige te stijf en het ongedwongene te los; dan weder het effene te somber en het gekleurde te bont. Naar welke regelen moet men haar dan volgen? Aan de hand van den gekuischten smaak en der zedigheid: nu eens meerder, dan eens minder, en soms in het geheel niet. Het gezond verstand en onze betrekkingen in de zamenleving moeten ons evenzeer de zonderlinge, als de volstrekte modepop, doen veroordeelen. Zich naar het algemeen gebruik niet te willen schikken, voor zoo verre het geene offers van dien smaak en die zedigheid vordert; zich in het gewaad onzer grootmoeders te willen hullen, wanneer hetzelve nergens meer, behalve in de schier vermolmde familieportretten, bestaat; met eenen statigen sleep daarheen te treden, terwijl de lustige jeugd in het losse, doch betamelijke kleed om ons heen huppelt; in onzen bloei den stijven voorvaderlijken rok te dragen, waarvan de vorm slechts in de geschiedenis bewaard bleef; als maagd de schoone lokken onder eene kornet te begraven; als jongeling het hoofd met eene zoogenoemde burgemeesterspruik te dekken: is dit alles niet zoo zonderling, dat men zich der bespotting prijs geeft? Maar, aan alle de grillen der Mode te gehoorzamen; de schoonste leest te ontsieren, ja zelfs te misvormen; zich in een harnas van baleinen te laten knellen, en de gezondheid te benadeelen; den verraderlijken wind eenen toegang tot onze borst te openen; den dood uit te lokken, om zijne prooi aan te vallen, en leliën en rozen naar het graf te slepen: welk eene dwaasheid!
Maar ook onze stand en betrekkingen moeten in aanmerking genomen worden. Dat de vermogende vrouw en het bemiddeld meisje aan de Mode een gedeelte van haren tijd opofferen; met vlugge vingeren, in haren dienst, de naald voeren, en zich voor het borduurraam vermaken; van haren overvloed iets aan sieraden besteden en daarin genoegen vinden: welnu, mits maar het meisje het vormen van den geest niet verwaarlooze, het nuttig boek boven het toilet den voorrang geve, en nimmer uit het

{==665==} {>>pagina-aanduiding<<}
oog verlieze, dat de bloemen van dit leven vergankelijk zijn; mits maar de echtgenoote en moeder om het kleed de huiszorg niet late varen en hare kinderen niet vergete, maar deze, naar het voorbeeld der Corneliaas, als hare rijkste juweelen beschouwe. Maar in eenen lageren stand den hoogeren in alles te willen naäpen; bij bekrompene omstandigheden met de gegoedsten te wedijveren; den tijd geheel aan de Mode te verbeuzelen; zich het eenvoudige en nette kleed der nijvere burgeres te schamen; zich aan te schaffen, wat men naauwelijks betalen kan; van den arbeidzamen man en vader meer te vorderen, dan hij door zijn zweet verdient; den kinderen te onthouden, wat men aan de kleeding verspilt; aan het huisbestuur schaars te denken, en zoo met volle zeilen naar den afgrond te sturen: is dit niet meer dan dwaasheid? Achtingwaardige burgerklasse! deze is de klip, waarop zoo vele uwer schoonen maar al te dikwerf stooten. Vanhier, dat zij ongeschikt worden voor den kring, in welken de Voorzienigheid haar heeft geplaatst; vanhier, dat het huis, waar de weelde niet wonen kan, maar spaarzaamheid pligt is, haar onverdragelijk wordt; vanhier, dat het meisje, voor hetwelk de huisselijke genoegens niet langer waarde hebben, die buiten hetzelve zoekt; vanhier, dat zij dikwerf de gade wordt van hem, voor wiens stand zij niet is opgevoed, met welken zij niet gelukkig kan worden; vanhier, eindelijk, dat welhaast armoede, de rampzalige vrucht van verspilling, op de lagchende welvaart volgt.

VI. Men heeft het kostbare niet noodig, om te behagen.

Neen, zoo stiefmoederlijk heeft de Natuur hare zonen en dochteren niet bedeeld, dat zij het goud zouden behoeven, om bevallig te zijn. Slechts weinigen kunnen daarover beschikken; en nogtans behagen zij, die smaak, of den waren zin van het schoone, bezitten. Niet de stoffe van het kleed, maar de vorm; niet het overtollige, maar de schikking; niet het rijke, maar het kiesche bekoren ons. Landmeisje! met uwen eenvoudigen tooi; dienstmaagd! met uw jakje, zonder pracht; burgerdochter! met

{==666==} {>>pagina-aanduiding<<}
de kroon der echt Hollandsche netheid en zindelijkheid, zouden wij het oog met minder genoegen op u, dan op de vrouw, in kostbare zijde gekleed, met paarlen en juweelen uitgedost, vestigen? En gij, die dit goud binnen uw bereik hebt, voor welke de Neger duikt en de mijnslaaf zwoegt, waant niet, dat gij door dien glans alleen zult behagen. Het betooverende ligt niet in die shawls, welke slechts weinigen kunnen verkrijgen; noch in die kant, wier mazen het oog naauwelijks kan onderscheiden; noch in dat fijne doek, dat meer een waas dan eene bedekking is: maar in het hagelwitte, het vlekkeloos reine, het volmaakt zedige, het welgeordende, het passende voor kleur en gestalte, voor betrekkingen en jaren, het wel overeenstemmende van alle de deelen met het geheel; en, zoo uitgedost, behoeft gij de vergelijking met geene vorstin te schromen. Het vereischte voor dien dos, voor ieders stand berekend, bieden de goede Natuur en de nijvere kunst allen aan; en ook de Noordsche Flora is kwistig met hare bloemen voor de bloeijende jeugd.

VII. Men bedenke, dat de kleeding noch den man, noch de vrouw maakt.

Nietsbeduidend fatje! met rok en keurslijf, waarbij uw ligchaam zoo veel lijdt, als uw geest door het ellendig vlinderleven reeds geleden heeft: waan niet, al besprengt gij u, van het hoofd tot aan de voeten, met het uitgezochtst reukwater, dat gij den man of der vrouwe behagen zult. Hij, die het mannelijk karakter niet geheel heeft afgelegd, veracht den bastaard, die zich moed, kracht, vuur en zelfstandigheid schaamt, om de vrouw te naderen; terwijl deze, zoo lang het onbedorven gevoel haar leidt, van het schepsel walgt, dat geene mannenwaarde bezit. Voor slechts één tooneel dezer wereld zijt gij geschikt: om eene rol te spelen daar, waar men voor de vertooning poppen noodig heeft, en de edele, fiere geest (om mij van een onduitsch woord te bedienen) contrebande is. En gij ook, lieve meisjes! vergeet nimmer, dat de kleeding even min de vrouw maakt: onschuld, goedhartigheid, minzaamheid, huisselijkheid zijn meerder

{==667==} {>>pagina-aanduiding<<}
waardig, dan alle de juweelen en paarlen, welke de aarde oplevert. Den man, wien het vergund is, u in dien kring te zien; op te merken, hoe gij orde en regel bemint; ook bij het genot van den overvloed u der bezielende werkzaamheid wijdt, en den tooi als van een ondergeschikt belang beschouwt, zult gij voorzeker behagen: terwijl hij u, eerwaardige moeders! in den kweekhof van kleine engelen altijd bezig, altijd zorgende, onvermoeid in het weldoen en zegenen, eene opregte hulde bewijst, die niet alleen bewondering van het schoone, maar meer nog hoogschatting van het edele en voortreffelijke is.

VIII. Maakt, bij voorkeur, voor uwe kleeding, van vaderlandsche stoffen gebruik.

Ik bezit die overdrevene vaderlandsliefde niet, welke, om enkelen te verrijken, al het vreemde wil verbannen, om ons, hoe veel kostbaarder ook, het inlandsche op te dringen; ik verlang niet, dat men, wanneer het eerste het laatste overtreft, den smaak zal opofferen, en zich het genot van het schoone ontzeggen: maar vaderlandsche vlijt aan te moedigen; aan kunstmin voedsel te verschaffen; handen aan het werk te helpen; de zucht tot volmaking der uitvindingen te prikkelen, en het goud binnen eigene grenzen te houden, is verdienstelijk. Ik veroordeel dien ellendigen geest, welke, helaas! maar al te zeer in onze Noordelijke gewesten heerscht, en niets van waarde acht, dat niet den vreemden stempel draagt; er vermaak in vindt, zich naar de grillen van Londen en Parijs te plooijen; evenzeer het belagchelijke als het fraaije uit derzelver handen ontvangt; terwijl zij ons bespotten, en de schatten, die wij in den schoot dier vreemden uitstorten, gebruiken, om onze welvaart te ondermijnen. En niet slechts de stoffen, maar ook de kleedingstukken ontvangt men vandaar, alsof geen Nederlandsch hoofd vernufts, geene Nederlandsche hand bekwaamheids genoeg bezat, om daaraan den vereischten en eenen bevalligen vorm te geven; alsof slechts Engelsche en Fransche vingeren berekend waren, om voor den kieschen smaak

{==668==} {>>pagina-aanduiding<<}
te scheppen. Stelt die uwer landgenooten te werk, beminnelijke vrouwen! ontleent van den vaderlandschen grond, wat hij u zoo mildelijk zal aanbieden, wanneer gij geleerd zult hebben, zijne voortbrengselen te waarderen; moedigt aan, wat slechts dien prikkel noodig heeft, om te vorderen: - en zoude dan het volk, welks lijnwaad alom wordt gezocht, dat, met eene verwonderenswaardige kunst, kleuren en tinten schept, en den kweekhof van uw lagchend beeld, de bloemen, in zijn midden heeft, aan uwen smaak geene voldoening kunnen verschaffen? De kleeding moet bevallig zijn: en beantwoordt wel altijd dat, wat gij van den vreemden ontvangt, aan dit vereischte? Vindt het opmerkzaam oog daarin niet meermalen het grillige, die vrucht der ongeregelde verbeelding van het Zuiden, welke altijd rondvliegt, zonder een rustpunt te vinden: en zoudt gij uwe Noordsche zedigheid wel voor het losse Nimfengewaad van uwe zusters aldaar willen ruilen?

IX. Is eene betamelijke, eenvoudige, onkostbare en bevallige kleeding zoo zeer aan te prijzen, dat dan zij, die vermogend op anderen kunnen werken, daarvan het voorbeeld geven.

Achtingwaardige maagden en vrouwen uit den aanzienlijken stand! gij kunt die van de burgerklasse terugbrengen van den zoo noodlottigen weg, welken zij ingeslagen hebben. Eene verkeerde eerzucht doet haar u naäpen, waar elk hare eigene middelen behoorde te berekenen. Menig huisgezin zucht onder den last der verspilling dier vrouwen, welke u altijd op zijde willen streven, en het offer van den ellendigen hoogmoed worden. o! Geeft haar het voorbeeld eener edele eenvoudigheid, van eenen kieschen, onkostbaren smaak, van eene bevalligheid, welke dezen tot eenen grondslag heeft. Gaat het alzoo te keer, dat wispelturige, waardoor zoo veel verslonden wordt. Wekt hem bij haar weder op, dien geest van spaarzaamheid, welke onze voorouders bezielde; en wordt daardoor de reddende engelen van zoo vele, die u toch volgen willen.

{==669==} {>>pagina-aanduiding<<}

Het belge u niet, mijne Hoorderessen uit dezen, bij mij zoo geachten, middelstand! dat ik u opmerkzaam maakte op eene klip, zoo doodelijk voor een aantal uwer zusters. Een nietswaardige is de man, die u vleit, gebreken vergoodt, en bloemen over den afgrond strooit. Hij alleen is uwe vereerende tegenwoordigheid en aandacht waardig, die van dezelve gebruik maakt, om, op den kieschen toon der beschaafdheid, u te onderhouden, te waarschuwen en te leeren. Als hij spreekt, spreekt zijn hart; als hij raadt, behoeft gij het gift van de loerende adder niet te vreezen; en mogt hij ook soms een gevoelig zwak treffen, het is niet om te wonden, maar om uw geluk te bevorderen.
Wilt gij alle, van welken stand ook, mij een beeld veroorloven? Ik vergelijk de zamenleving bij eenen tuin, waarin het stijve niet kan behagen, maar ook het eindeloos slingeren en kronkelen moet vermoeijen; waar wij evenzeer het oog van het perk, met niet dan hooggestengelde leliën bezet, als van dat, waarop slechts golvende Lathyrissen staan, afwenden: terwijl, bij den zachten overgang van viooltje en vergeet-mij-niet tot de bevallige roos, elk van deze bloempjes, in den natuurlijken dos, ons bekoort. Bloeit ook zoo, lieve schoonen! in uwe verschillende kringen, en verrukt ons door eene ongezochte verscheidenheid, waarbij ieder uwer winnen zal. De volgzucht is vooral te veroordeelen, omdat slechts weinigen in de kunst om wèl te volgen bedreven zijn; terwijl eigen, onbedorven smaak, gewijzigd naar de omstandigheden, in welke wij verkeeren, voorzeker het beste en betamelijkste kiest.





{==670==} {>>pagina-aanduiding<<}

Waarneming van een scrophuleus ontaard kniegewricht, en de afzetting van hetzelve.

Door H.J. Logger, Med. Chir. Doctor, Obstetricator, Lid van het Amsterdamsch Heclkundig en het Provinciaal Utrechtsch Genootschap, Stads Heelmeester te Leyden.

Cornelis de winter, oud bijna 16 jaren, van zeer behoeftige ouders geboren, klein van gestalte, arm aan bloed, en van eene zeer scrophuleuze gesteldheid, had reeds meermalen, zonder blijkbare oorzaak, aan eene weeke, ligt pijnlijke zwelling, met gedeeltelijk onvermogen tot beweging, aan het linker kniegewricht gesukkeld; hetgeen men echter, vooral in het stedelijk Ziekenhuis, (van den 27 Jan. tot den 5 Mei 1821) door eene doelmatige behandeling, zoo wel genees- als heelkundig, en eene meer geschikte voeding overwonnen, of liever in zoo verre gestuit had, dat de zwelling en pijnlijkheid bijna geheel verdwenen, het lid meer bewegelijk werd, en de arme jongen zijn gering handwerk voortzetten kon.
Wat ons in dit geval, zoo als in andere, uitwendig het meest voldeed, was het bedekken van geheel het gewricht door gehekeld vlas, met colophonium bestrooid, en daarna rijkelijk met spiritus vini bevochtigd. Veel minder nut zagen wij van het zeewater, zoo uit- als inwendig, vesicatoria, verschillende cataplasmata, het unguentum Neapolitanum, of de volgende fotus:
℞ Merc. Sublim. corros.

Virid. Aeris āa gr. x.

Sacchar. Saturn. Ʒj.

Aq. pur. Ʒxij.

M.D. in andere gevallen niet te verwerpen, vaak integendeel van een buitengemeen nut.

{==671==} {>>pagina-aanduiding<<}

Spoedig echter (den 18 Maart 1822) moest de lijder andermaal zijne toevlugt tot ons nemen; want de zwelling was weder toegenomen, aanmerkelijker geworden dan dezelve ooit te voren geweest was, en pijnlijker, vooral bij aanraking, des nachts, en bij beweging; het gewricht was veel stijver en eenigzins gebogen, en ook de gewrichtshoofden waren in de zwelling deelende, hetgeen ik bij vorige onderzoekingen nimmer nog had kunnen waarnemen. Terwijl bovengenoemde toevallen en verschijnselen, namelijk de pijn, zwelling, gebogen stand, en onvermogen tot beweging, meer en meer toenamen, werd ook de lijder spoedig lusteloos, viel af, begon er bleek uit te zien, verloor den eetlust, regelmatigen slaap, en kreeg koorts. Aan het zieke gewricht ontstond eene eerst twijfelachtige, spoedig echter zeer duidelijke vochtgolving; de beenderen werden meer en meer uit derzelver natuurlijk verband gebragt, en lieten eindelijk geenerlei beweging van het gewricht toe. Het ziekelijk afgescheiden en tusschen de gewrichtsdeelen opgehoopte vocht ontlastte zich door 3 à 4 fistuleuze openingen, die wel van tijd tot tijd genazen, maar ook ieder keer door nieuwe vervangen werden, en de stof was van een' zoodanig dunnen, weinig etterachtigen, scherpen en stinkenden aard, dat men gerust besluiten konde, dat en de harde en de zachte deelen onderling ziekelijk waren aangedaan, in derzelver structuur veranderd, en gedeeltelijk opgelost. Ook de hooger gelegene huid en spierdeelen aan de voorzijde der dij waren reeds verhard, en hier en daar met knobbels bezet. Hierbij namen de krachten des lijders trapswijze af, de koorts werd aanhoudend, er ontstond nachtelijk zweet, diarrhoea enz., zoodat alles ons een, met rassche schreden naderend, treurig einde van dit jeugdig lijden voorspelde, indien wij niet, na alle overige meest passende inwendige geneesmiddelen, (waaronder bijzonder het Acidum Phosphoricum) en ook uitwendige, zonder eenig noemenswaardig nut, gebezigd te hebben, tot
een groot middel onze toevlugt namen, hetwelk alleen onze reeds zoo laag gezonkene hoop kon-
{==672==} {>>pagina-aanduiding<<}
de opbeuren. Ik bedoel de afzetting van het lid; en, schoon men niet dan met schroom, uit hoofde van de groote zwakte en toenemende koorts, tot hetzelve konde overgaan, rekenden wij het echter onze pligt te zijn, niet werkeloos den lijder te zien wegsterven.
Na dus den waardigen Geneesheer c.a. sleurs, en de overige, deze kleine, maar zeer weldadige stedelijke inrigting, met zoo veel ijver en trouw bedienende Genees- en Heelkundigen, daaromtrent geraadpleegd te hebben, en allen het eenstemmig daarin met mij eens zijnde, zoo verrigtte ik de kunstbewerking, op den 29 Sept. 1822, des namiddags, omtrent 4 duim boven de knie, en wel daar ter plaatse, waar de beginnende ontaarding in de huid scheen op te houden. - Deze operatie en de gevolgen daarvan waren in allen opzigte merkwaardig.
Op de gewone verbeterde manier van afzetten, verrigtte ik hier dezelve door middel van de circulaire snede, eerst door de huid, daarna door de spieren tot op het been toe, en eindelijk de zachte deelen zoo veel mogelijk doende optrekken, ook het been hoog daar tegen aan. Vaten werden er slechts een paar gebonden, en weinig bloed verloren.
De spieren doorsnijdende, kwam een stroom van dunnen, vuilen etter van tusschen dezelven, en wel in het bijzonder van de zijde van het kniewricht af, te voorschijn; de spieren zelve waren reeds in hare structuur veranderd, als 't ware lederachtig geworden, taai bij het doorsnijden; doch ook de veerkracht der spieren en alle overige zachte deelen was daar ter plaatse geheelenal verloren gegaan, zoodat zij in denzelfden stand, waarin zij doorgesneden waren geworden, bleven hangen, hetgeen, wel is waar, groot gemak bij de binding der vaten, deze zich in het geheel niet optrekkende, gaf, maar, aan den anderen kant, het optrekken van huid en spieren buitengemeen moeijelijk maakte, en de oorzaak was, dat noch de spieren naar wensch hoog en schuins genoeg doorgesneden, noch het been hoog genoeg afgezaagd worden konde; hierdoor hingen de bekeedselen, naderhand losgelaten

{==673==} {>>pagina-aanduiding<<}
zijnde, ongelijkhoekig neder, stekende hier en daar van tusschen de huid, spier- of peeseinden uit. Ik bragt deze laatste deelen naar binnen, voegde de slappe huid met moeite naauwkeurig aaneen, en bevestigde dezelve stevig met hechtpleisters; doch de beenstomp was en bleef niet naar eisch bedekt. Welligt had ik dit een en ander, niet veel goeds voorspellende, kunnen voorkomen, door de afzetting niet daar ter plaatse te verrigten; doch wáár had dezelve dan moeten geschieden? Nog hooger bij het heupgewricht, door de rondgaande snede, of in het heupgewricht zelf, à lambeaux? Ik geloof, dat beide wijzen van handelen veel tegen zich zouden gehad hebben; de eerste vooral door de weinige ruimte, die men alsdan voor het plaatsen van het tourniquet, het optrekken der huid enz. overhield; de tweede door de ziekelijke gesteldheid der zachte deelen, die tot lappen moesten dienen, en den meer geweldig werkenden invloed der operatie op geheel het ligchaamsgestel, het grooter gevaar van bloeding, en den in het vervolg meer hulpeloozen toestand.
Maar onze pogingen werden gezegend, en alles wendde zich ten beste. Het stervende moest slechts van het levende afgescheiden worden, opdat dit niet meer wederkeerig zoude lijden, en tot een nieuw leven zoude kunnen opgewekt worden.
Dadelijk ontstond er, na de kunstbewerking, eene algemeene verandering ten goede; de koorts verminderde trapswijze, en hield spoedig geheel op; de slaap, eetlust, opgewektheid van geest kwamen weldra terug; het geheele ligchaam nam weder in lijvigheid en in krachten toe, en ook de overgeblevene stomp was en werd zoodanig, dat wij niet dan met voldoening, op hetgeen wij den lijder hadden doen ondergaan, konden terugzien. De huid en verdere bekleedselen plakten zich, binnen weinige dagen, in zoo verre volkomen, dat er alleen weinig meer, dan het been-uiteinde breed was, open bleef, en, niettegenstaande alle aangewende moeite, vooreerst niet hechten wilde; en schoon er ook nog, behalve dit, ter zijde van het been-uiteinde, een' geruimen tijd lang, eene

{==674==} {>>pagina-aanduiding<<}
kwade lymphatieke stof bleef uitzijpelen, en er zich naderhand eenige kleine schilfertjes van het been afscheidden, zoo werd er echter, noch algemeen, noch plaatselijk, verder iets kwaad voorspellends waargenomen; integendeel naderde de lijder zijne volkomene genezing meer en meer, en kon, als zoodanig, met eene schoon gevormde stomp, (zijnde dik, welgevuld, aan de voorzijde met het been vast vereenigd, en hebbende in het midden alleen een dwars loopend lidteeken, als van eene messnede ter lengte van 2 à 3 dwarsche vingeren) op den 22 Maart 1823, ons Ziekenhuis verlaten.
Wat de geneeskundige behandeling na de amputatie betrof, deze was, over het geheel, zacht voedend, opwekkend en versterkend; hiertoe diende vooral de Cortex Peruvianus, met zoodanige bijvoegsels verschillend gewijzigd, en op zulk eenen voet toegediend, als in het bijzonder de heerschende toevallen, en teekenen van te veel verhoogde of te geringe werkingskracht, vereischten; buitendien ook door geschikte keuken- en keldermiddelen, zoo als bouillon, soep, rijst, wijn, waarin ons de antipathie des armen jongen lijders tegen de meest passende middelen dikwijls niet weinig hinderlijk was. Uitwendig handelden wij mede naar omstandigheden; meestal verbonden wij droog; was de lekking te sterk, dan maakten wij afwisselend gebruik van eene Infusio Flor. Chamomill. vulg., een Decoct. Corticis Salicis albi c. Vino albo, de Balsam. Peruvian.; was er te veel erethismus in de stomp, dan van de Tinctura Opii S. cet.
Bij de ontleding van het kranke gewricht bevond ik de uiteinden van de dij- en scheenbeenderen vergroot, derzelver bedekkende kraakbeenderen grootendeels vernietigd, de geledingsvlakten gecarieerd, zoo ook de binnenzijde der Patella; de omringende zachte gewrichtsdeelen geheel ontaard, van eene vastere taai leder-achtige zelfstandigheid geworden, en in alle derzelver tusschenruimten met vuile etterachtige stoffen opgevuld. Het gewricht daarna verder aan de maceratie overgegeven hebbende, zoo boden de zachte gewrichtsdeelen daaraan langen tijd wederstand;

{==675==} {>>pagina-aanduiding<<}
de beenderen echter werden zoo zacht, dat men ze buigen kon, en derzelver Epiphyses scheidden zich volkomen van de beenderen af.
Veel, dat der opmerkinge waardig is, bevat, naar het mij voorkomt, dit geval; doch in het bijzonder was het mij (en dit zij het ook anderen) tot leering, nimmer zich door onrustbarende verschijnselen, zoo als aanhoudende koorts, zinken der krachten enz., te laten afschrikken, om het eenig mogelijke middel tot redding aan te wenden, wanneer men slechts met eenigen grond besluiten kan, dat de algemeene verschijnselen afhankelijk zijn van den ziektestaat van een bijzonder deel, en afgeleid kunnen worden uit een streven der natuur, uit een vereenigd zamenspannen van alle de krachten der overige bewerktuigde deelen, om het doode of niet meer bruikbare af te stooten. Schiet de natuur in dezen strijd te kort, of zoude het ligchaam alle deszelfs krachten daarmede verspillen, en uitgeput nederzinken, vóór het doel bereikt te hebben, dat men dan toeschiete, den hinderpaal uit den weg ruime, en het ligchaam zal als 't ware tot een nieuw leven geboren worden. Gelukkig hij, die een zoodanig beslissend oogenblik regt kent, daarvan het juiste gebruik maakt, en zich dus beroemen kan, in de ware beteekenis van het woord, een dienaar der natuur geweest te zijn!

Nota. In de volgende, bijna even wanhopige gevallen, onder de behandeling echter minder belangrijke bijzonderheden opleverende, heeft het mij ook mogen gebeuren, over de waarde van het boven gestelde te kunnen oordeelen.
In het eerste geval, omtrent zes jaren geleden, bij een bederf (caries) in de beenderen van den voorvoet, waaraan P., oud bijna 40 jaren, (een der lijders van mijnen Vader in hetzelfde Gasthuis) zeer lang en veel geleden had, en waarin ik, niettegenstaande de meest gepaste behandeling, vroeger ook door anderen aangewend, de geheele gesteldheid des lijders en die van den voet hoogst bedenkelijk geworden zijnde, de afzetting van het been,

{==676==} {>>pagina-aanduiding<<}
beneden de kuit, met den allergelukkigsten uitslag verrigtte. Spoedig en volkomen genas P., en nog in het voorleden jaar zagen wij dien man, te Alphen, in eene goede gezondheid, en op eene eerlijke wijze zijn brood verdienende.
Het tweede geval was dit: C.v.d.K., Stalmeester te Gouda, was, ten gevolge van eene uitwendige beleediging, veronachtzaamde en ongepaste behandeling, sedert eenen geruimen tijd, behebt met een buitengemeen pijnlijk en kwaadaardig Been-spekgezwel (Osteosteatoma) aan den regter voorarm, even boven het gewricht van de voorhand beginnende, en zich over twee derde gedeelten van den onderarm uitbreidende. Dit gezwel, waarvan de grootste uitpuiling de grootte van een manshoofd evenaarde, vertoonde zich als een opengebroken kanker, scheidende aanhoudend eene aanzienlijke hoeveelheid stinkende, rotachtige, niets meer van etter hebbende stof af. Het stremde daarenboven de beweging van den arm bijna geheel; en dit was niet te verwonderen, daar de ontaarding zoodanig om de spierpezen en spieren zelve was gegroeid, zoo als ons naderhand bij de sectio bleek, dat deze het vreemde ligchaam schenen doorboord te hebben, en dus aan alle zijden gedrukt en bekneld werden. In de maand Maart 1820 kwam hij naar Leyden, en nam zijne toevlugt tot mijnen Vader, die de afzetting van den arm, als het eenige middel te zijner redding, had voorgesteld, zoo als reeds in het vorige jaar door andere Kunstoefenaars geschied was. Bij zijne komst alhier was de lijder, door de pijn, gebrek aan slaap, aan eetlust en verlies van stof, zoodanig vermagerd, verzwakt, en het hectisch karakter der koorts was reeds zoo zeer ontwikkeld, dat men hem slechts weinige dagen levens meer konde voorspellen, en dus ook niet dadelijk tot de kunstbewerking durfde overgaan. Na verloop van ruim acht dagen, echter, bevond hij zich, door het vlijtig gebruik van de Cortex Peruv., en door een zacht voedend en opwekkend dieet, merkelijk beter en sterker; waarom men besloot, de kunstbewerking nu niet langer uit te stellen. Mijn

{==677==} {>>pagina-aanduiding<<}
Vader droeg de uitvoering aan mij op. Ik verrigtte dezelve boven den elleboog, in tegenwoordigheid van den Hoogleeraar sandifort, den Geneesheer des lijders, sleurs, en verscheidene andere Kunstoefenaars. Onder de kunstbewerking en de behandeling ging alles voorspoedig, en de lijder nam dagelijks zoodanig in gezondheid en krachten toe, dat hij, in de maand April, volkomen hersteld, weder naar zijne woonplaats vertrok.





Tafereel der uitbarstinge van den Vesuvius, op den 22 october 1822. Door een ooggetuige, (den heer C. Schnitzer.)

De natuur, niet zelden vermaak scheppende in de onbegrijpelijkste tegenstellingen, schijnt opzettelijk naast de bekoorlijkste, zachtheid en stilte ademende voorwerpen de allerverschrikkelijkste te hebben geplaatst. Zij schudt haar afzigtigste vuil over de aanvalligste, met bloemen bezaaide weiden uit, en beveelt den donderenden Vulkaan, rook- en vuurzuilen langs de lagchende velden der Sirenen te slingeren.
Van den 18den tot den 21sten October begon het onderscheiden voorspel eener uitbrake van den Vesuvius, welke federt den jare 1794 door geene andere in hevigheid overtroffen werd, en den ganschen omtrek met schrik en vrees vervulde. Ooggetuige van die op 24 Februarij zijnde geweest, meende ik met vulkanische verschijnselen gemeenzaam bekend te zijn. Hoezeer bedroog ik mij! Wel zag ik destijds den rand des verderf brakenden afgronds; wel zag ik denzelven slangen van vuur door de lucht slingeren; wel toog, duizend voeten beneden mij, de neêrstortende vuurstroom met alles vernielend geweld daarheen, en verdoofde een ontzettende donder mijne ooren. Maar te vergeefs meet zij zich met dit reusachtig verschijnsel. Eén slag, en de gansche kap des bergs borst vaneen, en stortte zich in den onmetelijken afgrond des vulkaans! De winden zwegen, de wolken

{==678==} {>>pagina-aanduiding<<}
maakten plaats, en de morgenschemering week schuw en bevend terug voor de woede der oproerige hoofdstof. Napels oostelijke gezigteinder was één vuurklomp, die, telkens anders gevormd, uit den ontzettenden tooverketel opging, met bliksemvuur en donder gestookt, als ware het om het laatste oordeel te verlichten.
De stad ontwaakt uit haren slaap, ziet met ontzetting op naar de woeste, breidellooze vuurstroomen, en verwacht al bevende den afloop van eene gebeurtenis, welke voor de omstreken van den Vesuvius het treurig lot van Herculanum en Pompeji, in den jare 79 na christus, doet vreezen.
De morgenzon van 22 October, reeds hoog over het oosten opgegaan, was niet in staat, de alles verduisterende rookwolken te doen verstuiven. Als uit eene draaikolk, kwamen zij, beurtelings zwart en gloeijend, uit den ontzaggelijken krater te voorschijn, en omwonden, onder gestadigen onderaardschen donder, den berg al digter en dikker. Tegen twee ure des namiddags steeg uit den krater eene dampzuil op, op zoodanige wijze als door den jongeren plinius in zijnen brief is beschreven. De hemel was in de hoogste streken nog rein en helder. In de gedaante eens vierduizend voet hoogen pijnbooms van tweehonderd voet in doorsnede aan het ondereinde, praalde de reusachtige zuil boven het hoofd des vertoornden titans, bijna als een vederbos op den hoed des krijgshelds. Eindeloos boven denzelven opgehoopt, boog zij ten laatste naar Napels over. De zon straalde tegen de treurig door het blaauw der lucht rondgedrevene, onheilspellende stoffen, welke, de lange gevangenis moede, de gansche wereld, als 't ware, met hare overstrooming bedreigden. De verlichting van dit rookmonster was onbeschrijfelijk, maar verschrikkelijk-schoon, en elk oogenblik anders van gedaante. Dan, welhaast hulde de asch, zich aan hetzelve ontscheurende, den geheimzinnigen berg in ondoordringelijk duister.
Onder bange verwachting daalde de dag. Eindelijk verdwenen de laatste sporen der avondschemering. De Ve-
{==679==} {>>pagina-aanduiding<<}
suvius scheen, na zijne eerste uitstorting in de morgenuren, vermoeid; zelfs in de nabijheid van den berg werd geen gerucht meer gehoord. Doch wee, wie, deze rust vertrouwende, tot het oord der verschrikking genaderd was! De electrieke vloeistoffen uit den dampkring hadden zich gedurende dezen stilstand der elementen omtrent de toppen des bergs verzameld. Een ontzettende bliksemstraal verblindde de oogen der menigte, en de krater barstte op nieuw los. Op eene woeste wijze schuimende, stortten de helsche vloeden zich uit de kloven, die onder schrikkelijk gekraak spleten en scheurden. Dwars door de donker gloeijende rookzuilen heen, zag men snelvlietende beken van louter vuur den kokenden krater ontsnappen; de gansche Vesuvius was een brullend vlammengebergte, waarop een hemel van zware, met vuurgloed doormengde, dampstoffen rustte. Met wild geruisch sloeg de vlam ten hemel, en duizend bliksemstralen schoten, de dikke duisternis klievende, in de woedende open helle neder, of sisten opwaarts tot het wolkengebergte, als gold het andermaal de bestorming van den Olimp. - Vulkaan en jupiter donderden om strijd!
Sedert zesendertig uren hielden de bewoners der naburige plaatsen, ter neêrgeslagen door de gedachte aan het schrikbaar lot hunner vroege voorvaderen, hunne oogen onafgewend naar de steeds toenemende vlammen gekeerd. Deze tweede, herhaalde uitbarsting gaf het teeken tot de algemeene vlugt. Alles zocht in dezelve eene spoedige redding. Ieder oogenblik kon de voorbode van het laatste zijn. - Vanwaar leen ik de kleuren voor dit beeld van schrik en vertwijfeling, dat, door den ontzettenden brand der Natuur verlicht, den angst en de benaauwdheid eener hopelooze toekomst tot schaduwzijde heeft; vanwaar de stift, om het medelijdend hart des verwijderden menschenvriends deze trekken, dieper dan het geschiedkundig feit zelve der uitbarsting in de jaarboeken der verschijnselen, in te drukken?
Dit was het oogenblik der hevigste uitbarsting, en duurde tot middernacht. Daarna bedaarde de woede van den berg,

{==680==} {>>pagina-aanduiding<<}
en slechts de, door de ontladingen der uitwendige electriciteit tegen den krater ontstaande, donder rolde nog voort. Den 23sten, tegen vier ure des morgens, verhief zich de vlam op nieuw. Eene vlammenzuil, hoedanige nog nimmer zou gezien zijn, steeg, uit het in rook gehulde vuurgraf, in de dikke schemering van den herfstmorgen op, en bij elke uitwerping werd de lava over den ganschen omtrek des kegels uitgegoten. Aan de oostzijde van den Vesuvius was de asch- en steen- (lapillen-) regen reeds vier voet hoog neêrgestort. De lava verdeelde zich in vier hoofdstroomen, van welke de eerste, bijna een vierde uurs breed, uit de westzijde van den krater, de Heremitaadje voorbij, naar den kant van Resina liep, en, na de verwoesting van verscheidene morgen lands, langs den weg tot den Kluizenaar bleef liggen. De tweede, een half uur breed, ontstroomde der zuidoostzijde van den krater, en rolde, over oude lava, naar Bosco tre case heen, zonder verder schade te doen. De derde stroom drong uit een' aan den voet des kegels ontstanen kleinen krater te voorschijn, en nam met den voorgaanden bijna gelijke rigting. De vierde, eindelijk, kwam van uit de oude kruin des vulkaans neêrwentelen, en wel aan de zuidzijde van den berg naar Torre del Greco, desgelijks over oude lava heen stroomende. - De vulkaan had zich thans wel tot rust begeven, en de lava was reeds bestorven, d.i. met eene korst van zwarte slakken overtrokken, van onder welke hare roodgloeijende ingewanden dampten; maar het gevaar voor de inwoners was daarom nog niet geweken. De dampkring was dermate door de asch verdonkerd, dat men te Portici en Resina, op vollen middag, lichten en fakkels moest ontsteken.
Den 24sten hield het uitwerpen van asch en steenen eenigzins op, en enkelen beproefden het, om in hunne verlatene woningen terug te keeren.
Den 25sten, des morgens, wierp de Vesuvius wolken van asch en lapillo uit; de laatsten vielen in Ottajano en Somma neêr; de eerste werd naar Nola, en vervolgens naar Salerno en Paestum gedreven, alwaar, schoon 56

{==681==} {>>pagina-aanduiding<<}
miglien verwijderd, de dampkring op den 22sten, naar het zeggen van reizigers, voor een oogenblik zoo zeer door asch en rook verduisterd was, dat zij den weg niet meer konden vinden.
In den nacht van 25 op 26 regende het geweldig, en eerst den 26sten des morgens had de Vesuvius zich uit zijn ondoordringbaar wolkenhulsel losgemaakt. Aan toevallen van lucht noch weder onderworpen, heeft de volkomene herschepping van het aanzien eens bergtops zoo zelden plaats, dat men den Vesuvius in zijne nieuwe, geheel veranderde gedaante niet herkennen, noch zijne oogen in den beginne gelooven kon. Hij had namelijk, bij de hevigheid der uitbarsting, over de dertig toisen van zijne eigene hoogte (gelijk dit ook in den jare 1794 het geval was) zelf verslonden, en kon, den vorm betreffende, bij een in het bovenste middengedeelte afgebroken suikerbrood vergeleken worden.
Reeds dezen dag, en vooral den 27sten, verbond zich de door de lucht stuivende asch, gedurende den regen, met het water, en, omtrent twaalf uren gaans ver, had men het zonderlinge schouwspel van een volslagen, meer dan vierentwintig uren aanhoudenden, slijkregen.
Den 28sten en volgende dagen duurden de aschuitwerpingen nog voort; uitbraken van vuur vonden geene plaats meer.
Den 31 October hadden wij eindelijk eenen zuiveren hemel.
Doch den 2den November verhief zich wederom een dikke walm uit den krater, en verduisterde onzen dampkring op nieuw; dit duurde zelfs tot den 4den voort.
De krater, gelijk ik reeds boven heb aangemerkt, had eene van de vorige geheel verschillende gedaante aangenomen. Voorheen kon men denzelven in een vierde uurs gemakkelijk omgaan; door de instorting der geheele bovenste helft van den kegel was deszelfs buitenste omtrek ten minste vijfmaal grooter geworden, daar vijf vierde uren thans naauwelijks toereikend zijn. De Vesuvius schijnt alzoo ook den weg aller vulkanen te zullen bewandelen; en welligt zal spoedig een meer ons toonen, waar de bekoelde vuurmond begraven ligt.
De tegenwoordige uitbarsting was te hevig, dan dat men den krater tot op twee uren afstands had kunnen naderen. Slechts weinigen waagden het, gedurende dezelve, tot aan den Heremiet, die zijne kluis geen oogenblik verliet, door te dringen. Voor het overige is het opmerkenswaardig, dat de bronnen in den omtrek, en zelfs de wellen in Torre del

{==682==} {>>pagina-aanduiding<<}
Greco - de gevoeligste Hephestometers (aankondigers van elke verandering in den vuurspuwenden berg) - geene de minste verandering in den stand des waters deden kennen.
De lava was niet zeer dun, en vloeide dus langzaam. De overige vulkanische stoffen werden veel menigvuldiger en aanhoudender, dan bij vroegere uitbarstingen, uitgeworpen. De heerenweg tusschen Torre del Greco en Torre dell' Annunziata, zoo wel als deze beide plaatsen zelve, desgelijks Bosco tre case, Ottajano en Somma, lagen vier, vijf, hier en daar tot acht voet diep in de asch en lapillo begraven; zelfs de, sedert 1743 jaren bedolvene, nu langzamerhand weder voor den dag gehaalde huizen van Pompeji werden op nieuw met eene, een half voet dikke, laag van asch bedekt, welke echter spoedig weêr weggeruimd werd.
De met de hervinding van Pompeji ontstane vraag, over de toedragt van deszelfs verwoesting, in het jaar 79 na christus, waarover de Hoogleeraar lippi eene zeer lezenswaardige verhandeling (*) geschreven en den eersten wenk tot de regte beschouwing gegeven heeft, is, mijns achtens, door de tegenwoordige uitbarsting geheel opgelost. De plaatsjes Somma en Ottajano, bijna in dezelfde rigting van den Vesuvius af als Pompeji gelegen, ondergingen ditmaal de helft van deszelfs noodlot. Derzelver huizen staken acht tot tien voet diep in eene massa van asch en lapillo, die volmaakt gelijkt op de bedekking van Pompeji. De regen loste de kalkdeelen op, en verbond dezelve met het zand en de lapillo tot eene zoo vaste korst, dat zelfs de volgende geweldige stortregens er niet konden doordringen. Het lijdt geen twijfel, dat de Vesuvius, na een' stilstand van misschien duizend en meer jaren, bij de in 79 plaats grijpende hervatte uitbarsting, eene ontzaggelijke menigte zand, asch en lapillo uitwierp, welke vlak naar deze, niet ver van den Vesuvius gelegene, stad werd gedreven; de door eene zoo hevige explosie bijeengetrokkene wolken ontlastten zich van het hydrogenium (waterstofgas), en gaven, door den nedervallenden regen, aan dit vulkanische mengsel de vastheid; welke heden nog kenbaar is, en die het schilderwerk in tempels en huizen, even als andere broze voorwerpen, voor het indringen van water en vochtigheid beschutte.

{==683==} {>>pagina-aanduiding<<}

Gedurende de tegenwoordige uitbarsting werden, alleen in de Prefektuur van Napels, den 22 en 23 Oct., bij de vierduizend ongelukkige zwervers opgenomen en gevoed; de overigen vonden in kerken en andere openbare gebouwen der naastgelegene plaatsen eene toevlugt.

De spectator.

VII.

Il ne faut point mettre un ridicule où il n'y en a point: c'est se gâter le goût, c'est corrompre son jugement et celui des autres. Mais le ridicule qui est quelque part, il faut l'y voir, l'en tirer avec grace, et d'une manière qui plaise et qui instruise.

la bruyere.
Men kan de wereldsche zaken ernstig of boertig behandelen; men kan ze beweenen of belagchen. Met tweederlei wapenen kan men tegen de menschelijke gebreken en verkeerdheden ten strijde trekken: en deze zijn ernst en scherts; doch die zich van deze laatste bedienen wil, moet de zaak van alle kanten wèl opnemen, om de regt bespottelijke zijde te ontdekken; het is daar, dat hij bres kan schieten met een wapentuig, dat overal elders geen vrncht zou doen, maar waar al het nadeel en gevaar van 't zelve op hem terug zou vallen.
Welk geluk, dat er nog een ander middel dan ernst bestaat, om de menschelijke dwaasheden aan te randen! Hij put zijne krachten uit en wordt moedeloos, die een' zwaren last tegen een' steilen berg opwerkt; hoe veel ligter valt het daarentegen, zoodanigen last luchtig met den voet naar beneden te stooten, en in zijne nederkanteling tot in de uiterste diepte na te oogen! Het eerste is het geval, wanneer wij te zwaartillend, te ernstig zijn; het tweede, als wij de dwaasheden te weinig achten, dan dat zij ons hoofd breken of ons hart krenken zouden.
Mevrouw Scherts is wel zeer beminnelijk! Zij doet ons vrolijk wandelen langs een pad, waar, zonder haar, verveling, droefgeestigheid en wrevelzucht ons gezelschap zouden zijn; haar onderhoud doet ons over de moeijelijkheden van den levensweg ongemerkt henen stappen; zij weet ons, al koutende, veelal te brengen, waar wij wezen moeten; maar,

{==684==} {>>pagina-aanduiding<<}
wat veel meer zegt: zij is gewoon een luchtig en bevallig kleed te werpen over vele dingen, waarvan het wanstaltige en aanstootelijke ons zoude bedroeven, ergeren, ja tot haat vervoeren; zij weet ons toegeeflijkheld en geduld in te boezemen omtrent menschelijke dwaasheden, omdat zij menscherijke zwakheden zijn, en stemt ons tot vergevensgezindheid. Soms is zij in hare snapzucht wel wat los of al te puntig, maar nimmer kwaadaardig, zelfs niet als zij, hoe zeldzaam ook, zoogenaamd bitter wordt: want men moet haar niet verwarren met Spotternij. Deze dame toch tracht de gebreken onzer medemenschen tot carricaturen op te hoogen, en overdrijving is nimmer aan te bevelen.
Maar, om tot de zaak terug te komen: men moet de belagchelijke zijde der dingen wèl weten te onderscheiden, wèl weten te beschouwen, en in 't behoorlijke licht te plaatsen, zal men zich met vrucht van scherts bedienen.
Dat zegt nog al zoo iets! Men dient daartoe wel eenigzins wijsgeer te zijn; van menschen en zaken en betrekkingen, vooral van het hart, eene grondige kennis te bezitten; en dan nog behooren een zuivere smaak en een fijn vernuft niet tot de min noodwendige begaafdheden.
Zaken kunnen belagchelijk zijn; maar menschen zijn het, die dwaasheden begaan. Wenschelijk ware het, als men hier altijd zaken van personen konde afscheiden, en zich alleen maar met de eersten bezig houden: maar de zaken zijn hier altijd bedrijven, of gevolgen van bedrijven, en dat van redelijke wezens, van menschen. Dus moet de scherts, al heeft zij zaken ten doel, altijd op personen terugvallen. Dit moet wel de eigenliefde krenken van hem, die er in betrokken is, maar heeft ten minste het voordeel van belangstelling te verwekken bij elk, die erkent, dat alles, wat het menschelijke betreft, ook hem aangaat, en niets daarvan hem vreemd is.
Maar, wanneer moet men de verkeerdheden met ernst bestrijden, en in welk geval kan men met scherts volstaan?
Voorzeker komt dáár alleen ernst te pas, waar de verkeerdheden eenen wezenlijken invloed hebben op het menschelijk geluk, den vrede en de goede orde in de maatschappij. Aldaar zou scherts verkeerd zijn, en het oogmerk niet bereiken kunnen. Men trekt tegen struikroovers niet op met badines of karwatsen, maar laat hen in den mond van welgeladene pistolen kijken. Doch wanneer men de dwaasheden enkel in zichzelve beschouwt, en niet als nadeelig naar buiten

{==685==} {>>pagina-aanduiding<<}
werkende, dan mag men er met los kruid onder schieten; en zoo zulks al eens niet baat, het schaadt ten minste niet.
Hieruit volgt evenwel niet, dat dwaasheden van zoo weinig belang zijn te achten, dat zij enkel zouden dienen om zich daarmede te vermaken: o neen! in de zedelijke wereld is niets onverschillig; al wat dwaas is, is tevens verkeerd; wat verkeerd is, strijdt met orde en regelmaat, is werkelijk ondeugd.
Maar wanneer een ligchaamsdeel door eenig gebrek is aangestoken, gaat men niet dadelijk over om het af te zetten; men beproeft allerlei geneesmiddelen, en meestal wordt de verdere loop van het kwaad gestuit of onschadelijk gemaakt.
Het blijspel (om van het puntdicht niet te spreken) is het kunstgewrocht, dat de bedrijven en karakters van de belagchelijke zijde voorstelt. Wat wordt er niet eene kunst vereischt, om die voorstelling natuurlijk, naar waarheid, bevallig, leerzaam en verbeterend te doen zijn!
Doch, vindt men de scherts te weinig peperachtig in sommige gevallen, zonder dat men zich nog van ernst bedienen wil; er is nog een derde, uit beiden zamengesteld, en dat is de hekeling of satyre. - Dit wapentuig bezit een onberekenbaar vermogen; een vermogen, dat de kracht van despotengeweld en van kerkelijken banvloek oneindig te boven gaat. Dit wapentuig is vooral ontzettend in de handen des waren dichters. Te meermalen heeft het, in die handen, over eer of schande, roem of verachting, voor de volgende eeuwen beslist: want de geschiedenis laat niet na, daarvan kennis te nemen, en er voordeel mede te doen.
Maar laat ons van het onderwerp niet afdwalen. Het belagchelijke, waar het te vinden is, wèl te onderscheiden, en op eene behagelijke en onderrigtende wijze boertend ten toon te stellen, valt niet zoo ligt, als men zich wel eens verbeeldt. Gezond verstand, juist oordeel, geoefend vernuft, maar vooral een fijn zedelijk gevoel, zijn daarvan de onmisbare vereischten.
Hij, die met dezelve niet bedeeld is, zal al ligt het belagchelijke zoeken, waar het niet bestaat; of zijne voorstelling zal, door gebrek aan waarheid en natuur, geheel mislukken. En geen wonder! Als datgene, wat voor zout op den disch geplaatst wordt, smakeloos is, wie zal er zich dan van willen bedienen? Hij bewijst dan, dat zijn smaak valsch is; en hij voert het oordeel van anderen op het dwaalspoor, dat

{==686==} {>>pagina-aanduiding<<}
hij zelf in zijne onkunde bewandelt. Maar stelt hij bovendien het heilige en eerwaardige als belagchelijk ten toon, dan mag men daaruit opmaken, dat zijn gevoel verdoofd, en het in zijne ziel zedelijk nacht is.
Nu zou ik wel met eenige voorbeelden trachten te staven, waar zich eigenlijk het belagchelijke in bedrijven of karakters voordoet, en daartoe eenige derzelven voor oogen stellen; doch de keuze maakt mij te zeer verlegen. De dwaasheden toch wemelen door elkander als muggen op een' zomeravond; men kan er geen oog op houden. Waar te beginnen, en waar te eindigen?
Maar, ik meen er wat op gevonden te hebben! Plaatsen wij ons aan het venster; monsteren wij de voorbijgangers. Laat ons, op het geval af, met slechts zeven, zoo als zij elkander opvolgen, kennis maken; en ik vrees waarlijk, dat zij elkander zoo schielijk volgen, ja als 't ware op de hielen treden zullen, dat ik naauwelijks tijd zal hebben, om van elk hunner maar zoo veel te zeggen, als volstrekt tot ons oogmerk noodig is.
Maar, welk een klein-steedsche trek: de voorbijgangers tot voorwerpen van bedilzucht of bespotting te maken!
Stel u gerust, vriend! gij zijt hier vreemd, en kent geen' van die menschen. Zij zijn dus voor u wezens uit de lucht gegrepen; en, om uw geweten, zoo noodig, nog verder gerust te stellen, verzeker ik u, dat ik de waarheid niet te kort zal doen.
Zie daar al, om te beginnen, een man, eenmaal met tijdelijke middelen gezegend geweest, en die het met die middelen, naar zijn doen, ver gebragt heeft. Wel waren het voor hem tijdelijke middelen! Men kan zijn talent of begraven, of op woeker uitzetten; maar hij verstond er een derde op: de kunst, namelijk, om het vleugelen te geven en te doen vliegen; nu, het is dan ook gevlogen. De ijdelheid gaf hem daartoe het middel aan de hand. Altijd en overal en in alles pracht en praal: het moest al goud zijn, wat er blonk. Maar, om alles met het goud van uiterlijke vertooning te kunnen overtrekken, moesten zijne platen zoo geweldig worden uitgerekt en uitgeklopt, dat er niet dan bladgoud overbleef; dit, weet men, wordt met een luchtig windje al ligtelijk opgenomen, en weg is het!
Het spijt mij ... nog veel had ik op dat kapittel te zeggen, maar zie daar weder een ander! Vanwaar hij afkomstig

{==687==} {>>pagina-aanduiding<<}
is, weet niemand; genoeg, hij is er. Veel, zeer veel heeft hij gereisd, en overal, waar hij geweest is, schijnt hij, volgens zijne verhalen, gewoond te hebben. Hij heeft op den top der hoofdpiramide in Egypte, op den porseleinen toren in China, en op de piek van Teneriffe gestaan. Noem eens iemand, dien hij niet kent, niet gesproken, met wien hij niet eenmaal zaken gedaan heeft! Hij kreeg zijn deel in 's werelds tegenspoed: nu eens bankbreuk, dan weder brand, overstrooming, misgewas, oorlog, huisbraak, meikevers, schipbreuk, verlorene processen, en wat niet al, bragten hem uit zijne bedrijven; maar telkens kwam hij het weêr te boven. Geen wonder, hij heeft een onbepaald vertrouwen, een onwankelbaar krediet. Kortom, plaats hem op zijn hoofd, hij zal, even als zekere kurken-mannetjes, van zelf weêr op zijne beenen te land komen. Hij vraagt naar de marktprijzen van allerlei producten, den koers van alle mogelijke effecten. Hij heeft belang in alle aankomende schepen en buitenlandsche brievenmalen. Onder ons: er is niets van dat alles waar; hij heeft met niets van dat alles te maken. De man wil enkel aller aandacht trekken, en vindt zich, in de zamenleving, nergens op zijne plaats, dan - op den voorgrond.
Zie daar dien langen, mageren man, met zijn strak gelaat, verwaarloosd in kleeding en in voorkomen. Denk niet, dat hij arm is: hij is schatrijk. Zijn genie is onuitputtelijk, om, van al wat zijne hand vindt, partij te trekken. Zijn meer dan eens gekeerde rok is versteld met de uitgesnedene slippen. Hij draagt slopkousen, om kousen uit te winnen. De hoed, dien hij op het hoofd heeft, draagt, even als de Westertoren, heugenis, zoo wel van rood-wit-en-blaauw, als van Oranje, en zou, als hij denken konde, ‘o tijden! o zeden!’ denken. De steel van zijne ouderwetsche paraplui is vrij kort: hij heeft het handvatsel afgezaagd tot eene greep voor zijne kamerschel. Hij gaat in de schemering wandelen, om bezoek te ontwijken; want dan zou hij licht op moeten steken. Zijne bezigheid bestaat in turven tellen, grutten meten enz., als hem geene geldzaken roepen; maar te allen tijde zit hem de Mammon op de hielen. Hij heeft kind noch kraai, zelfs geene kat, enkel eene huishoudster. Hij kan nog tien jaar leven, hoogst twintig; dan zal hij sterven; maar dan zal het wat in hebben, zijne erfgenamen ab intestato op te sporen; want tot het maken van een testament kan hij

{==688==} {>>pagina-aanduiding<<}
niet besluiten, omdat het denkbeeld van vermaken of afstaan hem hatelijker is, dan dat van den dood zelven.
Een oogenblik geduld, tot deze dames voorbij zijn; want van haar nil nisi bene. Zie zoo!
Deze heer is een nederig edelman. Hij verwaardigt zich, de algemeene lucht in te ademen, ja zelfs de straten eener burgerlijke stad te betreden; en dit is veel, zeer veel. Ook schijnt hij zich niets op zijnen adel te laten voorstaan; hij durft met burgerlieden verkeeren en in gezelschap zijn, ja liet zelfs, in een' wijsgeerigen roes, zich eenmaal verluiden, dat alle menschen inderdaad elkander gelijk zijn, althans zeker voor God. Ik geloof zelfs, dat men hem, buiten pijn en banden, als het er op aan kwam, wel tot de bekentenis zou kunnen brengen, dat de onderscheiding van geboorte alleen op vooroordeelen berust, en in de middeleeuwen te huis behoort. Maar, wat zal men zeggen! Natuur gaat boven de leer. Daarom gij, burgerlijke Julia, neem u in acht voor de betuigingen zijner liefde en der onwankelbaarheid zijner trouw; want, tot welk een punt het ook komen mogt, hij zou eer eene hem toevertrouwde vesting zonder slag of stoot den vijand overgeven, een' vreemden heer in zijn land roepen, een' hem toegeworpen' handschoen vergeten op te rapen, eer hij, door een zedig huwelijk met eene schoone, rijke, welopgevoede en deugdzame jongedochter uit den burgerstand, zijn' naam bezoedelen, zijn geslacht schandvlekken, en zijne afkomst verbasteren zou. Vraagt men nu, wat hij vermeent, dat het onderscheidend en uitsluitend voorregt zijner caste zij? Zeker geene meerdere deugd, geen' edeler moed, geene hoogere verdiensten: neen! enkel het ingebeelde regt, om de vruchten van deugd, moed en verdiensten in te oogsten en te genieten, zonder, zoo als men in den burgerstand gewoon is, dezelve, door eigene geestkracht, vlijt en volharding, zelf opgekweekt te hebben.
Het begint reeds wat te schemeren, en wij zouden wel haast licht behoeven. Als het ons om inwendig licht te doen ware, dan zou ons deze man zeker te stade komen. Gij ziet, hij is van een' geheel anderen stempel dan de edelman. Hij is inderdaad een groot licht; en dat hij zijn licht onder eene korenmaat zou willen verbergen, dit zal hem wel niemand verwijten. Hij laat het niet alleen schijnen, maar loopt er overal mede rond. De grootste wijsgeeren weten alleen, dat zij niets weten; hij overtreft hen, want hij weet alles.

{==689==} {>>pagina-aanduiding<<}
Maar dit alles weten, wat heeft zulks te beteekenen, als men ook niet van alle dingen het hoe en het waarom weet; dat wil zeggen, als men niet alleen weet, maar ook kent? Dit is bij hem het geval. Voor hem is de natuur zeer begrijpelijk, of liever zeer natuurlijk. Als zij niet bestond, men zou haar verdichten. De natuur is berekend voor ons begrip, omdat zij zich naar onveranderlijke wetten regelt; en die wetten weet onze man op zijn' duim. Verwondert zich iemand over den geregelden loop der hemelbollen; dit is voor hem zeer eenvoudig, omdat dit, volgens de wet der zwaartekracht, niet wel anders kan. Is men opgetogen over de wording en ontwikkeling van bezielde wezens, hij is dadelijk in de weer met zijne levenskracht; en wie vindt dan ook dit niet zeer natuurlijk? Spreek niet van de geheimen der zielkunde; want als hij mechanicas ware, en dit is hij bij ongeluk niet, dan zou hij u de zielen, even als drebbel de sterren en planeten, in een' glazen bol te zien geven. Met dat alles bestaat 's mans alweterij alleen in woordenpraal. Hij voert u onophoudelijk in een doolhof van redeneringen rond; maar ge stuit altijd met hem op de woorden: kracht, beginsel, neiging, vermogen, aandrift, wet, eigenschap, hoedanigheid, natuur, enz. Juist deze zou hij ons moeten leeren kennen, om ons iets te leeren; maar zoo is de laatdunkende mensch met zijne alwetenschap: hij klautert onophoudelijk van sport tot sport, en meent het al vrij hoog te brengen; doch merkt niet, dat hij, even als het wezeltje in eene rondloopende traliekooi, in weerwil van alle moeite en ingebeelde vordering, niet van standpunt verandert, en zich al in een' zeer engen kring beweegt.
Maar.... nu komt er zulk eene drift onder de voorbijgangers, dat ik er niet langer het oog op houden kan. Wij kunnen het dus niet tot de zeven brengen, maar moeten ons, voor ditmaal, met vijf vergenoegen. Welaan, mijn vriend! sluiten wij het venster, en ga met mij de Misanthrope zien spelen; het is nu juist nog tijd.





De mislukte expeditie tegen Portorico, 20 sept. 1822.

(In eenen Brief uit Curaçao.)

Het mislukken der in alle opzigten misdadige Expeditie tegen Portorico, ondernomen door een' hoop Fortuinzoekers,

{==690==} {>>pagina-aanduiding<<}
die van den geest van opstand, waarmede de zwarten en gekleurden in de Westindiën thans bezield zijn, wilde gebruik maken, om aldaar eene omwenteling te bewerken, zal voorzeker ten uwent veel geruchts gemaakt hebben. Ik zal u kortelijk mededeelen, wat van deze zaak waarheid is.
Op den 20 Sept. 1822 arriveerde alhier, onder Nederlandsche vlag, eene Brik, genaamd Henri, aan boord hebbende 68 passagiers, en komende, gelijk voorgegeven werd, van St. Eusiatius. Dit vaartuig kwam ons echter terstond zeer verdacht voor, omdat deszelfs passagiers uit Fransche, Duitsche en Amerikaansche Officieren en eenige Kadetten bestonden; welke laatsten, gelijk men vernam, uit eene Artillerijschool in Noord-Amerika gedeserteerd waren. Eenigen dezer bende waren gewond, ten gevolge van eenen twist, welke aan boord tusschen de Noord-Amerikanen tegen de Franschen en andere vreemdelingen had plaats gehad, en tot een klein gevecht was overgeslagen.
De tweedragt onder hen scheen in deze haven voort te duren. Men beschuldigde den Kapitein van het vaartuig, dat hij zonder reden dezelve was binnengeloopen, en dat hij voornemens was, de Brik hier te zijnen voordeele te verkoopen; en men vond het daarom noodig, hem het kommando van dezelve te ontnemen. Intusschen wist deze den Fiscaal eene Proclamatie in handen te spelen, waaruit bleek, dat de passagiers van genoemde Brik, welke gezegd werd tot een Eskader van zes vaartuigen te behooren, te zamen aan boord hebbende 600 man, niets minder ten doel hadden, dan zich meester van het Spaansche Eiland Portorico te maken, en daar de nieuwe Republiek Bojica te stichten. Men onderzocht nu naauwkeuriger de papieren van het vaartuig, en bevond, dat dezelve valsch, en de naamteekeningen van den Heer a. de veer, Gouverneur van St. Eustatius, en van andere Ambtenaren aldaar nagemaakt waren. De Fiscaal alhier haalde nu terstond het vaartuig aan, en nam den Chef der Expeditie in verzekerde bewaring.
Het hoofd dezer onderneming, noemende zich in zijne Proclamatiën, die hij eigenhandig onderteekend had, Opperbevelhebber van het Leger en President van de Republiek Bojica, was een zekere ducoudray holstein, en op ons Eiland zeer wel bekend, daar hij gedurende ruim twee jaren hier gewoond en lessen in de muzijk gegeven had. Hij is van Duitsche afkomst, maar langen tijd in Franschen dienst

{==691==} {>>pagina-aanduiding<<}
geweest, en heeft, als Chef d' Escadron, den oorlog in Spanje bijgewoond, waar hij gevangen genomen en naar Cadix gevoerd werd. Door de Agenten van Zuid-Amerika liet hij zich overhalen, om zich bij den standaard der Onafhankelijken te voegen, en vertrok naar Mexico, waar hij slechts korten tijd vertoefde, en zich naar Noord-Amerika begaf. Andermaal trad hij in dienst der Independenten, en wel als Generaal-Majoor onder bolivar, in welke hoedanigheid hij Kommandant van Boca-chica geweest is; maar, ontevreden over het slecht bestuur en de onkundige handelwijze van den Generaal bolivar, nam hij zijn afscheid uit Columbiaanschen dienst, en zette zich, als Muzijkmeester, eerst te Carthagena, daarna te Port-au-Prince, op Haïti, neder. Zijn rustelooze geest bragt hem spoedig op Curaçao, waar hij twee jaren geleefd heeft van het geven van lessen op de sortepiano en in de Spaansche taal, zich altijd bezig houdende met het maken van plannen in de toekomst, ofschoon hij reeds 64 jaren telde, en voegende bij eenige talenten, die hij aan eene beschaafde opvoeding en verkeering te danken had, veel grootspraak en snorkerij. In het begin dezes jaars vertrok hij naar St. Thomas, voorgevende het zwerven moede te zijn, en zich naar zijne familie in het Holsteinsche te begeven. Ook had hij, gedurende zijn verblijf alhier, een werk geschreven over den tegenwoordigen oorlog in Zuid-Amerika, hetwelk, zoo wel wegens taal en stijl als belangrijkheid, naar het oordeel van deskundigen, vele verdiensten had. Hij hoopte dit in Europa in druk uit te geven, en er schatten door te verkrijgen. Te St. Thomas vereenigde
hij zich spoedig met den Heer vogel, die als Koopman vele jaren in de Westindiën verkeerd had, om naar Noord-Amerika te gaan en eene Expeditie tegen Portorico uit te rusten, en vond daar, voornamelijk te Philadelphia en Baltimore, vele medestanders, die hem van alle krijgsnoodwendigheden, als 700 geweren, 2 veldstukken, sabels, pistolen, kruid, enz. (welke uitrusting op 200,000 daalders geschat wordt) tot deze onderneming voorzagen, onder belofte van deze waarde in Portoricosche producten terug te zenden. De eerste bestemming dezer Expeditie was naar het bovenwindsch Eiland St. Bartholomeus, waar zich alle schavuiten zouden vereenigen, om, zonder eenige wettigheid, zonder eenig gezag, alleen op zichzelve, dit voor de rust der Maatschappijen en

{==692==} {>>pagina-aanduiding<<}
voor de veiligheid der Westindiën zoo schadelijk plan te volvoeren.
Van andere vaartuigen, tot dit Expeditie-eskader behoorende, hebben wij niets vernomen. Alleen is er, gelijktijdig met genoemd vaartuig, nog eene andere Brik binnen deze haven gekomen met Noord-Amerikaansche vlag en papieren, geladen met ammunitie en wapenen, welke, gevaar bemerkende, een paar dagen daarna weder vertrokken is. Ook zijn er van tijd tot tijd, op andere Amerikaansche vaartuigen, verscheidene passagiers, tot deze Expeditie behoorende, alhier aangekomen; maar, het ongelukkig lot, der Brik Henri en derzelver passagiers, die de hoofden van den staat en het leger der nieuwe Republiek moesten uitmaken, vernemende, spoedig weder vertrokken. De passagiers van genoemde Brik hebben, na door den Raad van Justitie alhier verhoord te zijn, vrijheid gekregen om te vertrekken; alleen zijn de hoofden dezer onderneming, bestaande, behalve den Heer ducoudray, uit bovengenoemden Heer vogel, bestemd om de waardigheid van Intendant in de Republiek Bojica te bekleeden, en den Staatsecretaris ervin, een Noord-Amerikaan, die zich uit de geregtelijke verhooren als een schrander man heeft doen kennen, en te voren schrijver van een periodiek werk in Noord-Amerika geweest is, in verzekerde bewaring gehouden. Wat er van deze drie personen worden zal, is alsnog onbekend. Intusschen is de Brik Henri, ook genaamd de Eendragt, met derzelver lading, publiek verkocht, en degenen, die op de revenuen daarvan vermeenen regt te hebben, gedagvaard.
Wat nu van deze onderneming zou geworden zijn, indien dezelve hier niet gelukkig verijdeld ware geworden, is moeijelijk te beslissen. Het hoopje volks, dat dit waagstuk ondernam, was wel klein, en daarenboven nog verdeeld; ook had de Gouverneur van Portorico, door den Spaanschen Ambassadeur in Noord-Amerika, reeds kennis van deze ondêrneming, en alles in gereedheid gebragt tot hunne ontvangst. Doch wie kent Portorico niet, als een groot, vruchtbaar en zeer bergachtig Eiland, van waar zulk een hoop onheilstichters, zich ééns genesteld hebbende, moeijelijk te verdrijven zou geweest zijn, en voorzeker uit de groote Neger-bevolking van dit Eiland een' magtigen onderstand verkregen hebben. Daarenboven kennen wij nog niet de geheele uitgestrektheid van dit plan, dat met den fraaijen naam van bevrijding van

{==693==} {>>pagina-aanduiding<<}
Portorico bestempeld wordt; want, hoewel er in de papieren van de hoofden der Expeditie, zoo ver men weet, niets aangaande eene zamenzwering op Portorico zelve gevonden is, zoo is het echter eene daadzaak, dat de Gouverneur van dat Eiland, de Generaal latorre, dien wij, uit zijn bevelhebberschap op de vaste kust, als een der zachtmoedigste en menschelijkste Generaals kennen, die de Spanjaarden in dienst hebben, verscheidene personen heeft doen ter dood brengen, als overtuigd van met de bewuste Expeditie in verbindtenis te staan, waaronder zich zelfs een der aanzienlijkste ingezetenen, genaamd dubois, bevond.
De geest der Spaansche Creolen (blanke afstammelingen van Europeanen) hebben wij te zeer leeren kennen, zoo wel op de vaste kust, als op het Spaansch gedeelte van St. Domingo, op welke laatste plaats zij zich, zonder eenigen bijstand van buiten, onafhankelijk maakten, om niet te gelooven, dat velen hunner van de eerste gelegenheid, om zich van Spanje onafhankelijk te maken, zouden gebruik gemaakt hebben. En welk eene ondersteuning verkrijgt niet doorgaans zulk eene onderneming, als de eerste beginselen, hoe gering en nietsbeduidend ook, slechts gelukt zijn! Van alle kanten, zoo wel van Noord-Amerika als van de omliggende Eilanden, zou het voorzeker naar het schoone, vruchtbare en op de andere Westindische Eilanden zoo zeer geprezene Portorico toegevloeid zijn. Men weet reeds, en wel op vrij goede gronden, dat, op het Eiland Haïti, 800 Negers gereed waren, om, op de eerste tijding van de landing der Expeditie, zich bij dezelve te voegen. Doch, wat hiervan ook zij, zoo veel is zeker, dat de beide eerstgenoemde Opperhoofden der Expeditie, die langen tijd op Haïti gewoond hebben, niets verzuimd zullen hebben, om hunne bekenden aldaar op te wekken ter bevordering dezer onderneming; gelijk zulks de Heer ducoudray op ons Eiland gedaan heeft, zoo als gebleken is uit kopijen van brieven, bij hem gevonden, waarin hij verscheidene zijner voormalige kennissen uitnoodigde, om volk van hier derwaarts te zenden, en zelve hem daar te volgen; welke zaak terstond door de Regering alhier onderzocht, doch geenszins van de zijde der ingezetenen strafbaar bevonden is. Ook is het nagenoeg bewezen, dat het Gouvernement dezer Neger-kolonie van deze onderneming kennis droeg, en dezelve zou ondersteund hebben; een bewijs te meer van de
gegrondheid der vrees,

{==694==} {>>pagina-aanduiding<<}
welke het bestaan dezer Neger-kolonie aan de geheele Westindiën veroorzaakt, althans nu, daar de President dezer zwarte Republiek, door het in bezit nemen van Spaansch St. Domingo, zijne zucht, om veroveringen te maken, aan den dag gelegd heeft.
Om verder te gaan, zoo hadden de ondernemers dezes aanvals op Portorico van het Moederland niets te duchten; want dit heeft in zoo vele jaren niet de minste ondersteuning kunnen geven aan de zoo veel belangrijker vaste kust, welke, nog op dit oogenblik, met 2 of 3000 man Spanjaarden, met een' goeden geest bezield en welgewapend en onderhouden, weder, voor eenigen tijd, voor het Moederland te herwinnen was; welken schok de in Europa veel geruchts makende, doch krachtelooze en slecht geadministreerde Republiek Columbia niet zou kunnen wederstaan.
Uit dit alles, geloof ik, blijkt, dat er van deze Expeditie voor het behoud van Portorico veel te vreezen was. En nu heb ik nog niet eens gesproken van de krachtdadige hulp, welke deze Expeditie van de Engelschen te wachten had, die (uit zulke edele, menschlievende beginselen!!) elk vrijheid en onafhankelijkheid zoekend volk, dat zich van het juk der overheersching zoekt te ontslaan, ondersteunen; gelijk zulks gebleken is uit verscheidene Expeditiën, die openlijk in Engeland zijn uitgerust, om de Spaansche Zuid-Amerikaansche provinciën onafhankelijk van het Moederland te maken; terwijl die zelfde Britten, hoewel zij de Engelsche, Iersche en Hanoveraansche legioenen, die naar Zuid-Amerika vertrokken zijn, door gebrek, ziekte en eene ondankbare behandeling, welke zij, met alle andere vreemdelingen, van de trotsche Spaansche Creolen, die hun bestaan aan dezen te danken hebben, moesten ondergaan, hebben zien wegsmelten, echter nog in hunne onbaatzuchtige oogmerken blijven volharden, de Independenten van Zuid-Amerika met alles ondersteunende. Voorzeker! van de Engelschen had deze onderneming op Portorico alle mogelijke ondersteuning te hopen gehad, en vele duizenden ponden sterling waren, misschien slechts alleen om een gering handelscontract, ter beschikking der Bojicanen geweest. Wij wenschen intusschen ons kleine Eiland en alle andere Koloniën in de Westindiën, die belang in hare veiligheid en rust stellen, van harte geluk met het mislukken dezer onderneming, en wij hopen in lange van geene Expeditien te hooren tegen Spaansche Koloniën,

{==695==} {>>pagina-aanduiding<<}
die, van wege den zwakken toestand van het Moederland, werks genoeg hebben om zich staande te houden (*).




Eene vergadering der methodisten te Jefferson-stad, in den staat van Indiana, in Noord-Amerika.

(Volgens james flint, 1818.)

- Ik kwam te Jefferson-stad, en had, gedurende mijn verblijf aldaar, gelegenheid, eene van de groote vergaderingen der Methodisten van de sekte van wesley te bezoeken, die gehouden worden in de opene lucht. De plaats naderende, waar dezelve stond gehouden te worden, deed mij alreeds de menigte van paarden en rijtuigen, en der tenten in de ommestreken, ontwaren, welk een ontzaggelijke toevloed aldaar zou plaats hebben. In het midden van het plein was een vrij hoog gestoelte opgerigt voor den prediker. Vóór hem was eene ruimte van ongeveer dertig voet in het vierkant, voorzien van boomstammen, in den vorm van banken op rijen geplaatst, door eene afsluiting in twee deelen gescheiden, voor mannen en voor vrouwen. Deze ruimte was in het bijzonder geschikt voor hen, die door de Goddelijke genade getroffen waren, en die dezen staat der genade door gegil en stuiptrekkende bewegingen van allerlei aard openbaarden. Het gerucht, dat zij maakten, was zoo geweldig, dat ik, in weerwil van de ingespannenste aandacht, van de rede des predikers niets kon verstaan, dan eenige uitroepingen, zoo als: heerlijkheid! heerlijkheid! magt! Jezus Christus! en dergelijke. - Na verloop van eenige uren werd de dienst afgebroken, en de toehoorders verspreidden zich, om te gaan middagmalen. Sommige der bekeerden, uitgeput door hun geschreeuw en trekkingen, werden gedragen naar afgezonderde tenten, en omringd door jongedochters, die zeer harmonieuze gezangen zongen. - Na den middag beklom een andere prediker den stoel, en de ruimte werd op nieuw vervuld door de bekeerden, of door hen, die het wenschten te worden. De redenaar sprak een zeer gemoedelijk gebed uit, hetwelk door de

{==696==} {>>pagina-aanduiding<<}
gansche vergadering in diepe stilte werd aangehoord, behalve dat de bekeerden van tijd tot tijd lange en luide verzuchtingen uitboezemden, verzeld van het woord amen. Het gebed werd gevolgd van eene preek. De leeraar kondigde zijnen hoorderen zijn naderend vertrek uit dit werelddeel aan, en dat hij gekomen was, om voor altijd afscheid van hen te nemen. Hij sprak vervolgens de grijsaards aan, hun herinnerende, dat, in het oogenblik dat zij en hij gereedstonden het aardsch verblijf te verlaten, zij niet konden nalaten met bekommering te denken aan hetgene er van de kerk zoude worden, wanneer zij niet meer waren. Alle de bejaarde mannen der vergaderinge beantwoordden zulks door luide zuchten en herhaald gehuil. De redenaar merkte verder aan, dat er onder zijne hoorders vele jonge mannen zich bevonden, en zeide: ‘Ik hoop, dat velen uwer zich zullen bekeeren, en zoo vele gidsen worden der vrome Christenschaar in het vervolg.’ Nieuwe kreten verhieven zich op deze vermaning. Eindelijk wendde hij zich tot dat gedeelte der ruimte, door de vrouwen bezet, en sprak: ‘Wat u betreft, mijne zusters!’ .... Oogenblikkelijk werd zijne stem verdoofd door eene losbarsting van uitroepingen en ongeärticuleerd geschreeuw; de beroering was ten top gestegen, en de stuiptrekkende ligchaamsbewegingen en verdraaijingen werden geweldiger dan immer te voren. - Bij de nadering van den nacht keerden de meeste der toehoorders naar hunne tenten terug, en men ontstak groote vuren rondom het kamp. Eene diepe stilte volgde op het geraas van den dag; van tijd tot tijd hoorde men echter lieden schreeuwen, terwijl zij het veld doorliepen: ‘Ik was een groot zondaar, en stond verdoemd te worden; maar nu ben ik bekeerd, eere en lof zij God!’ - Met het aanbreken van den dag begonnen de gezangen van nieuws. Ten zeven ure trad een prediker wederom op het gestoelte, en de tooneelen van den vorigen dag werden vernieuwd. - Deze
vergaderingen der Methodisten duren gemeenlijk verscheidene dagen; maar zij beginnen echter in miskrediet te geraken, dewijl zij aanleiding geven tot dusdanige wanorden, dat de regering genoodzaakt is geworden, dezelve, door maatregelen van voorzorg, te voorkomen; ook vindt men in den staat Kentucky vele Methodisten, die dezelve nimmer bijwonen, en ze zelfs openlijk afkeuren.


{==697==} {>>pagina-aanduiding<<}

Zeldzaam voorbeeld van langen slaap.

(Volgens c.f. john. Wiener Zeitschrift, Junij 1823.)

Den 13 April 1802 begaf zich andreas herzeg, een tamelijk welgestelde boer uit het dorp Uhorska, in het Neograder Comitaat in Hongarije, met het krieken van den dag op weg naar een ander dorp, om planken in te koopen. Op den terugweg ging hij op den middag bij zijnen broeder te Bereesno aan, om hem over zekere aangelegenheid te spreken. Van daar zijnen weg, die over eenen berg ging, huiswaarts voortzettende, overviel hem een dikke mist, verzeld van sneeuwjagt, voor welke hij in eene rotsspleet, waarin voor omtrent drie personen ruimte was, school. Hier beving hem een slaap, die tot den 8 Augustus, en dus volle zestien weken, onafgebroken duurde, zonder dat herzeg in dezen ganschen tijd eenige hoegenaamde spijze had genoten. Bij zijn ontwaken vond hij zich zeer mat en krachteloos, en de kleederen waren aan de zijde, op welke hij gelegen had, verrot. Met moeite sleepte hij zich, als 't ware, naar huis, waar men hem natuurlijk voor verongelukt hield, en, in het eerste oogenblik, niet wilde opnemen. Tot den achtsten dag na zijne wederkomst konde hij, van wege pijnen in de onderkaak, den mond niet openen, en slechts eenig vocht tot voeding gebruiken. Vervolgens sliep hij andermaal drie dagen achtereen, en ontwaakte van zelve, nadat in het hoofd zich eene verzwering had geopend, waarvan de etter uit beide ooren zich in overvloed ontlastte. Thans was zijne krankheid geweken, en de man herhaalde zich zigtbaar, zoodat hij tot vorige krachten kwam. Hij leeft nog, in volkomenen welstand. - De echtheid van dit zeldzaam geval is door geregtelijke bewijsstukken volkomen gestaafd en voor de vergetelheid bewaard.




Aan een afgevallen blad.


Met de doodverw overtogen, 
Ligt gij, eertijds fleurig blad! 
Dan, ontluisterd, voor mijne oogen, 
In 't beslijkte wandelpad. 

{==698==} {>>pagina-aanduiding<<}

Gij, die me eertijds kondt bekoren 
Door uw lagchend groen gelaat, 
Hebt thans al uw schoon verloren, 
Daar ge eerlang in 't stof vergaat. 
 
Blaadje, dat, een jaar geleden, 
Een naauw zigtbaar knopje waart, 
Gij zijt wis, geen jaar na heden, 
Reeds verrot in 't slijk der aard. 
Aan den wind ter prooi gegeven, 
Wordt gij, door zijn woest geweld, 
Zonder rustplaats, omgedreven 
Over 't thans ontgraasde veld. 
 
't Vogeltje, dat, buiten kommer, 
Zijn bevallig lentelied 
Kweelde in uw behaaglijk lommer, 
Kreunt zich aan uw noodlot niet: 
Niemand, wien ge, in zomerdagen, 
Dektet voor den zonnegloed, 
Hoort ge uw' onspoed thans beklagen; 
Men vertreedt u met den voet. 
 
Treurig beeld van 't menschlijk leven! 
Beeld van mijne aanwezigheid! 
Ja, ook 't aanzijn, mij gegeven, 
Duurt hier slechts een' korten tijd: 
Eens zal ik, als gij, verteren, 
Zal mijn stof, als dorre blaân, 
Ook tot de aarde wederkeeren; 
Eens zal ik, als gij, vergaan. 
 
'k Zal, 't is waar, wel bij mijn sterven, 
Door die lotverwisseling, 
Niet de liefde en achting derven 
Van mijn' aardschen vriendenkring; 
'k Zie hen, ga ik grafwaarts henen, 
Droevig om mijn sponde staan; 
'k Zie welligt hun bitter weenen 
Nog met brekende oogen aan. 

{==699==} {>>pagina-aanduiding<<}

Dan, met die van al mijn vrinden, 
Zal mijn naam haast grafwaarts gaan, 
En naauw spoor meer zijn te vinden 
Van mijn ondermaansch bestaan. 
Zoo, van iedereen vergeten, 
Wordt ligt mijn ontvleescht gebeent, 
Ongekend, daarheen gesmeten, 
Tot het zich met de aard vereent. 
 
Zoo verlies ik al den luister 
Van mijne aardsche aanwezigheid, 
In het ondoordringbaar duister, 
Over 't doodenrijk verspreid. 
Zoo, ten grafkuil ingedragen, 
Zinkt mijn ligchaam weg in 't slijk. 
Zoo ben ik, na weinig dagen, 
Rottend blad! aan u gelijk. 
 
Dan, wat nood? de boom blijft: leven, 
Schoon het blad in 't stof verdwijnt; 
Nieuwe lommer zal hij geven, 
Als de lente weêr verschijnt: 
Reeds kan 't oog het knopje vinden, 
Dat, wen weêr de voortijd daagt 
Met zijn zoele zuidewinden, 
't Nieuw ontloken blaadje draagt. 
 
Zoo blijft ook mijn geest aanwezig. 
Als het lijf in 't graf verslijt, 
Blijft hij met ontwikkling bezig 
Voor den dag der eeuwigheid. 
Ja, de dag zal eenmaal naken, 
Dat mijn rustend overschot 
Uit den doodslaap zal ontwaken 
Tot vernieuwd, verjongd genot. 
 
Werpt dan vrij, o gure vlagen! 
't Groen gewaad der boomen af; 
Ruk, o dood! met felle slagen, 
Vrij mijn ligchaam weg in 't graf, - 

{==700==} {>>pagina-aanduiding<<}

'k Weet, zoo wis de boom zal prijken 
Met een nieuw, een jeugdig groen, 
Zal de dood eens van mij wijken, 
't Graf zich voor mij opendoen. 
 
Dan zie ik mijn vreugde groeijen, 
Als het weligste plantsoen; 
Dan zal ik veel schooner bloeijen, 
Dan de boom in 't schoonst saizoen. 
Vaak toch zien wij 't kleed der boomen 
Door de winden nederslaan; 
Ik, ik zal geen onheil schromen, 
Niets mij immer doen vergaan. 
 
'k Leef, in bovenaardsche kringen, 
Van verganklijkheid bevrijd, 
Onder eeuwge hemellingen, 
Eeuwig, en in zaligheid. 
Dáár zie ik in mijn heil volmaken; 
Dáár ontrust mij leed noch pijn; 
Dáár zal mij geen herfst meer naken; 
Dáár zal 't eeuwig lente zijn. 
 
c. looijen. 
's Hage. 






Sint Michiel.


Ik? dat ik iets van sint michiel zou' weten? - 
Dat ik, parmantig in een leuningstoel gezeten, 
Mijn Gasten zou' vertellen, wie hij was? - 
Van al de rommelzoo, die ik halfslapend las, 
Heb ik de bladen der Legende minst gesleten. 
 
Laat zien, nochtans! - - Michiel en michaël schijnt één? - 
Is 't één? wel nu? dan moet hij vaandrig wezen! 
‘Bij de onzen, Neef?’ Neen, oolijk Nichtje; neen! 
Zijne akte kreeg hij dan, voor dag- en nachtlicht scheen... 
Bij de englen! en werd sinds voor braaf soldaat geprezen. 
 
Hij sloeg, toen 't Geestendom querel had, daar omhoog, 
Den Leelijkerd, die Eva zou' bekoren, 
Zijn Vaandel als een vliegenlap aan de ooren, 
Dat hij, de wolken uit, kopneer naar onder vloog; 
Om, in Vulcanus pot (*) vooreerst wat malsch te smoren. 

{==701==} {>>pagina-aanduiding<<}

Dit stuk deed michaël! Korts heeft hij, zoo men zegt, 
Met heel zijn schaar verlof gekregen; 
Wijl 't leger van geloof thans ‘strijdt voor 's hemels regt’... 
En (daar 't om 't zoet genot der Inquisitie vecht) 
Met een Trappist aan 't hoofd, niet doodslaat dan tot zegen! 
 
Doch! zwerft, bij Vrouw of Man - bij Meisje of jongen Borst, 
Iets óm door 't hart, dat merkbaar van den Vorst 
Des duisters komt? michiel blijft ons zijn bijstand geven! - 
Nog zijn de functies van den heilig niet geschorst; 
En, waar zijn Kaarslicht brandt, wordt Kwaâ Begeert' verdreven. 
 
a.c.w. staring. 
29 Sept. 1823. 


Aan een' bulhond onzes tijds.


Rekel, staak uw jankgehuil! 
Sluit eens uw' verpesten muil! 
Zullen dan, helaas! onze ooren 
Uw gestadig bassen hooren, 
Steeds gepijnigd door den klank 
Van uw' vuilen Rekelzang? 
Zult gij langer achtb're schimmen 
Knarsetandend nog begrimmen, 
Brommend grijnzen, fel verwoed 
Tegen al wat groot en goed, 
Braaf en edel is te noemen, 
Blaffend steeds u zelven roemen 
En de keffers, die, in 't klein, 
Apen van hunn' meester zijn, 
Die gestadig op staan passen, 
Of zij u ook hooren bassen, 
En wier treden zijn gerigt, 
Waar ge uw been hebt opgeligt? 
Eigen lof klinkt schor in de ooren: 
Neen! het is niet meer te hooren, 
Dat gij steeds uw braaksel roemt 
En den zang van and'ren doemt. 
Waan niet, dat uw vuile woorden 
Ooit een kiesch gevoel bekoorden; 
Dat, wanneer ge op alles scheldt, 
Ge ook een zier bij wijzen geldt. 

{==702==} {>>pagina-aanduiding<<}

Neen! men heeft uw schimpgezangen 
Slechts met taai geduld ontvangen, 
Omdat ge een, in onzen tijd, 
Waarlijk groote Bulhond zijt. 





Eene fabel uit de pen van Napoleon (*).

(Naar het oorspronkelijk Handschrift, in bezit des Graven de vemars.)

Le chien, le lapin, et le chasseur.


César, chien d'arrêt renommé, 
Mais trop enflé de son mérite, 
Tenait arrêté dans son gite 
Un malheureux lapin de peur inanimé. 
Rends toi, lui cria-t il d'une voix de tonnerre, 
Qui fit au loin trembler les peuplades des bois; 
Je suis César, connu par tant d'exploits, 
Et dont le nom remplit toute la terre. 
A ce grand nom, Jeannot-Lapin, 
Recommandant à Dieu son âme pénitente, 
Demanda, d'une voix tremblante: 
Très Sérénissime mâtin, 
Si je me rends, quel sera mon destin? 
Tu mouras! - Je mourrai! dit la bête innocente; 
Et si je fuis? - Ton trépas est certain. 
Quoi! reprit l'animal, qui se nourrit de thym, 
Des deux côtés je dois perdre la vie? 
Que votre illustre Seigneurie 
Veuille me pardonner, puisqu'il me faut mourir, 
Si j'ose tenter de m'enfuir: 
Il dit, et fuit en héros de garenne. 
Caton l'aurait blâmé, je dis qu'il n'eut pas tort; 
Car le chasseur le voit à peine 
Qu'il l'ajuste, le tire - et le chien tombe mort. 
Que dirait de ceci notre bon Lafontaine? 
‘Aide-toi, le ciel t'aidera.’ 
J'approuve fort cette moral..là. 



{==703==} {>>pagina-aanduiding<<}

Recept, om een echt hoveling te worden.


℞ 3 ℔ onbeschaamdheid, van de fijnste soort, groeijende op eene rots, het koperen voorhoofd genaamd.

2 ℔ huichelarij.

1 ℔ geveinsdheid.

3 ℔ vleikunst.

2 ℔ zelfvertrouwen.

Dit alles gekookt in het nat van bevalligheid, gedurende een dag en nacht, opdat zich deze kruiderijen ten naauwste te zamen vereenigen. Giet vervolgens dit afkooksel door eene zeef van ruime conscientie; en, wanneer het koud geworden is, doe er dan bij zes lepels water van geduld en drie van goede hoop. Gij zult een' overheerlijken drank bekomen, om een volmaakt Hoveling te worden.

Handel. Da Vinci. Wilhelm Bauer.

Men vroeg handel, welke zijne gewaarwordingen waren, toen hij zijn heerlijk, majestueus Hallelujah componeerde? Hij antwoordde: ‘De Hemel scheen zich voor mij te ontsluiten, en mij dacht, ik was in de tegenwoordigheid des Almagtigen.’
Toen da vinci het beroemde Avondmaal in het Dominikaner klooster te Milaan zou schilderen, staarde hij, van uit zijn nabijgelegen werkvertrek, zoo lang op den berookten muur, tot dat zijne verbeeldingskracht aan deszelfs vlekken vormen leende, en zij zich voor dezelve, op eene wonderbare wijze, tot aangezigten vormden.
Wilhelm bauer, een treffelijk Schilder van Straatsburg, sterk in het landschap en in bouwkundige stukken, welke hij door heerlijke beelden bezielde, had de gewoonte, terwijl hij schilderde, nu Spaansch, dan Italiaansch, dan weder Fransch, en wel zeer luid, te spreken; zich hierdoor in staat stellende, het eigenaardige zijner personen des te levendiger en karakteristieker, naar den verschillenden landaard, uit te drukken.

Zeldzaam veldprodukt.

Lodewijk de XIV hield revue over zijne Fransche en Zwitsersche gardes op het veld van Ouille. Een boer uit dat dorp, die erwten gezaaid had op een hem toebehoorend stuk lands, vond hetzelve dien dag bedekt door een bataljon

{==704==} {>>pagina-aanduiding<<}
Zwitsers, die zijne erwten vertraden. De boer, wien de nieuwsgierigheid, om den Koning te zien, derwaarts gelokt had, stond verbaasd, toen hij de vernieling zijner gezaaide erwten aanschouwde. Hij verzon eene list, om schavergoeding te erlangen, die hem gelukte. Zoo hard hij maar kon, begon hij te roepen: ‘Mirakel! mirakel!’ - ‘Wat schort u, goede vriend,’ vroeg hem een Officier, ‘met uw mirakel roepen?’ De boer, zonder hem te antwoorden, schreeuwde al voort. Dit kwam den Vorst ter ooren, die den boer voor zich deed komen, en zelf hem vroeg, waarom hij aldus mirakel riep. ‘Wel, Sire,’ zeide deze, ‘'t is omdat ik op dit stuk lands (hetzelve den Koning aanwijzende) erwten gezaaid heb, en er zijn Zwitsers opgekomen!’ - Deze snedige inval behaagde den Vorst dermate, dat hij den boer eene ruime schadeloosstelling verleende.

Gevat wederwoord.

Een Graaf van Limburg bezocht den Hertog christoffel van Wurtemberg, terwijl hij, met een groot gezelschap, aan tafel zat. ‘Ik zit hier bij mijne schapen!’ riep de Hertog hem lagchend toe. De Graaf bemerkte, dat allen tamelijk beschonken waren, en antwoordde: ‘Zoo gij ze niet wèl geweid hebt, gij hebt ze ten minste wèl gedrenkt!’




Catalani en de poedel.

Reggio, 20 Mei, 1823.

De wereldvermaarde catalani, den 19 van haar landgoed bij Florence alhier aangekomen, gaf ons heden een Concert. Kunstkenners verklaren, dat zij, zoo mogelijk, in stem en voordragt nog gewonnen heeft. De geestdrift, door haar verwekt, is onbeschrijfelijk. Ik wil thans echter alleen een voorval vermelden, éénig in zijne soort, waarvan ik ooggetuige was, en hetgeen het onbepaald vermogen der Toonkunst op de treffendste wijze kenbaar maakt. Mevr. catalani zong juist: Se mai turbo il tuo riposo, wanneer een toevallig achter het tooneel zich bevindende Poedel uit zijne schuilplaats te voorschijn kwam, zich nevens de groote Zangeres op de achterpooten plaatste, haar stijf aankeek, en met welgevallen naar hare toonen scheen te luisteren. Zij voer voort; en het publiek, als betooverd, bewaarde een diep stilzwijgen. Eindelijk scheen haar evenwel deze zonderlinge bewonderaar te vervelen; zij maakte eene beweging van misnoegen met het hoofd, hetgeen den ongebeden gast, na eenige minuten, bewoog, zonder eenig gewag te maken, op dezelfde wijze, als hij gekomen was, het tooneel te verlaten. De Zangeres besloot haar gezang; de hond was vergeten; alles leefde slechts voor haar. - Zij gaat van hier, over Milaan, naar Parijs, niet om daar te zingen, maar om aan zoeter gevoel, hare twee Zonen te bezoeken, bot te vieren.





{==705==} {>>pagina-aanduiding<<}

Mengelwerk.

Voorlezing, over den alouden roem der stad Deventer, als kweekschool der echte geestbeschaving.

Door J. Verburg, Hoogleeraar der Oostersche Letterkunde. (*)

Het zal wel geene verontschuldiging behoeven, wanneer de liefde voor mijne moederstad mij drijft, om, ten aanhooren van hare bewoners, die tot het edele werk eener wijze vorming van Neêrlands teedere jeugd en geringere standen zoo gaarne het hunne toebrengen, mij bezig te houden met de vermelding van hetgene deze aloude zetel der wetenschappen reeds vroeg heeft aangewend ter ontsteking en aanvuring van die geestdrift der wijsheid en menschenliefde, die thans in de helderste vlammen alom uitbreekt, en den gezegenden invloed der verlichting zelfs tot in de duistere schuilhoeken der armoede verspreidt.
Het lustte mij, uit oudere en nieuwere bescheiden bijeen te zamelen, hetgene aan dit mijn oogmerk beantwoorden konde. (†)

{==706==} {>>pagina-aanduiding<<}

Soortgelijke bedoeling had de beroemde wassenbergh, toen hij vóór veertig jaren zijn Hoogleeraarsambt aan deze plaats aanvaardde. Doch zijne zeer gezochte Latijnsche Inwijdingsrede, welke ik niet bezit, noch tot hiertoe gelezen heb, is in weinige handen, en slechts leesbaar voor hen, die de taal der Geleerden verstaan. (*) Ook is de zaak wel waardig, om op nieuw herinnerd, en vruchtbaar genoeg, om uit velerlei oogpunten beschouwd te worden.
Ik wenschte u dan aan te toonen, hoe Deventer reeds ten kweekschool van overvloedige geestbeschaving, door heldere wijsheid en uitgebreide wetenschap, verstrekte, toen domme onkunde en woeste zeden nog wijd en zijd in Europa de overhand hadden.
Vergunt mij, dat ik u vooreerst op den oorsprong van dit verschijnsel, en vervolgens op deszelfs voorname gevolgen, opmerkzaam make.
I. Ziet hier dit verschijnsel in zijnen oorsprong.
Omstreeks het begin der veertiende eeuw, toen de beoefening der wetenschappen langen tijd deerlijk was verwaarloosd, en daardoor in hoogere en lagere standen de menschelijke geest eene afzigtelijke gedaante had gekregen, en de leer der H. Schriften in groote verbastering was geraakt, stond in Italië een voortreffelijk Redenaar en Dichter, franciscus petrarcha, op. Deze verwierf zich eenen onsterfelijken naam, wegens de herstelling der beschaafde letteren, die, van zijnen tijd af aan, begonnen te herleven, en kort daarna, door het te voorschijn brengen van in het duister begravene hand-
{==707==} {>>pagina-aanduiding<<}
schriften van vele oude gedenkstukken, en door de komst der uit Konstantinopel gevlugte Grieken in Italië, met nieuwe kracht en luister herrezen.
Kort na den leeftijd van petrarcha muntte onder Deventers ingezetenen, zoo in geleerdheid als in zelf-verloochening en zucht ter navolging van den nederigen en werkzamen Verlosser der wereld, uit, geert groote, of gerhard de groot, in het jaar 1340 geboren. De heilige ijver van dezen grooten man moge zich boven de dweepzucht zijner eeuw niet geheel hebben kunnen verheffen, te midden van eene noodelooze gestrengheid omtrent zichzelven straalt in zijne gevoelens en daden, door den geachten thomas a kempis beschreven, zoo veel ware wijsheid, zeldzame bekwaamheid en echt Christelijke gezindheid door, dat hij door den helderdenkenden mosheim, in zijne Kerkelijke Geschiedenis, mijns bedunkens te regt, hoog wordt geroemd.
Deze geert groote was alhier de stichter van eene broederschap, die, door haren geleerden arbeid en ijverige kunstvlijt, der Christenheid onberekenbare diensten bewezen heeft.
Uit aanzienlijke ouders gesproten, met magt en rijkdom overvloedig bedeeld, werd hij van zijnen vader, die alhier Schepen en Burgemeester geweest is, reeds vroeg naar Parijs ter Hoogeschole gezonden. Aldaar, uit eene onbekrompene beurs, in de wetenschappen en kunsten onderwezen, maakte hij zoodanige vorderingen, dat hij niet alleen op zijn achttiende jaar den graad van Meester verkreeg, maar zich ook den roem verwierf, dat niemand ter wereld hem in eenige toen in zwang gaande vrije kunst of wetenschap overtrof.
Of hij wezenlijk, door eene te verre gaande roemzucht gedreven, en door ijdele trotschheid en praalzucht aangespoord, in verhevene eertitels, winstgevende en hooge geestelijke waardigheden, lof wegens uitstekende talenten, bij het intreden zijner loopbane, zijn hoogste geluk gezocht hebbe, wil ik liefst in het midden laten. Want,

{==708==} {>>pagina-aanduiding<<}
ofschoon hij dit zelf getuigt, en zijn levensbeschrijver dit bevestigt, was het misschien slechts aan den invloed eener verkeerde zedeleer te wijten, dat hij zijne eerambten met derzelver voordeelen varen liet, en zichzelven, wegens zijn voormalig streven naar eer en aanzien, gestrengelijk veroordeelde.
Hij meende zich dan van de wereld te moeten losmaken, en zijne bekwaamheden voortaan niet meer ter voeding van eene verderfelijke eerzucht, maar ter overwinning van zichzelven en ter bevordering van het heil zijner medemenschen te moeten besteden. Te dien einde verkoos hij zich, eene wijl tijds, in een Karthuizer klooster, te Monnikhuizen, bij Arnhem, eene cel ter schuilplaats. In de stilte der eenzaamheid hier voor God en zichzelven te leven, tot dat hij, genoegzaam voorbereid, als een licht, schijnende in de duisternis, de verregaande zedeverbastering zijner eeuwe krachtdadig zoude kunnen te keer gaan, was zijne bedoeling. Van zijne ligchaamskwelling, zijn waken en vasten, zijn hard haren kleed zal ik niet spreken als van bewijzen zijner boetvaardigheid, maar als van kenteekenen eener beklagelijke dwaling zijner eeuw, die in soortgelijke zelfpijniging, zoo niet het wezen der deugd, althans het middel ter zelfverbetering zocht.
Wel verre, echter, dat onze geert groote hierbij tevens geene blijken zoude gegeven hebben van ernstigen toeleg op verbetering van zijn hart, sloeg hij hiertoe eenen beteren weg in. Vlijtig lezen en onderzoeken der H. Schriften, en het aanwenden van zulke hulpmiddelen, die eene verlichte rede en eene verstandige zedekunde billijken moeten, ziet daar de oorzaak van zijnen buitengewonen Christelijken ijver, die zich, in vervolg van tijd, in waarlijk edele daden en heilzame ondernemingen openbaarde. Zijn ijver bleef niet binnen de muren van het klooster besloten. Na drie jaren zich aan doelmatigen letterarbeid te hebben toegewijd, verscheen hij weder in het openbaar, om zijne veelvuldige begaafdheid en wetenschap, als prediker van het Christendom, ten

{==709==} {>>pagina-aanduiding<<}
algemeenen nutte aan te wenden. Voor allerlei menschen van verschillende kunne, rangen en standen, aan vele oorden van ons Vaderland, op dorpen en in steden, liet zijne welbespraakte tong zich hooren, met dien uitslag, dat hij veler harten diep bewoog, de goedkeuring van verstandigen verwierf, en aan de bestemming, tot welke hij geordend was, op de uitnemendste wijze voldeed. Doch, gelijk het gaat, de buitengewone wijsheid en geestdrift, met welke hij zich tegen de verbastering van zeden verzette, haalde hem den haat en nijd van sommige zijner tijdgenooten en voorname geestelijken op den hals. Hiervan was het gevolg, dat men zijne leer verdacht wist te maken, en het zoo verre te brengen, dat hem het prediken in het openbaar verboden werd.
Van nu af aan besteedde hij den overigen tijd van zijn leven met het huisselijk onderwijs zijner vrienden en aanhangelingen, die van alle kanten tot hem toestroomden.
Ter verspreiding van het licht der kennis, bezigde hij eenige zijner leerlingen, op eigene kosten, tot het afschrijven van Godgeleerde boeken. Zijne onverzadelijke begeerte naar grondige beoefening der gewijde Schriften ging gepaard met eenen onvermoeiden ijver in het verzamelen van die werken der Geleerden, waaruit zijn geest een' voorraad van heilzaam voedsel scheppen kon. Hij liet zich bewegen om ook zelf nuttige schriften te vervaardigen, en uit de Kerkvaders uitgelezene wijsheidsprenken voort te brengen. De lijst zijner werken, door revius in zijn verheerlijkt Deventer gegeven, getuigt van groote's milde schrijfader. Op sommige der door hem behandelde stoffen moge de stempel zijner eeuw gedrukt zijn, andere schijnen belangrijk. En hetgene thomas a kempis, uit een van groote's geschriften, ter aanwijzing zijner grondstellingen heeft bijgebragt, levert blijken genoeg op van eene edelaardige denk- en schrijfwijze, van eenen geest, in de school der wijsheid gevormd, ter verachting en bestrijding van vele dwaasheden en ondeugden dier duistere en zedelooze tijden.
Geen wonder, dat onze gerhard de groot,

{==710==} {>>pagina-aanduiding<<}
door dezen geest gedreven en met dien invloed bij velen voorzien, gretig het oor leende aan florens radwijn, Vicaris der Lebuini-kerk, van Utrecht herwaarts overgekomen, om hem te hooren, toen deze hem voorsloeg, om eene broederschap op te rigten, die, door nuttige werkzaamheid, boven alle andere verre uitsteken zoude. Deze broederschap zoude bestaan uit die leerlingen van de groot, welke hij bekwaam had gekeurd tot het afschrijven van boeken, eene kunst van groot aanbelang vóór de uitvinding der drukpers. Met deze geleerde Schrijvers wilde florens, indien zij verkozen, ééne beurs maken, en alzoo in gemeenschap leven. Daar de grondregels dezer vereeniging vlak zouden aanloopen tegen de luiheid der ledigloopende bedelmonniken, aarzelde Meester gerhard een weinig, uit vrees voor derzelver tegenkanting. Dan, op herhaalde aansporing van florens, besloot hij moedig, om eerste voorstander en verdediger dezer stichting te worden. Het doel dezer stichting was uitnemend. Zij, die ter zamenwoning besloten, zouden met den arbeid hunner handen den kost moeten winnen, en zich, naar het Apostolisch voorbeeld, gemeenschappelijk toewijden aan de verspreiding van eene gezuiverde Godsdienstkennis. Onder het opzigt van de groot, zouden zij zich, naar de uitspraak der Goddelijke Openbaring, op een voorbeeldig Christelijk leven toeleggen, en aan de uitbreiding van het rijk der waarheid, door vlijtige beoefening dier wetenschappen, welke het licht in de duisternis konden doen opgaan, belangeloos medewerken. Althans sommige hunner werden bij voortduring gebezigd tot het bezorgen van afschriften van belangrijke gedenkstukken. Zij besteedden veel vlijt aan de bearbeiding der beschaafde letteren. En het onderwijs en de zedelijke vorming der jeugd werden de voorwerpen hunner teedere zorge. Een gedeelte
der broederen, echter, hield zich met verschillende nuttige handwerken en ambachten bezig. Deze, van de letteroefenaars in verschillende verblijven afgescheiden, hadden nogtans met dezelve alle goederen gemeen, en waren op het eendragtigst

{==711==} {>>pagina-aanduiding<<}
vereenigd; hoewel geen dezer rangen aan eenige godsdienstige gelofte verbonden was. Ook eene edele vrouwenschaar nam deel aan deze stichting, en verdeelde haren tijd tusschen eigene oefening van haren geest, het onderwijs en de opvoeding van jonge dochters, haar aanvertrouwd, en zulke bezigheden, welke aan hare kunne bijzonder voegden.
De broederschap, onder den naam van Broederen en Klerken (d.i. Gewijden) des gemeenen levens, welken naam zij zichzelven gaven, in vervolg van tijd zeer vermaard geworden, begon hare zamenleving ten huize van dien Heer florens radwijn, op aanraden van zijnen Meester geert groote, die allereerst het oppertoezigt had, doch, op zijn sterfbed, hetzelve aan florens overdroeg. Vanhier dat deze stichting ook alom is bekend geraakt onder den naam van Heer Florenshuis; welke benaming nog in vele oude boeken, uit dit huis oorspronkelijk, en in de boekerij van ons Athenaeum bewaard, vooraan geschreven is.
Het vooruitzigt, dat bij den dood van florens, wiens huis tot de Vicarie behoorde, de broederschap hare woning zoude moeten verlaten, deed dezelve eerst verhuizen naar een naburig gebouw in de Engestraat. Doch dit huis voor de broederschap te klein en niet geschikt zijnde, stond de Vrouw van Runen, naderhand Kanonikes in Diepenveen, sweder genaamd, in het jaar 1391, het hare, hetwelk veel grooter en geschikter was, bij wijze van ruiling, of liever van gifte, af. Dit haar huis stond in de Pontsteeg. Florens liet het ten gebruike der broederen, in het jaar 1391, gereed maken, uit het vaderlijk erfgoed van eenen derzelven, lubbert ten bussche, aan het gesticht overgegeven. Aan dit gebouw, hoe langer hoe meer vergroot, trokken de broeders het Vicariehuis, over de Nieuwstraat staande, alwaar zij de grondslagen van hunne godsdienstige vereeniging gelegd, en hetwelk zij daarom voor groot geld hadden aangekocht. De overvloedige ruimte, welke zij van tijd tot tijd verkregen, gebruikten zij tot het zetten van

{==712==} {>>pagina-aanduiding<<}
geheel nieuwe gebouwen; zoodat in het jaar 1441, eerst het broederhuis zelve, en naderhand, in 1487, de keuken, de eetzaal en het gasthuis, en alzoo het geheele gesticht, met zijne beide poorten, in vollen luister te voorschijn kwam.
Volgens de oorspronkelijke instelling, moest Heer Florenshuis bewoond worden door vier of meer Priesters met acht of meer Klerken en eenige huisgenooten, die, door zekere hinderpalen belet, buiten staat waren om kloosterlingen te worden, of, anders tot het kloosterleven niet genegen, gezind waren, in het gemelde huis, den Allerhoogsten op eene eerbiedige en betamelijke wijze standvastig te dienen, en, Vrouwe sweder in hunne gebeden gedachtig, in nederigheid, kuischheid en andere deugden te leven, en, elkanders lasten dragende, naar het bevel van Christus en de Kerk, zich dagelijks meer te oefenen in den dïenst des Heeren, door het betrachten van allerhande deugden en het doen van goede werken.
Deze zijn de eigene woorden van het beding, onder hetwelk de overdragt van het huis der Vrouwe van Runen aan deze broederschap geschiedde. Hierbij kwam nog een ander beding, hetwelk de bestemming van dit broederhuis nader bepaalde. De Priesters en geestelijke personen van dit huis zouden gehouden zijn, andere godvruchtige en welgezinde menschen, van hen huisvesting begeerende, zoo lang behoorlijk van bekwame huisvesting te voorzien, als zij Priesters en geestelijke personen zouden oordeelen te kunnen strekken tot meerder heerlijkheid van God en zijn welbehagen. Inzonderheid moesten zij aankomelingen, die zich aan het kloosterleven te Windeshem, of in een onderhoorig klooster, wilden toewijden, tot hunne gemeenschap uitlokken, te hunner behoorlijke voorbereiding.
Nadat de Priesters van deze stichting, welke, bij vergunning van de regering dezer stad, eerst dienst hadden gedaan in de kapel van St. Gregorius-Gasthuis buiten de stad, gewettigd waren om den dienst te verrigten binnen den omtrek van hun huis, bouwden de broeders dat

{==713==} {>>pagina-aanduiding<<}
kerkje, hetwelk thans nog dient ter bewaring der stads boekerij. (*)
Dit geeft mij aanleiding, om van den oorsprong dezer boekerij te gewagen, welke aan die van Heer Florenshuis haar eerste aanwezen schijnt verschuldigd te zijn.
De meergemelde eerste voorstander en verdediger dier heilzame inrigting, geert groote, had zijnen, naar den smaak van dien tijd, welingerigten en rijken boekenschat, ten gebruike der broederschap, medegedeeld aan florens, haar' bestuurder, en johan van den gronde, Priester, onder beding, dat, in vervolg van tijd, altijd drie opzigters ter bewaring der boeken zouden worden aangesteld, en men niet karig zoude zijn in het toestaan der boeken ter lezing aan anderen. Zoo zorgvuldig was Meester gerhard in het bewaren en verspreiden van het heldere licht, hetwelk zijne oogen bescheen. Bij deze boeken voegde ook van den gronde de zijne van geen geringe waarde. Insgelijks bragt florens het klein aantal, 't welk hij bezat, in de gemeenschap der broederen. Uit deze verzameling van geschrevene boeken werden voor deze broedergemeente, naar de behoefte dier tijden, veelvuldige en somtijds keurige afschriften bezorgd, hoedanig een, door eene zuster, geschreven alsof het gedrukt was, hetwelk, door zijne netheid en pracht, het oog verrukt, en, wegens de moeite en het geduld der bearbeiding, verbaast, nog heden in onze boekerij gevonden wordt. Dergelijke afschriften moesten, bij het uitvinden der drukkunst, dienen, om de boekwerken door den druk nog spoediger en algemeener te doen verspreiden. Ook vindt men nog heden gedrukte boeken van dien oorsprong in onze stads boekverzameling, welke ook vele andere van oude dagteekening van deze broederschap schijnt overbehouden te hebben.
De kunst van het afschrijven der boeken, door deze in gemeenschap levende broederen geoefend, verdient onze bijzondere aandacht. Hiertoe werd niet weinig geleerd-
{==714==} {>>pagina-aanduiding<<}
heid en bedrevenheid vereischt. Deze kunst gaf aanleiding tot eene verbazende ontwikkeling der verstandelijke vermogens en geestkrachten van hare beoefenaren. Zij was niet louter werktuigelijk, maar vorderde kennis van zaken, taal en oordeelkunde. De afschrijvers werden door naauwkeurige beschouwing van de gedenkstukken der beroemde wijzen, welke zij door hunne afschriften vereeuwigen wilden, ter navolging van derzelver schrijfstijl en deugden, tot zelfdenken en het mededeelen hunner eigene nasporing krachtig aangedreven. De voorgang en het opzigt van zulke wijdberoemde mannen, als geert groote en florens radwijn, bestuurden den letterkundigen ijver dier broederen tot het edelste doel. En een groot aantal jongelingen, vooral behoeftigen, welke tot deze stichting, als eene oefenschool der wijsheid, hunne toevlugt namen, werden hier van afschriften der ouden, eenen toen nog zoo zeldzamen boekenschat, rijkelijk voorzien. Rijken en armen onder deze kweekelingen verkregen hier eene, voor dien tijd, uitstekende zedelijke zoo wel als verstandige beschaving, en eene wetenschappelijke vorming, die niet nalaten kon de heerlijkste vruchten voort te brengen.
Zoo kom ik van zelf tot de beschouwing der gevolgen, welke deze wijze stichting voortbragt.
II. Ja, inwoners van Deventer! uit dit overoude gesticht uwer voorvaderen kwam eene onafgebrokene reeks der edelaardigste letterhelden te voorschijn, die, aan de voornaamste scholen dezer Nederlanden, als heldere zonnen in eenen stikdonkeren nacht van woeste onkunde uitblonken. Eene altijd werkende Voorzienigheid bediende zich van hen, om den dageraad dier beschaving te doen opgaan, in wier vollen glans wij ons thans verheugen. Wat zeg ik? bijna alle die kweekscholen der wetenschappen, waarop België en Westfalen roemen mogten, die scholen, zoo bloeijende door hare inrigting als door den grooten toeloop van leerlingen, hadden haren oorsprong aan deze Deventersche broederschap des gemeenen levens te danken. Wanneer men nu hierbij in aanmerking

{==715==} {>>pagina-aanduiding<<}
neemt, dat deze broederschap, in de vijftiende eeuw, door openbaar gezag der Kerkvergadering van Conslans, goedgekeurd, zich wijd en zijd, door Nederland, Duitschland, Italië, Portugal, Sicilië en den Genuéschen Staat, heeft verspreid; dat, onder haar opzigt, ook verbeterde vrouwengestichten, naar dezelfde grondbeginselen van Christelijke eendragt, algemeen nuttige werkzaamheid, gezuiverden Godsdienst en deugdijver, hoedanig een geert groote allereerst te zijnen huize had opgerigt, hier en elders in menigte werden daargesteld, en dat de invloed dezer broederen op de verstandsverlichting en zedeverbetering der kloosterlingen tevens zeer groot was, - hoe overvloedig en heilzaam moeten dan al wijders de vruchten dezer Deventersche instelling geweest zijn! Wat zeg ik? deze stichting ontworstelde de barbaarschheid dier tijden. Door hare aanvoerders werd in haar een kostbaar zaad van wijsheid gestrooid, hetwelk, gering in zijne beginselen, door zorgvuldige aankweeking, van onder het onkruid der dwaling en des zedebederfs, hoe langer hoe heerlijker naar buiten te voorschijn kwam, en door volgende eeuwen heen, tot op dezen dag, gedurig rijkeren oogst opleverde, treffender blijken gaf van zijnen hemelschen oorsprong.
Maar laat mij wederkeeren tot de beschouwing der verbetering van het hoogere schoolwezen in deze stad, zoo als dit mede een der eerste en aanzienlijkste gevolgen was der oprigting van ons Frater- of Broederhuis. Het is toch een onderwerp, der aandacht van geringere zoo wel als hoogere standen, van ongeleerden zoo wel als geleerden ten hoogste waardig, te zien, hoe, te midden der duisternis, eene krachtdadige hervorming in den geest der schranderste en grondigste beoefenaars der wetenschappen ontstond, die een zuiverder licht op de Hoogescholen deed schijnen, hetwelk van daar ook allengskens op de lagere afdalen, en op velerlei wijze het oog van den eenvoudigen beschijnen moest.
In navolging der voor de jeugd en den Godsdienst zoo nuttige scholen, door Keizer karel den grooten

{==716==} {>>pagina-aanduiding<<}
en zijnen zoon, lodewijk den godvruchtigen, gesticht, hadden de Deventersche Kanoniken, middelwezens tusschen de wereldlijke geestelijken en monniken, ook hier al zeer vroeg eene school opgerigt. Doch hunne nalatigheid in het bezorgen van bekwame onderwijzers had deze school ook al vroeg in diep verval doen geraken, toen dat groote Deventersche licht, welks stralen zich, gelijk dumbar zegt, uitbreidden door het geheele Christenrijk, onze geert groote, verscheen. Deze vriend van godsvrucht, ware wijsheid en heilzame wetenschap wist, door zijnen onvermoeiden arbeid, ook de school dezer stad uit haren vervallen staat op te rigten, en haar van uitstekende leeraars te doen verzorgen. Het onder zijne bescherming gestichte Heer Florenshuis diende, gelijk wij reeds zagen, op de voortreffelijkste wijze, mede ter bereiking van dit doel. De rijke voorraad van de geoefendste mannen, welke de leerlingen van dit huis aan de doorluchtige school dezer stad opleverden, maakte Deventer tot Neêrlands gemeenen kweekhof der wetenschappen, in welken duizenden van jongelingen, van alle oorden zamengevloeid, eene verstandige en zedelijke vorming zochten, hoedanige zij nergens elders meenden te kunnen bereiken.
Dan, nimmer bloeide die doorluchtige school sterker, dan onder het bestuur van alexander hegius, haren voormaligen kweekeling. Deze voortreffelijke leeraar, uit Westfalen geboortig, had onder anderen tot leermeester gehad den in allerlei talen en wetenschappen zoo bedrevenen rudolphus agricola. Had deze zijn leermeester de kennis en beoefening van de oude gedenkstukken der Grieksche wijzen uit Italiē in Duitschland met vurigen ijver overgebragt, en daardoor gezorgd, dat deze onwaardeerbare bronnen van diepe wijsheid, velerlei wetenschap, verstandsbeschaving en goeden smaak ook mildelijk stroomden in zijn Vaderland, - hegius, met dien zelfden ijver bezield, leidde de zuivere stroomen uit deze bron, van Deventer, al verder af, door geheel Nederland. Alle die wetenschappen, welke op de bevorde-
{==717==} {>>pagina-aanduiding<<}
ring van menschelijkheid geacht worden eenen veelvermogenden invloed te hebben, werden door hem zoodanig behandeld, voorgestaan, uitgebreid en verspreid, dat tot dezen wegwijzer eener beschaafdere letteroefening, als tot eenen éénigen in zijne soort, uit verschillende steden en landschappen een groot aantal jonge lieden gezonden werd, of van zelf de toevlugt nam, ter ontvlieding der woestheid hunner eeuw, ter verkrijging eener ware beschaving en veredeling van geest.
De zucht, door het broederhuis des gemeenen levens opgewekt, tot het afschrijven der oude gedenkstukken van wijsheid, was uit deze Deventersche stichting overgegaan tot de kweekschool der wetenschappen. Deze kunst, welke zich in den beginne voornamelijk bepaalde bij het vermenigvuldigen van de handschristen der Kerkvaderen, breidde zich, met de toeneming der beschaafde letteroefeningen, hoe langer hoe meer tot andere voortreffelijke voortbrengsels der oudheid uit. Door deze kunst bragt Deventers school, in vervolg van tijd, vooral na de uitvinding der drukpers, dan ook hoe langer hoe meer toe tot herstel der wetenschappen, door het te voorschijn brengen van meesterstukken van oordeelkunde en vernuft, die, eeuwen lang, in het stof der vergetelheid als bedolven waren geweest. Hegius moet eenen zeldzamen aanleg ter bevordering van den eens in Europa ontvonkten ijver voor de hervorming van den wetenschappelijken smaak, en voor de aanwending van denzelven ter bevordering van goede zeden, gehad hebben. Hij streefde zijnen grooten leermeester op zijde. Dertig jaren heeft hij de boven alle soortgelijke, te dien tijde, uitmuntende Deventersche school bestuurd, omstreeks het einde der vijftiende en het begin der zestiende eeuw. Den edelen smaak der ouden drukte hij, in dichtmaat en ongebonden rede, zoo schoon uit, dat men hen zelve scheen te hooren. Meer bedacht op het verspreiden van nut onder zijne tijdgenooten met zijn levend onderwijs en voorbeeld, dan met zijne schriften onder de nakomelingschap, schijnt hij aan het vervaardigen van boekwerken geenen zwaren arbeid te hebben besteed.

{==718==} {>>pagina-aanduiding<<}
Nogtans heeft hij zich door een veertiental geschriften, welke hij over verschillende onderwerpen uitgaf, volgens het oordeel der toenmalige beschaafde letterminnaars, eenen onsterfelijken roem verworven.
Met zijne groote bekwaamheden paarde hij eene beminnelijke nederigheid. De bekrompenheid der menschelijke kennis verloor hij niet uit het oog. Toen hij reeds aan het hoofd der wijdberoemde school van Deventer stond, ging hij nog als een leerling met agricola om. En, daar deze groote man even gaarne van hem leerde, ontstond onder deze edelaardige menschen eene, van eerzuchtigen wedijver verre verwijderde, openhartige wisseling van gevoelens en kundigheden, eene mededeeling van geest, die ter bevordering van den ontluikenden bloei der wetenschappen ongetwijfeld zeer veel heeft toegebragt.
Dat wij ons zoo veel mogelijk in den toestand dier tijden verplaatsen, om ons een regt denkbeeld te vormen van de oorzaken, die medewerkten om Deventers school hoe langer hoe aanzienlijker te maken.
De verheffing van Deventer tot een Bisdom, door philips den II, Koning van Spanje en Vorst der Nederlanden, in het jaar 1459, gaf aan deze stad geen' geringen luister. Daardoor werd de bespoediging van al hetgene ter opluistering dier heilzame gestichten, welke hier te voren reeds waren opgerigt, en gevolgelijk ook der Deventersche school, dienen kon, aanmerkelijk bevorderd. Naar dezen Bisschoppelijken zetel vloeide, uit alle oorden van Europa, eene menigte menschen van allerlei rang en stand, met verschillende inzigten, zamen. Dit gaf den broederen des gemeenen levens de schoonste gelegenheid, om hun weldadig ontwerp, om ter verlichting en veredeling van den menschelijken geest regt Christelijk werkzaam te zijn, al meer en meer uit te breiden. Zij lokten eene menigte jonge lieden herwaarts ter schole, welke zij voor niets huisvesting gaven. Aan deze milddadigheid van Heer Florenshuis nam bijna deze gansche stad deel. Er was schier geen burger, of hij had eenen behoeftigen kweekeling der wetenschappen, aan wien hij bed en tafel

{==719==} {>>pagina-aanduiding<<}
verschafte, te zijnen huize. Men maakte er Godsdienst van, om geschikte jongelingen, wien het niet aan vermogens van geest, maar wel aan hulpmiddelen ter verkrijging van eene wetenschappelijke opvoeding ontbrak, om strijd van het noodige te verzorgen. De verlichte en zedelijke beginselen der broederschap zegevierden hier hoe langer hoe meer over het bijgeloof en de verbastering dier tijden, en bragten, door hunnen weldadigen invloed op het hooger onderwijs te dezer plaatse, bij voortduring eene heilzame hervorming in de letteroefeningen en beschaving der jeugdige verstanden te weeg. Dit doorzagen Deventers inwoners. Daarom kleefden zij de Florentijnsche broederen zoo zeer aan, en ondersteunden op het krachtdadigst hunne pogingen ter uitbreiding van het nut, hetwelk de school der wijsheid hier stichten kon. Men vindt gewag gemaakt van ingezetenen, die een aantal leerlingen van het broederhuis, hun toegeschikt, opnamen. En rembert, Deken van de Lebuini-kerk, hier gekomen met het grootsch voornemen om drie paarden te houden, veranderde van ontwerp, en nam zes armescholieren geheel voor zijne rekening. Hij huisvestte hen ook in zijne eigene woning, en voorzag hen rijkelijk van de gewijde kleeding der Deventersche stichting. Zoo wegslepend is de kracht der goede voorbeelden.
Onder de beroemde mannen, uit deze school voortgekomen, viel aan thomas a kempis een soortgelijk lot ten deel. Florens nam hem eerst eenigen tijd in zijn huis, gewende hem aan het onderwijs, en verschafte hem tevens de boeken, welke hij voor hem noodig keurde. Naderhand bezorgde hij hem kosteloos huisvesting bij eene achtingwaardige vrouw, wier weldaden, aan hem en zijne medgezellen bewezen, a kempis dankbaar vermeldt.
Hoe moest bij zulk eene inrigting de Deventersche school bloeijen, vooral onder het langdurig bestuur van eenen man als hegius!
Zeer beroemd zijn de namen ook van andere bestuurderen der school, welke eene opvolgende reeks van de helderste leidstarren, die den donkeren nacht van barbaarsch-
{==720==} {>>pagina-aanduiding<<}
heid al meer en meer verdreven, hebben uitgemaakt. Dan, onder alle dezen, schijnt het licht van hegius de helderste stralen te hebben verspreid. Althans de roem van zijne eigene begaafdheden en wetenschap, en de vermaardheid der leerlingen, door hem gevormd, gaat alles te boven.
Onder de duizenden, welke de milddadigheid uwer voorzaten, door de broederschap des gemeenen levens opgewekt en gerugsteund, naar dezen Nederlandschen kweekhof der edelste verstanden, ten tijde van hegius bestuur, henenlokte, was een groot aantal kweekelingen, die, van hier op het groot wereldtooneel te voorschijn getreden, door de eerwaardigste deugden en den loffelijksten voorgang in het rijk der wederopluikende wetenschappen, verre boven hunne tijdgenooten uitstaken. Waar zoude ik het einde vinden, indien ik u slechts de voornaamsten wilde opnoemen? Ik bepaal mij liever tot twee treffende voorbeelden, Paus adrianus den VI, en den grooten desiderius erasmus.
Ja, M.H., de luister, uit Deventer over de lang verduisterde wetenschappen opgegaan, heeft ook den Pauselijken zetel te Rome omschenen. Uit de hersenen van hegius heeft adrianus de eerste beginsels dier kundigheden ingezogen, welke hem eenen eersten rang onder de wijsgeeren en Godgeleerden zijner eeuw deden bekleeden. Zijne vroege jeugd, allereerst te Utrecht, zijne geboorteplaats, ontwikkeld, kreeg wijders hier te Deventer eene uitstekende vorming, die eenen beslissenden invloed moest hebben op zijne verdere letteroefeningen, welke hij te Leuven, werwaarts omstreeks het midden der vijftiende eeuw ook reeds een tak der Florentijnsche broederschap was uitgebreid, roemrijk volbragt. Na verschillende geestelijke en andere hooge waardigheden, zoo op de laatstgenoemde plaats, als in Zeeland, te Utrecht en te Antwerpen, te hebben bekleed, wedervoer dezen braven zoo wel als doorkundigen en ervarenen man de hooge eer, om zeven jaren de leermeester van karel den V, naderhand diens Geheimschrijver, en vervolgens, als

{==721==} {>>pagina-aanduiding<<}
Kardinaal en Bisschop, tevens Onderregent van Spanje te worden. Hierop volgde zijne verheffing tot den Pauselijken stoel, welken hij, door invloed van zijnen Keizerlijken leerling, als het toppunt van eer beklom, maar door het nederig besef zijner feilbaarheid, welke hij beleed, en door zijne gretige zucht, om de van hem erkende droevige verbastering der Kerk te hervormen, met eene zeldzame zedigheid, doch helaas! te kort, versierde. Van zijne schriften, onder welke er een tegen den hoogmoed is ingerigt, zal ik verder niet gewagen, om nog een woord te zeggen van erasmus, als zijnen medekweekeling der Deventersche school, onder het bestuur van hegius.
Ook erasmus, wiens wijsheid en deugdliefde, wiens groote wetenschap en geestkracht, wiens schriften en daden het oog der verbaasde Nederlanderen niet slechts, maar ook de aandacht van het beschaafde Europa, ja de opmerking der gansche Christenheid hebben naar zich getrokken, die Vorst der wetenschappen, ontving hier de vorming zijner jeugd. - Had zijne kinderlijke stem, onder de koorzangers der Utrechtsche hoofdkerk, gediend tot het uitbrengen der zachtste toonen ter bevordering van een welluidend maatgezang, zijn geest kreeg hier verder die liefelijke stemming tot zachtmoedige wijsheid, die hem ook naderhand, te midden van den hoogsten roem, niet begaf, op eene vreedzame wijze deed medeärbeiden aan het ten toon stellen der zotheid zijner eeuw, en hem diepe inzigten verschafte in de H. Schriften, welke hij hier geleerd had regt te onderzoeken en verstandig te ontvouwen. Het is wel zoo, dat hij, nog maar veertien jaren oud zijnde, van hier vertrokken is; maar hij had toen reeds, volgens zijne eigene getuigenis, het hooger onderwijs van hegius in deze stad genoten, en het blijkt tevens uit een berigt, voor zijne werken te vinden, dat hij reeds zeer vroeg van Utrecht herwaarts gekomen is, om onder het opzigt der edele broederschap van Heer Florenshuis zijne opvoeding te erlangen. En welk eenen verhevenen aanleg van geest erasmus hier reeds openbaarde, getuigde de voorspelling van sinthemius, eenen

{==722==} {>>pagina-aanduiding<<}
der geleerde broederen van dat huis: dat hij ten hoogsten toppunt van beschaving zoude opklimmen. Hiermede stemde overeen het gevoelen van den grooten agricola, die, de school van hegius bezoekende, en, onder vele opstellen der leerlingen, dat van erasmus uitstekend bevindende, dien jongeling voor zich liet komen, deszelfs voorhoofd - haar opstreek, zijn gelaat zwijgend beschouwde, en hem toevoegde: Gij zult groot zijn. De pogingen dezer maatschappij ter verbetering van het lager schoolwezen hebben doen zien, wat men bij jonge lieden van dien leeftijd, bij eenen tamelijk goeden aanleg, door het eerste onderwijs reeds vermag. En wie zal dan, na al het gezegde, in twijfel trekken, dat een jongeling van dien zeldzamen geest als erasmus, van wien reeds zoodanige hoop door bevoegde beoordeelaars werd opgevat, onder het opzigt eener stichting, die voor het lager en hooger onderwijs gelijkelijk zorg droeg, en onder het geleide van hegius, hier, op zijn veertiende jaar, reeds de stevigste grondslagen van zijne toekomstige grootheid heeft gelegd?
Behoef ik meer te zeggen, G.H., om den alouden roem van Deventer te handhaven? Door deze en soortgelijke mannen, door zoodanige inrigtingen, door zulk eene school zijn de wetenschappen in ons Vaderland hersteld, de zeden hervormd, de Godsdienst gezuiverd. Gansch Nederland erkent dankbaar, hetgeen het te dezen opzigte oorspronkelijk aan deze stad verschuldigd is. Van hier zijn de vonken, die eenen edelen gloed, ter verdrijving der donkere nevelen van woestheid en onkunde, in deze oorden ontstaken, het eerst verspreid. Het vuur van Christelijke werkzaamheid, noesten ijver en ware geestbeschaving, alzoo ontvlamd, is van hier verder door gansch Europa heen aan 't branden geraakt. Veranderde tijdsomstandigheden mogen het aanzien der stad en harer doorluchtige schole vrij wat verminderd hebben, Deventer blijft, door alle eeuwen heen, de eer behouden, van de moeder der verlichting en beschaving in de Nederlanden te zijn.

{==723==} {>>pagina-aanduiding<<}

Deze moederschool moge hare telgen in andere steden, gewesten en landen hebben overgebragt, ook hier is eene spruit van haar tot op den dag van heden bewaard gebleven. Toen haar oude luister scheen te zullen vervallen, was het de verstandige ijver van eenen edelmoedigen krijgsman en de teedere zorg van eene wijsheidminnende vrouwe (*), die hier eene nieuwe kweekschool der wetenschappen, uit hunne nagelatene goederen, stichten wilden. Een verlicht stadsbestuur was de gereede en naauwkeurige uitvoerder van hunnen uitersten wil. En zoo verrees die instelling, welke onder de Hoogescholen van ons Vaderland te allen tijde eenen aanzienlijken rang had, en, schoon door den rampspoed der tijden soms hevig geteisterd, door Gods genadige bescherming onafgebroken staande bleef. Ik bedoel ons Athenaeum (†).
Door geestvruchten van allerlei aard, en eenen rijken oogst van wijze, geleerde en brave mannen, die het in zijnen schoot gekoesterd, aan de Kerk, den Staat, de Hoogescholen geleverd heeft, voldeed het ten volle aan de bedoeling zijner stichters en de verwachting van zijne beschermers en verzorgers. Niet uitgebreid was de kring, waarin deze nieuwe school zich bewegen kon; maar in nederigheid en stilte stichtte zij onberekenbaar veel goeds. Aan het tweeledig doel harer stichting - vorming van jonge lieden tot de hoogere wetenschappen, en verspreiding dier wetenschappen zelve - werd op velerlei en on-
{==724==} {>>pagina-aanduiding<<}
derscheidene wijze tot hiertoe beantwoord. Een edelaardig Koning gevoelt haar aanbelang, en laat niets onbeproefd te harer opluistering (*).
En gij, Ingezetenen van Deventer! bij de asch uwer voorvaderen, bij uw gevoel voor den heilzamen invloed der wetenschappen, bij uwen ijver voor waarheid, Godsdienst en goede zeden, waardeert dit goede, dat onder u is; moedigt het aan met alle magt, die gij bezit; levert het ongeschonden aan de nakomelingschap over! Wat is kostelijker dan wetenschap, wat belangrijker dan wijsheid, wat roemwaardiger, dan voorstander en handhaver van eene overoude en algemeennuttige leerschool van grondige kennis en verlichte Christelijke deugdbetrachting te zijn?




Over den generaal San-Martin, en den tegenwoordigen toestand van Peru.

(Naar het Fransch.)

Amerika ontwikkelt zich met reuzenschreden. De Vereenigde Staten, die het heerlijk gezigt eener wijze vrijheid vertoonen, door de wetten en eenen telkens aangroeijenden voorspoed gevestigd, tellen reeds bij de andere Volken van Amerika gelukkige navolgers, die zich hun voorbeeld zullen weten ten nutte te maken. Nog eenige jaren, en dit nieuwe vaste land zal inderdaad eene nieuwe wereld zijn, vol kracht en leven, tot de hoogste vlugt en de stoutste ondernemingen in staat. Van Kaap Hoorn tot Labrador, overal waar de mensch zijne woonplaats kan vestigen, zal hij vrij zijn, niet onbeteugeld en woest

{==725==} {>>pagina-aanduiding<<}
gelijk de oude bewoners, maar in staat tot ontwikkeling en oefening van alle vermogens der ziele. Reeds heeft het meerendeel der oorspronkelijke inwoners het zwervende leven verlaten, en smaakt de eerste vruchten der beschaving. De afstammelingen der Spaansche veroveraars zullen ook eerlang burgers zijn, bezield met het gevoel hunner waardigheid en hunner regten, - geene verdrukkers meer, zoo min als verdrukten. De onafhankelijkheid is bijkans overal reeds bevochten (*): er blijft slechts over, om aan de nieuwe Staten de instellingen en wetten te geven, die hun voegen. De staatsregelingen, door eenige dier Staten aangenomen, zijn nog slechts proefnemingen, en zullen gewigtige veranderingen moeten ondergaan. Reeds is het kortstondige Keizerrijk van Mexico verdwenen, om voor een vrij en vertegenwoordigend Gemeenebest plaats te maken. Het Keizerrijk van Brazilië schijnt op een' hechteren grondslag te rusten; maar, omgeven van Republieken, door strijdige beginselen geslingerd, heeft het, zoo als het thans is, weinig geruste dagen te wachten. Zoo Brazilië zich niet van het Moederland afgescheurd had, zou het dit eenmaal zonder moeite en binnenlandsche oneenigheden hebben kunnen doen, misschien zonder bloedstorting; maar de overgang van de Monarchij tot de
Republiek is zoo gemakkelijk niet, en heeft tot hiertoe nergens zonder burgertwist plaats gehad.
De oorsprong en de ontwikkeling der staatsregeling van Peru levert een zoo zonderling verschijnsel op, dat alles, wat tot de kennis daarvan kan bijdragen, in Europa verdient behartigd te worden. In dezelve was, met de ge-
{==726==} {>>pagina-aanduiding<<}
lijkheid van Regten, tevens de Adel, erfelijke Titels, zelfs eene Ridderorde (die der Zon) en een uitsluitende Godsdienst van den Staat, met onverdraagzame bepalingen, behouden, alles zeer verschillende van het voorbeeld der Vereenigde Staten van Noord-Amerika, wier groote verdediger, washington, ook wel, na het einde van den oorlog der onafhankelijkheid, eene orde van cincinnatus instelde tot belooning der dappere verdedigers van het Gemeenebest, maar welke niet lang in stand bleef. Zelfs de benaming van orde der Zon is vreemd, en herinnert aan de oude dienaars van dat hemellicht in Peru; eene benaming, die ('t geen zonderling is) bijna te gelijk door de Christenen en Muzelmannen, die zich op de puinhoopen van den ouden Zonnedienst in Peru en Perzië hebben gevestigd, als een vereerend teeken van onderscheiding omhelsd is (*).
De man, aan wien Peru tevens zijne vrijheid en die staatsregeling te danken heeft, is Don josé de san-martin, geboren in 1778 te Tapegu, een plaatsje in de Spaansche Provincie Paraguay, waarvan zijn Vader bevelhebber was. Acht jaren oud zijnde, werd hij door zijne bloedverwanten naar Europa gebragt, en in het Collegie der Edelen te Madrid geplaatst. Terstond na volbragte letteroefeningen ging hij onder dienst, woonde de veldtogten der Spanjaarden tegen Frankrijk gedurende de Omwenteling bij, geraakte in 1808 te Cadix bij den moord van den Marquis de la solana, bij wien hij Adjudant was en op wien hij zeer geleek, in levensgevaar, diende vervolgens onder den Generaal castanjos, droeg veel bij tot de overwinning op de Franschen bij Baylen, blijkens den openlijken lof in de openbare berigten, en was achtervolgens Luitenant-Kolonel bij de

{==727==} {>>pagina-aanduiding<<}
legers van Andaluzië, het middelpunt, Estramadura, en Portugal.
Toen eindelijk de Provinciën van Rio de la Plata zich onafhankelijk verklaarden, en alle hare kinderen te harer verdediging opriepen, luisterde san-martin naar de stem des Vaderlands; hij keerde over Engeland terug naar Buenos-Ayres, de Hoofdstad van het nieuwe Gemeenebest, hetwelk zich naar de Zilver- (Plata-) Rivier had genoemd. Eerlang had hetzelve, door de zorg van san-martin, eene bende van Granadiers te paard, wier dapperheid en krijgstucht algemeen bewonderd werden. Met 150 man van dezen troep versloeg san-martin geheelenal 500 man, die de Gouverneur van Monte Video naar Opper-Parana zond; en de overwinnaar bekwam daarvoor den rang van Overste.
Minder gelukkig waren de wapenen van het Gemeenebest in de veldslagen van Vilcapujio en Agouma. San-martin moest deze nederlagen herstellen, en den togt des Onderkonings van Lima stuiten, die niet alleen overwinnaar, maar ook sterker in getal was. Maar de zorg des nieuwen Veldheers wist het zegevierende leger te keeren. Slechts zijne gezondheid noodzaakte hem, het bevel over dit heir, dat in een zeer ongezond land stond, neder te leggen, en te Cordova in Tucuman eenige rust te genieten. Zoodra hij weder in staat was te dienen, vertrouwde men hem de Provincie Cuyo (*), een grensgewest, hetwelk toen het gewigtigste punt van verdediging was. Niet lang duurde zijn bewind over dit gewest; maar de gevolgen daarvan voor hetzelve waren onvergetelijk. Orde, krijgstucht, onderwijs bij het leger;

{==728==} {>>pagina-aanduiding<<}
gemak en veiligheid van gemeenschap; een kanaal tot aanvoering der wateren, die thans groote vlakten vruchtbaar maken; eene nieuwe stad, op de boorden van hetzelve gebouwd; de verfraaijing der Hoofdstad Mendoza, enz. - alle deze weldaden van een goed bestuur verzekeren san-martin van de duurzame erkentenis der bewoners van Cuyo.
Ondertusschen werd de vrijheid van Amerika van alle kanten bedreigd. Ferdinand VII had de volstrekte magt weder in handen genomen (1814); de Onderkoning apodeca bevredigde Mexico, meer door beleid dan door wreedheid; morillo hernam Carthagena, Nieuw-Granada en bijna geheel Venezuela; osorio, en zijn opvolger marco, deed Chili zwichten; eene Portugesche bezetting lag te Monte-Video; de Spanjaarden waren meester van Opper-Peru, en in Spaansch-Amerika was Buenos-Ayres nog de laatste schuilplaats der onafhankelijkheid.
Twee legers bedreigden te gelijker tijd de Provincie Cuyo, - dat van Peru en van Chili. Het laatste bestond uit 8000 man uitgelezene troepen. San-martin wist hetzelve door valsche geruchten te verdeelen. In het begin van 1817 trok hij met 3000 man Noordwaarts op, terwijl men hem in het Zuiden verwachtte. Voor de eerste maal trok een trein grof geschut de besneeuwde hooge Andes over. Met onnoemelijk veel moeite kwam men aan de overzijde, en bereikte den 12 Februarij (*) den vijand te Chacabuco. De Republikeinen waren minder in getal, maar hadden het vaste besluit, te overwinnen of te sterven; de zegepraal bekroonde hunne pogingen; dezelve bevrijdde Chili van het Spaansche juk. De Koningsgezinde Generaal maroueli bleef op het slagveld; het overschot van het geslagen leger zocht eene schuilplaats in de

{==729==} {>>pagina-aanduiding<<}
vesting Talcahuano. Dus heeft een gevecht, hetwelk men in Europa niet meer dan als eene schermutseling der voorhoede zou rekenen, in Amerika een' nieuwen Staat gesticht.
In de volheid hunner vreugde en dankbaarheid droegen de Chilezen den Veldheer, die hun de vrijheid hergeven had, het hoogste bewind op. Doch san-martin weigerde zulks, in weerwil der dringendste aanzoeken, en verklaarde niemand dien hoogen rang waardiger, dan zijnen krijgsmakker o' higgins, wien hij een groot aandeel aan de overwinning toekende. De algemeene toestemming bevestigde deze keuze; en de bevrijder van Chili keerde naar Buenos-Ayres terug, om aldaar eenen nieuwen krijgstogt tegen Peru in gereedheid te brengen. Vóór zijn vertrek boden de Overheden der Hoofdstad St. Jago hem een aanzienlijk geschenk aan; hij besteedde zulks oogenblikkelijk aan eene openbare boekerij, waarvan dezelve nog verstoken was. Eenigen tijd te voren had hij de helft zijner bezolding aan het Vaderland afgestaan, en de Echtgenoote des edelen mans tot datzelfde einde hare kleinooden opgeofferd.
Terwijl san-martin aldus te Buenos-Ayres werkzaam was, verschafte o' higgins zich in Chili, door betrekkingen met Engeland en Noord-Amerika, de middelen, om eene Zeemagt te bekomen, die de ondernemingen ter zee tegen de jonge Republiek zou kunnen verijdelen. Zijne voorzorg was alles behalve overtollig; want, eer hij nog gereed kon zijn, deed de Onderkoning pezuela een nieuw leger onder osorio, 5000 man sterk, te Talcahuano landen, hetwelk, met de bezetting dier plaats vereenigd, den weg naar Chili insloeg. Weldra ontmoette men het Republikeinsche leger, 9000 man sterk, onder o' higgins en san-martin, die zich toen weder in Chili bevond. De Koningstroepen hadden de minderheid in getal; maar een overval des nachts verschafte hun de zege. De overrompelde Republikeinen vloden bijna zonder gevecht. Gelukkiglijk trok de regter vleugel, onder den Generaal las heras, in orde terug tot onder de muren der Hoofdstad, tachtig uren van het slagveld bij Cancha-Rayada.
Tegen deze rampen bleef den Chilezen hun moed en san-martin over. Binnen veertien dagen had deze bekwame Veldheer het vertrouwen hersteld, het leger herzameld, en bood nu den vijand in de vlakte van Maïpo, drie uren van de Hoofdstad, den slag aan. Thans was osorio de sterkste,

{==730==} {>>pagina-aanduiding<<}
en zijn heir bestond uit uitgelezene manschappen; nogtans was de zegepraal van zijnen tegenstander volledig, en het Spaansche leger werd bijna geheellijk vernietigd. De Generaal osorio bragt niet meer dan 73 man met zich naar Talcahuano; al het overige was gesneuveld of gevangen.
Doch san-martin was de man niet, om op zijne lauweren te rusten. Hij begreep, dat Chili nooit gerust kon zijn, zoo lang Peru in Spaansche handen bleef; en hij vormde dus het grootsche ontwerp, om ook dat uitgestrekte land te bevrijden. Tot dat einde reisde hij weder naar Buenos-Ayres, om de middelen tot dezen belangrijken togt bijeen te brengen. De slechte wegen en zijne zwakke gezondheid beletteden hem de terugkomst in Chili, vóór het einde van October (*).
Intusschen had de nieuwe Republiek eene Zeemagt bekomen. Er was van het konvooi, uit Spanje naar Callao in Peru bestemd, het grootste gedeelte opgeligt. Lord cochrane kwam kort daarna uit Engeland, en aanvaardde het bevel over het Chilesche smaldeel. Hij moest in de baai van Callao de Spaansche zeemagt aanvallen, die men dacht dat Chili bedreigde. Maar tot deze onderneming was nog niet alles gereed, en de geldmiddelen van Chili waren uitgeput. De onvermoeide san-maktin begaf zich dus nog eens op weg naar Buenos-Ayres, in Februarij 1819, niet alleen om ondersteuning voor den vereenigden aanval op Peru ter zee en te land, maar ook om de binnenlandsche geschillen der nieuwe Republiek te dempen, en zijn Vaderland, door de groote toebereidselen te Cadix bedreigd, te hulp te komen.
Doch dezen togt volbragt hij niet. In tijds werd hem berigt, dat zeker struikroover, met name josé miguel carrera, onder weg op hem loerde, met oogmerk om hem te vermoorden. Had de Generaal slechts drie uren verder gereisd, hij ware in handen dier booswichten gevallen. Nu keerde hij naar Mendoza weder, om, wanneer de weg zoo onveilig bleef, liever de terugreis naar St. Jago aan te nemen. Doch zijne gezondheid had met deze togten veel geleden. Van den voet der Andes tot aan den mond des Zil-
{==731==} {>>pagina-aanduiding<<}
verstrooms heerschte de grootste wanorde. Daarbij werd hij in zijne besluiten deerlijk geslingerd: aan den eenen kant bood de Regering van Chili hem, met belofte der krachtigste ondersteuning, het bevel over het bevrijdingsleger van Peru aan, dat nu gereed stond te velde te trekken; aan de andere zijde drong de Regering van Buenos-Ayres bij hem aan, om met zijn' legertroep zoo spoedig mogelijk het jammerlijk verscheurde Vaderland te hulp te komen, waar thans partijzucht en regeringloosheid de overhand hadden. De Generaal belgrano, die op de grenzen van Peru stond, ontving dezelfde bevelen. Hij gehoorzaamde. San-martin kon niet besluiten, het groote ontwerp, waaraan hij zijn leven gewijd had, de bevrijding van Zuid-Amerika, bepaaldelijk van Peru, geheel vaarwel te zeggen. Hij keerde niet terug. Misschien is hij in dit geval niet van ongehoorzaamheid aan eene door hem als wettig erkende Oppermagt vrij te pleiten; maar, zoo hij voor den regterstoel eener gestrenge Zedekunde te kort schiet, hij is althans door den uitslag, en het gebruik, dat hij van zijne behaalde voordeelen wist te trekken, volkomen geregtvaardigd.
Terwijl san-martin de Andes overtrok, rees in de Plata-Republiek de regeringloosheid ten toppunt. Het leger van den Generaal belgrano erkende hem niet meer voor Opperhoofd: een ruiterdrom van 1000 man jagers der Andes, een der beste troepen des legers, verstrooide zich; en de Generaal alvarado kon zijne 2000 man niet anders behouden, dan door dezelve uit dit brandpunt des oproers te verwijderen en naar Chili te voeren. (Zou dit geene regtvaardiging, althans verontschuldiging, voor san-martin opleveren?) De partijen ontbonden de Regering van Buenos-Ayres. San-martin vernam zulks onderweg, en meende nu het gebied over zijne afdeeling te moeten nederleggen, daar het gezag niet meer bestond, hetwelk hem aangesteld had. Hij deed dus stilhouden, zijne Officieren vergaderen, en deelde hun zijn besluit mede. Doch met eenparig geroep benoemde men hem tot Oppergeneraal, welken titel hij echter niet aanvaardde, dan onder stellige voorwaarde, dat het leger hem naar Peru zou volgen.
Eindelijk waren dan alle zwarigheden tegen dezen togt opgeheven. Den 24 Augustus 1820 begaf het vereenigde bevrijdingsleger van Peru zich op weg. San-martin, ook door de Chilesche Regering tot Opperveldheer verkozen,

{==732==} {>>pagina-aanduiding<<}
(zoodat zelfs de Admiraal cochrane met de zeemagt onder hem stond), had, ter gemoetkoming in de kosten der onderneming, een landgoed, hem door die Regering opgedrongen, voor de helft der waarde verkocht.
Dit geheele leger, met zoo veel moeite bijeengebragt, en waarvan zoo veel afhing, bedroeg niet meer dan 3700 man, en moest een land, door meer dan 20,000 krijgshaftige en welgeoefende soldaten verdedigd, gaan innemen. In dezen veldtogt spreidde san-martin vooral zijne staat- en krijgskundige bekwaamheden ten toon. Hij trok met omzigtigheid voort, liet niets aan het toeval over, en werd uitnemend door zijne manschappen ondersteund. De Generaal arenales, door hem naar het gebergte gezonden, sloeg den Spaanschen Veldheer o'reilly, en nam hem gevangen. Bijna alle gewesten stonden op; de soldaten kwamen zich bij honderden onder de banieren der vrijheid scharen. De Onderkoning pezuela was afgezet, en vervangen door den Generaal laserna. De Fregatkapitein, Don manuel abron, kwam, met den titel van Commissaris van den Constitutionelen Koning van Spanje in Chili en Peru, daar te lande aan. Men hield, den 2 Junij 1821 (*), te Punchauca een mondgesprek, ter bevordering van de algemeene bevrediging. Zoo de Veldheeren van beide zijden genoegzame magt hadden gehad, zouden gewis de vijandelijkheden geschorst, en de onderhandelingen, op den grondslag der onafhankelijkheid van Amerika, begonnen zijn. Maar de mindere hoofden des Spaanschen legers wilden van geene bevrediging op dien voet hooren, en de krijg werd hervat. Na zes weken hadden de Koningsgezinden niet meer dan de sterkten van Callao, de haven van Lima, in bezit, en de Hoofdstad Lima opende hare
poorten voor de bevrijders.
Zoodra san-martin dus meester van Peru was, leide hij zich toe, om aan het land een krachtig bestuur te geven. Misschien werkte het nog zoo versche voorbeeld der onlusten in het Republikeinsche Buenos-Ayres mede, om hem van al te demokratische regeringsbeginselen afkeerig te maken; althans hij meende zich voor het oogenblik de volle magt, onder den naam van Protector of Beschermheer, te

{==733==} {>>pagina-aanduiding<<}
moeten toeëigenen. Toen werd ook de boven geschetste Constitutie van Peru beraamd, op welke hij eenen onmiskenbaren invloed gehad heeft. Maar kan men eener Natie, die lang aan den leiband geloopen heeft, zoo veel toevertrouwen als aan zulk eene, die reeds vroeg proeven van hare kracht heeft gegeven? Wat zou er van Peru, zonder mannen, in staat hetzelve als een' vrijen Staat te regeren, geworden zijn, indien de groote geest van san-martin niet vooreerst voor deszelfs bestaan had gezorgd? De vijand hieid nog de sterkten van Callao in; uit het gebergte kon arenales hem niet verdrijven; hij was nog magtig in de Provinciën Arequipe en Opper-Peru. Zij durfden zelfs het gebergte verlaten en Lima naderen, in de vaste overtuiging, dat de stad hun de poorten zou openen; maar san-martin wachtte hen buiten de stad af, versloeg hen, en nu gaven zich ook de forten van Callao over. Toen werd de bovengenoemde Ridderorde der Zon ingesteld. Een vriend der onafhankelijkheid van Peru, de Marquis di torre-tagle, werd met de noodige beschikkingen over het leger, en het beramen van een mondgesprek tusschen bolivar en san-martin, belast. Dit gesprek had plaats, den 25 Julij 1822, aan de boorden van den Guayaquil. Het zou van belang voor de Geschiedenis zijn, de bijzonderheden van het onderhoud tusschen deze twee buitengewone mannen, bevrijders van Zuid-Amerika, te kennen. De gevolgen daarvan zijn bekend. Naauwelijks was san-martin te Lima terug, of de Generaal alvarado verjoeg, met 4500 man keurtroepen, den vijand uit Arequipe en Opper-Peru; terwijl
arenales hem, met 6500 man, uit het gebergte verdreef. Thans vergaderde het eerste Congres van Peru, in welks handen de Beschermheer de hem toevertrouwde magt nederleide, waarvan hij geen gebruik had gemaakt dan ten nutte des lands. Hij weigerde het bevel over het leger, hem door het Congres aangeboden, en leeft thans in den schoot van zijn gezin te Valparaiso in Chili. De opvoeding eener dochter, de éénige vrucht van een gelukkig huwelijk, maakt al zijne bezigheid uit.
Gedurende dit bestuur van dertien maanden heeft san-martin de letteren en het onderwijs bevorderd, Lancaster-scholen opgerigt, en zijne boekerij aan de Hoofdstad Lima, die er geene had, geschonken. Hij heeft zich, als Protector, (en dus met de geheele magt bekleed) vergenoegd

{==734==} {>>pagina-aanduiding<<}
met een derde der bezolding des Onderkonings. Amerika heeft, in eene halve Eeuw, drie mannen van dezen stempel voortgebragt, washington, bolivar en san-martin, (behalve de staatslieden, die buiten het oorlogsveld hun Vaderland nuttig waren) en dit zou alleen kunnen volstaan, om de lasteringen van pauw tegen het nieuwe Werelddeel te logenstraffen.
Volgens de jongste berigten, heeft het Congres van Peru een Comité benoemd, gelast om aan hetzelve een ontwerp van Constitutie aan te bieden, verschillende van die van san-martin, en rustende op de volgende grondslagen: Peru is één vrije Staat; de Natie is Souverein, en onafhankelijk van Spanje en elke andere Mogendheid; de Roomsche Godsdienst is die van den Staat; het Regt van Verkiezing berust bij het Volk, dat van Wetgeving bij deszelfs Vertegenwoordigers; de vrijheid der drukpers, de veiligheid van personen en eigendommen, de affchafsing der verbeurdverklaring van goederen, van onteerende straffen, van erfelijke waardigheden, van voorregten, en van den Slavenhandel, worden plegtig vastgesteld en gewaarborgd. De wetgevende Magt wordt uitgeoefend door ééne Kamer van Vertegenwoordigers. De uitvoerende Magt mag noch erfelijk, noch levenslang aan iemand worden opgedragen. In lijfstraffelijke zaken doen Gezworenen de uitspraak. Een Senaat waakt voor de uitvoering der Staatsregeling; hij stelt aan de uitvoerende Magt de burgerlijke en geestelijke ambtenaren voor, en roept, in buitengewone gevallen, het Congres bijeen. Eindelijk zijn de Ministers, te zamen en hoofd voor hoofd, verantwoordelijk. Er moet een algemeen lager onderwijs voor alle klassen der Maatschappij plaats hebben. - Er is ook onlangs een aanvallend en verdedigend verbond tusschen den vrijen Staat van Peru en de Republiek van Columbia gesloten, hetgeen echter niet alleen gemeenschappelijke verdediging der onafhankelijkheid en krijgsverrigtingen, maar ook onderlinge zamenwerking tot het welzijn der burgers van beide Staten bedoelt. Peruanen zullen in Columbia als ingeborene burgers worden aangemerkt, en omgekeerd de Columbianen in Peru.
Zoo gaat het licht in Peru op, terwijl het in Spanje onder de kimmen duikt!


{==735==} {>>pagina-aanduiding<<}

De spectator.

VIII.


Non fumum ex fulgore...... 
 
horatius. 

De onderstaande brief, onlangs gevonden, heeft de Spectator vermeend zijnen lezeren niet te moeten onthouden:

Mijn Heer en Vriend!

Ge moogt zeggen wat ge wilt, de domper is een nuttig werktuig. Zoo lang de kaars die kroon op heeft, blijft zij in wezen en verbrandt niet. Waartoe ook al dat zien? De natuur geeft ons, bij nacht, maan, sterren en glimwormen. Daarmede kan men het wel stellen. Het voegt ons, geen ander licht te gedoogen, dan wat der vleêrmuizen geen hinder kan toebrengen.
Het doet mij in mijn hart goed, dat onze dorpskerktoren is afgebrand. Deze had, even als de Westertoren te Amsterdam, de figuur van eene lantaren. Nu beeft men een' nieuwen gezet, die, gelijk de Haringpakkerstoren, volkomen de gedaante van eenen domper heeft. Zijne spits toeloopende gestalte eindigt in een' metalen knop, waarboven een weerhaan, die ook kan doorgaan voor een weer-uil. Wat schoon zinnebeeld, een domper op eene kerk! Welke aangename herinneringen worden daardoor niet verlevendigd!
Gaarne zie ik ook den domper op een hoofd. Van de Pauselijke tiaren spreek ik niet: ik bedoel mijne slaapmuts, die mede naar een' domper gelijkt. Het moeit mij, wanneer ik die voor eenen hoed moet verwisselen, daar de hoed mij reeds genoeg op de oude Hollandsche guldens verveelt.
Onlangs zeide mij iemand: als gij uwe slaapmuts rood laat verwen, gelijkt zij volmaakt eene Jakobijnsche muts. Maar ik zal wel zorgen, dat zij wit blijft, althans niet rood wordt. Alles komt toch alleen maar op de kleur aan.
Maar, om van dompers, slaapmutsen en kerktorens af te stappen, wil ik u iets van mijn voornemen vertellen; en dat is, dat ik voornemens ben, bij alle gelegenheden met mond en pen te verbreiden, dat verlichting, welverre van noodig en nuttig, integendeel overtollig en verderfelijk is.

{==736==} {>>pagina-aanduiding<<}

Dat er licht moet wezen, kan ik niet tegenspreken; maar dat er licht wezen moet, opdat wij zien zouden, wil ik nog niet zoo geheelenal toegeven. De mensch althans behoeft en moet niet meer zien dan volstrekt noodig is. Een paard loopt blind in den rosmolen rond, en het gaat er te beter om. Als men in de schemering wandelt, dan is men wel genoodzaakt voor zich heen naar zijne voeten te zien, om niet te vallen; en dit is toch het beste gebruik, dat men van zijne oogen maken kan; veel meer heeft men ook niet noodig, om zijn pad te bewandelen.
't Is waar, de Godsdienst heeft al een zeer helder licht ontstoken; maar, gaf de Hemel dat licht, het werd aan ons overgelaten, en het is ons volkomen toevertrouwd, om dat licht zoodanig te temperen en te matigen, als noodig is, opdat de menschen niet te veel zouden zien. Daar is dan ook al voorlang wat, ja velerlei op gevonden. Wij plaatsen het b.v. in een' matgeslepen bol, zoodanig gekleurd en bemaald, als met onzen smaak overeenkomt; en dan zetten wij het achter een gevernist chassinet, met allerlei hiëroglyfen en donkere figuren beschilderd; vervolgens verspreiden wij eenen donkeren nevel er om heen, om een' heiligen eerbied en een huiverend van verre staan te bevorderen; of liever, wij sluiten den geheelen toestel in eene enge kast, en laten, als 't eens heilige dag is, voor geld en goede woorden, daarin gluren door een oogglas, dat we al weder naar welgevallen slijpen en kleuren kunnen; en door al zulke middelen zal men zich zeker aan dat licht niet blind kijken.
Maar wat doen nu onze hedendaagsche filozofen? Zij vermeten zich, dat licht, zoo als het is, op een' eenvoudigen kandelaar te plaatsen, zoodat allen, die in den huize zijn, er bij zien kunnen. En waarom doen zij dat? Zij zeggen, om bruikbare menschen, degelijke burgers, getrouwe huisvaders te vormen. Wees, dus prediken zij, inschikkelijk, gehoorzaam, dienstvaardig, dankbaar, weldadig, vergevend, grootmoedig; bevorder al wat eerlijk, liefelijk en welluidend is. Maar wat is dit alles anders dan hoogmoed en zelfzucht? Zij willen door deugden, welke toch niets anders dan blinkende zonden zijn, zich den weg naar den Hemel banen; want zij weten, op hunne wijze, ook van eenen Hemel te spreken, waar, zoo als zij voorgeven, wel wat anders te doen zal vallen, dan op schuiftrompetten te blazen. Maar ook zijn het wezens, die niets anders aanbid-
{==737==} {>>pagina-aanduiding<<}
den, zoo zij iets aanbidden, dan den Afgod van hun eigen Ik, en al hun dichten en trachten is louter werktuigelijkheid.
Neen, volgens mijne leer, moeten de menschen steeds werkeloos en onder inwachting blijven, hunne zedelijke krachten laten insluimeren, en zich om goed te doen volkomen magteloos gelooven. Zij moeten aan den bolster slechts knabbelen, zonder iets van de pit te weten. Zoo blijft ons gilde in stand, en wij varen er wel bij.
Maar, ook uit een staatkundig oogpunt beschouwd, zijn zoodanige lijdelijke wezens regt bruikbaar en zoo als zij wezen moeten. Zij moeten knielen voor een' Opperheer, en in hem de Hemelmagt eerbiedigen, ook dan, ja dan vooral, wanneer hij met zijne onderdanen door den mond van kanonnen spreekt. Zoo doende, weet men Godsdienst en Staatkunde in het huwelijk te vereenigen; zoo doende, hebben wij den geheelen mensch, naar lijf en ziel, met al zijn' aanleg en vermogens, volkomen in bedwang. Op die wijze is er al heel wat mede uit te regten; en wij prediken hem dan voor, als hij aansporing behoeft:

Verheug u, dat gij zijt een vrijgevochten beest: 
Is 't naar het ligchaam niet, dan is het naar den geest. 

Doch vervalt hij tot misdrijven, waartoe onwetendheid en verwaarloozing al ligtelijk het spoor banen, o! dan staat de galg gereed, en hij moge dan niet ons, maar den Duivel de schuld er van geven. Dat hij dus valle, is toch verkieslijker, dan dat hij staande zou blijven door middelen, welke de tegenwoordige gruweleeuw aan de hand durft geven.
Op zulk eene wijze wordt de volmaakbaarheid, met welke die dwaze eeuw zoo veel op heeft, eens regt bevorderd. Want als de geest van alle zijden en door allerlei middelen terug wordt gedrongen, dan moet hij zich wel op een enkel punt bepalen; en wat zou dat punt toch wel anders kunnen wezen, dan elks bijzondere kostwinning? De schoenmaker, die zich letterlijk bij zijne leest houdt, zal als schoenmaker zich meer en meer volmaken, zoo ook de lijndraaijer, de schoenpoetser, de orgeltrapper, ja de bedelaar niet uitgezonderd; en hoeveel zal de welgeregelde maatschappij daar niet bij winnen! Men zal overal geleerden, ambachtslieden, boeren, soldaten, monniken en hovelingen, maar nergens menschen

{==738==} {>>pagina-aanduiding<<}
ontmoeten, die toch in de zamenleving al een zeer lastig gespuis zijn.

Tot dusverre den gevonden' brief. Als dezelve aan den Spectator gerigt ware, zou hij dien op deze of soortgelijke wijze beantwoorden:

Geleerde Heer!

Ik ben het volkomen met uwe Geleerdheid eens, dat het licht zeer hinderlijk is, als men de menschen bedriegen en bestelen wil. Tracht daarom alle lichten uit te dooven, die onder uw klein bereik vallen, en laat u een' doofpot achterna dragen, om het vuur, dat door die lichten onder ons ontstoken is, in te rekenen.... Maar neen! de lichten, welke u zoo hinderlijk zijn, staan als vaste sterren aan den hemel te flikkeren, en dit is jammer. Daarom zou ik u raden, uwe rust liever te houden; en daar toch uwe oogen, omdat ze duister zijn, geen licht kunnen verdragen, zou het welligt voor u verkieslijker wezen, in de donkere mijngroeven af te dalen, om uwe leer voor de aldaar arbeidende slaven te prediken. Die leer zal bij hen zeker ingang vinden; want, in de onderaardsche gewelven opgekweekt, hebben zij van het daglicht zelfs geen denkbeeld, en zullen u gereedelijk op uw woord gelooven. Laat dan de bovenwereld zich naar welgevallen in het licht verheugen; is zulks te haren verderve, dit gaat haarzelve aan, en gij moogt u inmiddels met de hoop kittelen, dat het voor haar mede eenmaal nacht zal worden. Maar dit moogt ge wel onder uwe vrome wenschen rangschikken. -
Dat die malle slaapmutsbrief ons nu ook zoo lang op moest houden! Wij hadden onzen lezeren nog een Hervormingsplan mede te deelen, strekkende, om de bezwaren, tegen de negentiende eeuw ingebragt, uit den weg te ruimen. Eenige trekken zullen wij daaruit overnemen, niet om dezelve den lezer ter beoordeeling te geven, maar om hem te beduiden, hoe het wezen moet.
In de kerken moet de oude Regtzinnigheid weder op het altaar gesteld worden, wel te verstaan niet de Regtzinnigheid van het Evangelie, maar van de scholastieke Godgeleerdheid. Zij, die voor dat beeld niet nedervallen en hetzelve niet aanbidden, zijn van alle de voordeelen der burgerlijke maatschappij verstoken, en moeten voor den Geloofsraad te regt

{==739==} {>>pagina-aanduiding<<}
staan. Bovendien moeten zij door een kennelijk teeken onderscheiden worden en een afzonderlijk kwartier bewonen. Voor het overige staat het aan de wereldlijke magt, om hen ten vure te doen veroordeelen. Daarentegen zij, die voor dat beeld getrouwelijk de knieën buigen, kunnen aflaat bekomen van hunne zedelijke verpligtingen, waar het minder naauw op aankomt, mits de uiterlijke schijn maar in acht genomen worde. Er moeten slaven, bedelaars en misdadigers zijn. Slaven, om den vloek des Hemels ten uitvoer te brengen; bedelaars, om het onderscheid der standen in 't oog te doen loopen; misdadigers, opdat het aan geene strafoefeningen ontbreken zou.
De schoone kunsten hebben zich voortaan alleen te bepalen tot het bezingen der dwingelanden, zoo lang zij niet gevallen zijn; tot het schilderen van bijzitten, als Madonna's; tot het beitelen van standbeelden voor dweep- en vervolgzieke Koningen, en tot het bouwen van Gottische kerken en Katakomben.
De beoefening der wetenschappen moet alleen strekken, om onze kundigheden te doen inkrimpen, en vooral niet uit te breiden. Ook moet men dezelve niet aanwenden tot uitroeijing van menschelijke kwalen, omdat er volstrekt kwalen wezen moeten, en men aan het bestaande getal, hoezeer legio, toch waarlijk niet te veel heeft.
In de staatkunde wordt ferdinand de VII aan alle Souvereinen als voorbeeld ter navolging aanbevolen. Leve de Koning! leve de Godsdienst! verga de Natie! was de (waarlijk naïve) kreet der Spaansche Geloofsmannen, toen de tafelen der Grondwet verbroken werden; en deze kreet, waarbij men nog het: leve de Inquisitie! te voegen hebbe, moge vrij door ieder volk worden nagegalmd, dat mede zulk eene plegtige verrigting mag bijwonen.
Overal toch, waar een Koning zich bij eede aan eene Grondwet verbonden ziet, kan hij zich naar welgevallen van dien eed ontslaan. ‘Als de goede trouw van de aarde werd verdreven, dan behoorde zij nog eene schuilplaats te vinden in het hart der Koningen.’ Zoo dacht men voorheen; maar, sedert ook de Protestanten hunne Jezuiten gekregen hebben, begint men er anders over te denken. Men bekreune zich niet aan de zedelijke steilooren, die het prediken van meineed een schurkenstreek, en het aanranden eener bezworene Constitutie oproerstoken noemen; want, om het doel te

{==740==} {>>pagina-aanduiding<<}
bereiken, dat wij ons voorstellen, behoeft men niet kiesch te zijn in de middelen.
De Geboorte gaat voor verdienste, en de Adel voor alles. De burgerlijke trots moet zoo diep mogelijk vernederd worden; of liever, men heeft geen burgers meer noodig, maar wel zoodanige duisterlingen, die enkel pligten te vervullen, maar geene regten te vorderen hebben.
Het onderwijs der jeugd worde dienstbaar gemaakt aan de kunst, om de geestvermogens der kinderen te verstikken, zoodat zij regt geschikt zijn, om zich als lastbeesten door het despotisme te laten drijven; en daartoe worde dat onderwijs bij uitsluiting aan de monniken toevertrouwd, ook bij hen, die zich Protestanten noemen, die mede van monniken voorzien zullen worden.
Alle weldadige maatschappijen en inrigtingen ten algemeenen nutte dadelijk af te schaffen, omdat weldadigheid en geluksbevordering leerstellingen van eenen Godsdienst zijn, dien wij, ter bevordering van onze oogmerken, wel in den mond voeren, doch dien wij, als de grondoorzaak van het heillooze Liberalismus, inderdaad geen goed hart toedragen; waarom wij ons dan ook maar altijd met de schors behelpen, in afwachting dat de leer van Mekka, welke ons meer dienen moet, eenmaal meer algemeen worde. De weerhaan toch is aan geene bepaalde streek gebonden, en de wind wil wel eens uit een' anderen hoek waaijen.
Om alle deze doeleinden te bereiken, moet men beginnen met de Constitutiën te weren, waar zij staan ingevoerd te worden, en te ondermijnen, waar zij reeds ingevoerd zijn. Waar geene Constitutie bestaat, daar is de Koning al ligt de speelbal van zijne vleijers, van allerlei soort van dweepers, maar vooral van zijne driften. Juist omdat in eene onbepaalde Monarchij de troon zoo wankel staat, willen wij dien Regeringsvorm. Maar daar, waar de troon zijn steunsel vindt in de liefde en in het belang der volken, o! daar zijn de Janitsaren zoo wel als de monniken overtollig, en in zulk een land, derhalve, geeft het voor ons geen troebel water om in te visschen.
Ziet daar eenige stalen uit den Domper-katechismus in proza! Men zal dus het goede werk aanvangen met den steen der Constitutie omver te halen; maar, waar zulks ook gelukken moge, in Nederland zal dit bezwaarlijk gaan. Onze Koning sprak, toen Hij de Grondwet zoude aannemen, als

{==741==} {>>pagina-aanduiding<<}
volgt: (*) ‘De Eed, dien wij op de Grondwet zullen uitspreken, staat ons sedert lang gegriffeld in het harte. Gezind om zelve de maatschappelijke instellingen te eerbiedigen, welke die treffelijke panden (de welvaart, de algemeene en bijzondere vrijheid en de regten aller ingezetenen) waarborgen, verwachten en vorderen wij denzelfden eerbied van alle de inwoners dezer landen; en hij, die zich voortaan veroorloven mogt, door daden of geschriften, de gevoelens van onderwerping, verkleefdheid en trouw, die elk burger aan de grondwet verschuldigd is, tegen te gaan of aan het wankelen te brengen, zal zichzelven het leed te wijten hebben, dat voor hem, uit de strenge toepassing der wetten, op zulke overtredingen gesteld, volgen zal. En wie zal zich dan nog in datzelfde Nederland vermeten, de handen aan dat heilige te slaan? Wie zal dáár de onbeschaamdheid hebben, om den Koninklijken meineed te prediken, en het stellig voornemen aankondigen, om die leer, bij alle gelegenheden, met mond en pen te verbreiden? Zoo iemand, dan toch zeker niet straffeloos!

De dood van Edward Jenner. Door C.W. Hufeland.

(Journal der pract. Heilkunde, 1823, drittes Stück.)

Medegedeeld door f.s. alexander, M.D.
Den 26sten van Louwmaand 1823 stierf, te Berkeley, in het Graafschap Glocester, in den ouderdom van 74 jaren, edward jenner, Doctor in de Genees- en Heelkunde. Geruimen tijd heeft hij deze beide uitgeoefend. Als practiserend Geneesheer trok bij de aandacht door zijne verhandeling over de angina pectoris. Naderhand heeft hij de praktijk opgegeven, en zich bepaald tot de beoefening der natuurkunde en natuurlijke geschiedenis. Reeds in het jaar 1775 ontdekte hij het beveiligend vermogen der koepokken voor de kinderziekte; maar zoo groot was zijne naauwgezetheid en omzigtigheid, dat hij deze ontdekking eerst tweeëntwintig jaren vervolgde, eer dat hij die, in het jaar 1798, bekend maakte.
Toen deze ontdekking beproefd werd bevonden, werd hem

{==742==} {>>pagina-aanduiding<<}
door het Parlement een dankadres gezonden, hetwelk vergezeld ging van eene belooning van 30,000 ponden sterl. De Genees- en Heelmeesters der Engelsche Zeemagt lieten te zijner eere een' gouden gedenkpenning in gereedheid brengen; en alle de geleerde Genootschappen, zoo wel in Engeland als geheel Europa, betuigden hem hunne ongeveinsde erkentenis; van de aanzienlijkste verkreeg hij het lidmaatschap. De stad Londen verleende hem, in Wintermaand 1805, het burgerregt, waarvan het bewijs hem in eene gouden, rijk met edelgesteenten versierde doos werd toegezonden. Eene gedenkzuil, welke op algemeene kosten zal worden opgerigt, zal de gevoelens van dankbaarheid der tijdgenooten tot het nageslacht overbrengen.
In de laatste jaren van zijn leven was hij nog altijd onvermoeid bezig met alles, wat tot de volmaking zijner uitvinding betrekkelijk was, en er steeds op uit, om te ontdekken, waardoor de koepokken zouden kunnen ontaarden, en hoe men zich daartegen meer kan verzekeren. Eindelijk bepaalde hij zich nog tot het heelend vermogen der huidziekten, het zij die uit de natuur voorkomen, of door de kunst worden voortgebragt; hij schreef tot dit oogmerk eene verhandeling over het nut der zalf met den braakwijnsteen.
Zijn dood werd door eene plegtige uitvaart gevierd, en besloten, dat voor hem een Monument in de Westminsterkerk zal geplaatst worden. Hij zelf, echter, heeft de schoonste gedenkzuil voor zich gesticht, en deze zal altijd blijven bestaan. Hij zelf staat daar als iemand, op wien de dood geene magt heeft; en kan van iemand gezegd worden, dat hij voor deze wereld onsterfelijk is, het kan van jenner gelden. Hij is voor ons niet gestorven, en hij zal nimmer sterven; hij leeft door alle tijden en voor alle werelddeelen. Hij zal leven in ieder, dien hij voor de pest der kinderziekte behoed heeft, en in ieder moederhart, hetwelk hem het behoud van haar kroost verschuldigd is. Hij zal worden genoemd tot aan den jongsten der dagen, als de grootste weldoener van het menschelijk geslacht. Zalig hij, wien zulk een lot is te beurt gevallen!

Ja, eerwaardige hufeland! nog grooter waarde verkrijgt deze lofrede op jenner, door u uitgesproken. Jenner kon geenen beteren lofredenaar vinden dan in u, die door uwe pogingen u ook zoo verdienstelijk hebt gemaakt in

{==743==} {>>pagina-aanduiding<<}
de uitbreiding van hetgeen eene ware weldaad voor het menschelijk geslacht mag genoemd worden. Moge ook u eens, maar spade, een dankbaar nageslacht onder de weldoeners der menschheid verheffen! - Maar, hoe diep wij vereeren hetgeen jenner gewrocht heeft, en hetgeen gij nog zult doen, wij erkennen in deze pogingen de vaderlijke hand eener algoede Voorzienigheid, die ook hier wederom het goede heeft gewerkt, en der menschen kundigheid dienstbaar heeft gemaakt ter bevordering van menschelijk geluk. Op deze vaderlijk zorgende Voorzienigheid blijven wij dan vertrouwen, wat er ook moge te berde gebragt worden, om wantrouwen te zaaijen, en, gerust op de uitspraak eens wijzen, zien wij de verdere toekomst tegen; want elke raad, of elk werk, dat uit menschen is, zal verbroken worden, maar wat uit God is, dat zal blijven bestaan!




Opmerkelijke en welgestaafde droom van twee personen, ten zelfden tijde, en in dezelfde bewoordingen ter neder geschreven. (*)

's Hage, den 8 November 1823.

Aan den Heer Redacteur der Vaderlandsche Letteroefeningen.

Mijn Heer!

Reeds lang was ik voornemens, UEd. eenen merkwaardigen droom, ter plaatsing in het Mengelwerk van uw geacht maandwerk, mede te deelen; maar de bestendige aarzeling van haar, die denzelven gehad heeft, om, als 't ware, voor het publiek te verschijnen, hield mij, mijns ondanks, hiervan terug. Dan, onlangs vond ik in den Recensent ook der Recensenten, No. IX, Mengelwerk, bl. 383, eenen droom verhaald, die zeker veel opmerkelijks inhoudt. Daar dit verhaal mij echter bekend was, (ik herinner mij evenwel niet, waar ik het gelezen heb) en ook de echtheid van dit verhaal mis-
{==744==} {>>pagina-aanduiding<<}
schien door geene levende personen zoude kunnen worden bevestigd, heb ik, alle wederstand gelukkig te boven gekomen zijnde, besloten, UEd. eenen merkwaardigen droom mede te deelen, die op een' en denzelfden nacht, door twee onderscheidene personen, zoo wel woordelijk als zakelijk is gedroomd, en zonder eenige andere aanleiding dan den indruk, dien dezelve naliet, aan elkander bij missive is medegedeeld, zonder dat de eene van de andere desaangaande vooraf iets bekend konde zijn.
Ten einde UEd. de waarheid van hetgeen ik u wil mededeelen duidelijk te maken, moet ik UEd. het volgende verhaal doen:
In de maand October 1820, en wel den 3den dier maand, zeilde van de Helder in zee het schip de Johanna Magaretha, Kapt. p.t. roskam, bestemd naar Berbice. Met hetzelve vertrok mijne dochter met haren echtgenoot en kindje, benevens eene dienstmaagd. Dit schip bereikte den 16 November daaraanvolgende de plaats zijner bestemming, waarvan mij reeds bij missive van den 17den derzelve maand berigt werd gegeven.
Bij eenen nader bij mij ontvangenen brief, gedateerd 15 Februarij 1821, en ontvangen p. het schip de Vredenrijk den 5 April, werd mij kennis gegeven, dat het schip de Johanna Margaretha den 19 Januarij 1821 van Berbice was vertrokken, en men dus hoopte, dat de daarmede geëxpedieerde brieven ons reeds zouden zijn geworden. Dit was echter geenszins het geval; en nu werd het niet binnenvallen van dat schip eene wezenlijke reden tot ongerustheid, welke nog aanmerkelijk toenam door den droom, waarvan ik UEd. alsnu het verhaal doen zal.
In den nacht van den 9 op 10 Maart 1821 droomde mijne vrouw het volgende, hetgeen zij bij haar ontwaken mij dadelijk verhaalde, en nog dienzelfden dag niet alleen aan onderscheidene personen verhaald heeft, maar ook, uit hoofde van den zonderlingen indruk, dien deze droom bij haar achterliet, terstond opschreef, en inlaschte in eenen door haar gereed gemaakt wordenden brief aan hare dochter; welke brief van tijd tot tijd vervolgd werd, om met het eerst zeilende schip te worden verzonden. Het verhaal mijner echtgenoote luidde woordelijk aldus:
‘Ik droomde van nacht, dat ik in Berbice was gekomen, en aan onze dochter vroeg, om met haar hare keukentjes te gaan zien; dit deed zij, en wij gingen derwaarts over

{==745==} {>>pagina-aanduiding<<}
een' goeden weg; doch terugkomende, liep die weg altemaal over glas; ik werd bevreesd, en vroeg aan onze dochter, of zij daar niet bang voor was, daar zulks haar bezeren kon; doch zij antwoordde: ach neen, moederlief! dat ben ik al gewoon; geef mij maar de hand; en zoo gingen wij dan ook gerust te zamen, tot wij aan den zeekant kwamen; daar zoude zij mij het schip laten zien, dat haar had overgebragt; ik dacht een groot schip te zien, dan het was zeer klein, zoodat ik uitriep: wel foei! had ik dat geweten, ik zoude nog veel meer beangst geweest zijn dan ik nu was; en zoo als ik dat zeide, sloeg het schip om, en het verzonk.’ Terwijl mijne vrouw op hetzelfde oogenblik ontwaakte.
Deze droom werd, zoo als ik boven reeds zeide, afgeschreven, en de brief, met eenige daarbij verzondene goederen, geëxpedieerd p. het schip de Pieter Antonij, 't welk den 17 Mei 1821 van Texel naar Berbice onder zeil ging, en aldaar in het begin der maand Julij is gearriveerd.
Intusschen was het den 19 Januarij 1821 van Berbice vertrokken schip, de Johanna Margaretha, nog niet binnengevallen, en natuurlijk begon men over het lot van dat schip zich te verontrusten; maar, toen de voornoemde brief mijner vrouw werd gesloten en verzonden, 't welk in April 1821 reeds plaats had, was toch de hoop, dat het nog zoude binnenkomen, niet geheel verloren. Onder het vergeefsch wachten naar hetzelve, en terwijl de indruk, door den boven verhaalden droom gemaakt, bij mij, doch geenszins bij mijne vrouw, was gesleten, ontvangen wij den 12 Junij 1821 een' brief van onze dochter, gesloten den 25 Maart te voren, en verzonden van Berbice met het schip de Welvaart, 't welk den 10 Junij in Texel was binnengekomen. Wij openen dien brief met veel verlangen; en reeds bij den aanvang, en wel onder den datum van 12 Maart, schrijft mijne dochter, bij vervolg van haren brief, waaraan zij den 8sten te voren het laatste geschreven had, woord voor woord het volgende:
‘Ik droomde onderdaags, lieve moeder! gij in Berbice waart gekomen, en mij vraagde om mijne keukentjes te zien; ik deed zulks, en wij gingen daarheen over een' goeden weg; doch terugkomende, liep die altemaal over glas; gij werdt bevreesd, en vroegt mij, of ik daar niet bang voor was, daar dit mij bezeren kon; ach neen, zeide ik,

{==746==} {>>pagina-aanduiding<<}
dat ben ik al gewoon; geef mij maar de hand; en zoo gingen wij beiden te zamen, tot wij aan den zeekant kwamen; daar zoude ik u het schip laten zien, dat mij had overgebragt; o het was zoo klein; wel foei, zeidet gij, had ik dat geweten, ik zoude nog veel meer beangst zijn geweest dan ik nu was; en met dat gij dit zeidet, sloeg het schip om en verzonk, en ik werd wakker gemaakt door mijn kleinen lieveling.’
Dat het lezen van dezen zoo geheel overeenkomstigen droom met dien, welken mijne vrouw gehad had, een' verbazenden indruk maakte, ja ons met ontzetting vervulde, laat zich gemakkelijk begrijpen. Want hoe toch is het natuurlijk te verklaren, dat twee personen, door zulk eenen afstand gescheiden, waarschijnlijk op hetzelfde oogenblik, in 's Hage en in Berbice volmaakt hetzelfde droomen, en in dien droom dezelfde woorden spreken, en die elkander in dezelfde bewoordingen overschrijven? Er is hier iets bovennatuurlijks, iets mij geheel onverklaarbaars.
Maar dit is eene waarheid: het schip de Johanna Margaretha, Kapt. roskam, den 19 Januarij 1821 van Berbice gezeild, is nimmer te regt gekomen. Toen de droom in Berbice en 's Hage gedroomd werd, had de reis, zelfs zonder tegenspoed, nog niet kunnen volbragt worden, en zoude ik niet hebben durven besluiten: dat schip is op dat oogenblik vergaan, en zulks is door die beide personen in haren droom bijgewoond en gezien. Wat de overige omstandigheden van de beide droomen betreft, ik waag mij in geene gissingen; misschien zal ook de tijd hieromtrent inlichting geven.
Vindt UEd. dit verhaal, dat in alles ten volle met de waarheid overeenstemt, en waarvan de vereischte bewijzen kunnen worden geproduceerd, belangrijk genoeg, om hetzelve in uw Mengelwerk te plaatsen, en te doen strekken als eene bijdrage van de werking van de geesten van naauw vermaagschapte personen op elkander, (iets, 't welk ik, schoon daarvan geene persoonlijke ondervinding hebbende, niet durf tegenspreken) zoo geef ik UEd. daartoe vrijheid; terwijl ik de eer heb met achting te zijn,

Mijn Heer!
UEd. bestendige Lezer

W.F.S.


{==747==} {>>pagina-aanduiding<<}

Iets, over aap en olifant.

Er schijnt niets verdemoedigender voor den Mensch, dan de opmerking, dat een dropje wijns, te veel gedronken, of een dropje waters, de hersens ingedrongen, den wijssten onder ons tot een voorwerp voor het dolhuis kan maken, en dat eene geringe verandering in het weefsel der hersenvezelen, of het ontbinden der tonge, de Dieren tot schepselen zou maken, die ons de heerschappij der aarde, niet alleen met hunne wapenen, maar ook door grondstellingen en bewijzen konden betwisten; en echter, het is eene daadzaak, hoezeer ook onze trots daaronder moge lijden. Of ons hooger verstand in eene fijnere bewerktuiging van ons ligchaam, dan in een wezenlijk verschil van datgene, wat wij onzen geest of onze ziel noemen, zijnen grond hebbe, doet niets ter zake; want in beide gevallen hebben wij zulks niet aan onszelven, maar aan Hem te danken, die het ons verleende, zonder dat wij het hoe kunnen bevatten, en die alleen de ziel uit haren doodslaap weder kan opwekken. De trots op een groot verstand is alzoo even dwaas als die op geboorte, rijkdom of schoonheid: de zedelijke deugden, en de kennis, die de Mensch zich door vlijt en opoffering van zinnelijk genot heeft verworven, zijn het éénige, waarop hij zich eenigzins zou kunnen beroemen, bijaldien niet de Christelijke zin zich tegen dusdanigen roem verzette; - de Natuur is hier slechts voorbereidend werkzaam geweest; de ontwikkeling liet zij voor ons over, om ons het edelste geschenk, de Vrijheid, niet te ontnemen. De poging, om het Dier tot Mensch te verheffen, of dezen tot gene te vernederen, gelijk de knorrige swift in zijne Reizen van Gulliver heeft gedaan, is dus even onnoodig, als de Dieren tot bloote machines te willen verlagen; en de wijsgeer zal evenzeer zonder schaamte in de verrigtingen van den Olifant, den Hond of den Aap vonken des verstands opmerken, als hij zonder zelfverheffing het onmetelijk overwigt van den menschelijken geest
gevoelt, hetwelk hij veelligt aan de spraak alleen te danken heeft. De Apen hebben, van ouds reeds, waarschijnlijk van wege de gelijkheid huns ligchamelijken bouws met den onzen, inzonderheid gediend tot hatelijke of onregtvaardige vergelijkingen; en indien linnaeus hen tot eene tweede soort van Menschen (den Nachtmensch) verheft, zoo heeft het ook niet

{==748==} {>>pagina-aanduiding<<}
aan natuurkundigen ontbroken, die hen, met betrekking tot de volkomenheid hunner geestvermogens, beneden de meeste andere Dieren plaatsen, en hun niets, dan eene bespottelijke zucht tot nabootsen, toekennen. Welligt staat inderdaad de Aap ver beneden den Olifant; welligt is het onderscheid tusschen beide alleen gelegen in het bloedrijke en het galachtige temperament. - De navolgende karaktertrekken dezer twee merkwaardige Diersoorten, die voor 't minst de verdienste van echtheid bezitten, verdienen onze aandacht:
In het voorjaar van 1808 kwam een wijfjes Orang-Outang, elf maanden oud, te Parijs aan, en werd, gedurende een half jaar, door den beroemden cuvier met een wijsgeerig oog waargenomen. Drie maanden na zijne geboorte had hij zijn vaderland Borneo verlaten, kwam op zijne negende maand in Spanje, en werd vandaar te land naar Parijs gevoerd. De reis over de Pyreneën, die reeds zoo menigeen kwalijk bekomen is, kwam hem op eenige bevrozene vingers te staan, en haalde hem eene verkoudheid op den hals, die een' hardnekkigen hoest ten gevolge had, waaraan hij, na verloop van vijf maanden, stierf.
De Orang-Outang bezit eene ongemeene vaardigheid, om de hoogste boomen te beklimmen, en langs de takken van den eenen boom op den anderen te klauteren, zoodat hij, bij voorkeur van vruchten levende, in een digt woud zijn geheele leven kan slijten, zonder immer de aarde te raken; en dit schijnt werkelijk zijne leefwijze te zijn, want op den grond kan hij niet dan bezwaarlijk en zeer langzaam voortkomen, door eene schuivende beweging op alle vier de beenen, gaande alleen op de achterbeenen, wanneer hij aan de eene hand geleid wordt. Hij zit op de hurken met kruiselings overgeslagene beenen, juist als een Oosterling, zoodat men in verzoeking zou komen, om te vragen, wie van hen dit den anderen hebbe afgekeken. Ook zijne wijze van liggen heeft veel gelijkheids met de onze; hij vlijt zich neder op den rug of op zijde, met ingetrokkene beenen, de armen kruiswijze op de borst. Op zijne legerstede dekte hij zich gaarne warm toe, en nam daartoe alles te baat, wat hem in handen viel. Hij bezigde dezelve, zijne handen namelijk, tot alle verrigtingen, bijkans even als wij. Gezigt en gehoor waren zeer scherp; maar de muzijk had voor hem niet de minste aanlokkelijkheid. Deze trek is opmerkelijk, onderscheidende den Aap niet alleen van den Mensch, maar ook van den

{==749==} {>>pagina-aanduiding<<}
Olifant en meer andere dieren. Hij was zacht, ongemeen goedhartig en gezellig, en de blijken, die hij hun, die met hem verkeerden, van zijne teederheid gaf, bestonden in ware kussen. Zijne liefde jegens zijnen meester, den Zeeöfficier decaen, was inderdaad verbazend. Op zekeren morgen, na lang zoeken, hem nog te bedde vindende, wierp hij zich van blijdschap op hem, hem omhelzende. De Heer decaen had de gewoonte, hem aan tafel zelf te voêren, terwijl hij hem achter zich op zijn' stoel liet klauteren. Op eenen middag, opmerkende, dat de stoel van zijnen afwezigen meester door een' ander' was ingenomen, weigerde hij niet slechts, in weerwil zijner gulzigheid, de hem aangebodene lekkernijen, maar wierp zich op den grond, sloeg met groot misbaar zich op het hoofd, en gaf zijn misnoegen of verdriet op allerlei wijze te kennen. Het is onmogelijk, hier eene opregte toegenegenheid te miskennen; gelijk de volgende trek zijne goedhartigheid bewijst, anders geene eigenschap der Apen. Twee kleine Katten, die hij zeer lief had, droeg hij gemeenlijk onder den arm of op het hoofd. Wanneer nu de Katjes, meer zelfliefde dan wederkeerige teederheid gevoelende, uit vrees voor vallen, de klaauwen in zijne huid sloegen, verdroeg hij de pijn met groot geduld. Eens bekeek hij hare nagels zeer oplettend, en poogde dezelve, hoewel slechts met zijne vingeren, om haar niet zeer te doen, uit te trekken; maar, daar zulks niet lukken wilde, onderwierp hij zich met lijdzaamheid weder aan de vorige smart. Al zijne handelingen schijnen te bewijzen, dat het hem aan nadenken zoo min, als aan de bekwaamheid, om afgetrokkene en algemeene denkbeelden te vormen, ontbrak; dat hij zelfs (hetgeen op zijnen ouderdom nog opmerkelijker is) aan de toekomst dacht; terwijl, daarentegen, van eigenlijk instinct zich minder bij hem vertoonde, dan bij andere dieren. In heftige gemoedsbeweging zijnde, wentelde hij zich op den grond,
sloeg zich voor den kop, en schreenwde, om deelneming te verwekken; van tijd tot tijd hield hij eensklaps op, keek de omstanders aan, en, wanneer hij zag, dat zijne tooneelwoede (dat ik het zoo eens noeme) zonder werking bleef, ving hij zijn spel van nieuws aan. Zijn mishagen drukte hij door hoofdschudden uit; en, wanneer men zijn' zin niet deed, dwong hij, even als een stout kind. Aan tafel maakte hij, gelijk zijne medegenoodigden, gebruik van lepel, vork enz.; en, wanneer hij daarmede niet naar zijn

{==750==} {>>pagina-aanduiding<<}
genoegen kon voortkomen, vervoegde hij zich tot zijn' buurman, om hem te helpen. Hij dronk uit een glas, hetgeen hij met beide handen vasthield, en zette het daarna bedachtzaam weêr op tafel, zijne hand daaronder houdende. Eer hij zich te bed begaf, zocht hij zijne deken, en wist die altijd te vinden, hoe zorgvuldig men ze ook had weggestopt. Zijne gezelligheid deed hem alles uitdenken, om bij het gezelschap te komen. Hij klom op een' stoel, die naast de deur stond, om het slot te bereiken, en opende zelf de deur. Men schoof denzelven eens ter zijde; eensklaps werd de deur geopend, en men zag den Aap van een' stoel klimmen, dien hij met veel moeite derwaarts gesleept had.
Het valt niet te loochenen, dat de vermelde bijzonderheden trekken van verstand en nadenken aanbieden, die niet te miskennen zijn; maar er straalt daarin altijd iets kinder- of schalkachtigs door, en men mist er den ernst en het karakter des Olifants in; of liever, men merkt met vermaak, in dit kontrasterende, de verscheidenheid op, waarmede de Natuur ook de geestvermogens onder de dieren heeft uitgedeeld. - Onder al de voorbeelden van de kloekheid des Olifants, in honderd boeken, van buffon's Natuurlijke Historie tot de Duizend-en-één-Nacht, te vinden, is welligt niet één, dat het verstand, de leerzaamheid, en de vastheid van karakter (zoo ik dit woord hier mag bezigen) van dit edel dier in hoogeren graad bewijst, dan hetgene de Engelschman forbes als ooggetuige verhaalt. In de Oostindiën woonde hij den veldtogt van 1775 tegen de Maratten mede bij, en reisde op den rug eens Olifants, welken slechts de spraak scheen te ontbreken, om menigen Mensch gelijk te zijn, of zelfs te boven te streven. Wanneer de Heer forbes teekende, stond de Olifant onbewegelijk stil. Waar vruchtboomen aan den weg stonden, brak hij den besten tak af, reikte denzelven, zonder iets voor zichzelven te nemen, den geleider toe, en dankte, door een zacht geluid, voor het deel, hem gegeven. Wanneer eene twijg over den weg hing, die de kast, waarin de reiziger op den rug des Olifants gezeten was, hinderlijk konde zijn, zoo brak hij dezelve af, en bezigde haar als een waaijer, om zijnen meester te verkoelen en de vliegen te verjagen. - De Olifanten in het Engelsche leger kregen, behalve hunnen dagelijkschen kost, bladeren en koren, eene soort van koeken, in de landstale mossaulla genoemd, uit meel, boter, suiker en kruiderijen bestaande, en welke deze

{==751==} {>>pagina-aanduiding<<}
dieren bij lange togten of zwaren arbeid noodig hebben, tot behoud van gezondheid en krachten. Desniettegenstaande werden de Olifanten der armee elken dag magerder; en, bij naauwkeurig onderzoek, kwam het aan 't licht, dat hunne geleiders de koeken gestolen en zelve genuttigd hadden. Thans werden eenige opzigters aangesteld, in wier tegenwoordigheid de Olifanten moesten gevoêrd worden, waarop zij dan ook spoedig zich herhaalden. Maar weldra vielen ze, ondanks dit voortdurend toezigt, weder af; tot dat men eindelijk ontdekte, dat hunne trouwelooze en wreedaardige geleiders hen hadden afgeregt, om de koeken in den mond te houden, zonder ze op te eten, en dezelve, nadat de opzigters zich verwijderd hadden, hunnen geleiders onbeschadigd terug te geven, die er dan zichzelven op vergastten, of ze verkochten! - Wie verschijnt hier in het voordeeligste licht, het Dier of zijn Heer, de Mensch? Wanneer men weet, hoezeer de Olifanten op dit lekker beetje gesteld zijn, zal men niet minder de leerzaam- en gehoorzaamheid bewonderen, welke het den geleiders mogelijk maakten, hen in zoo korten tijd tot dien graad af te regten, dan de sterkte van karakter en de zelfbeheersching, welke het dezen edelen dieren mogelijk maakten, der zoo nabij liggende verzoeking wederstand te bieden, en hunne lievelingsspijs den geleiders goedschiks af te staan. Men vergelijke zulks met de handelwijze van menigen Mensch, wien eene zaak van waarde wordt toevertrouwd, die hij zich zonder gevaar kan toeëigenen; of van een' dronkaard, wien zijn meester, of de zorg voor eigene gezondheid, den brandewijn verbiedt, en wien onverwacht eene volle flesch van den geliefkoosden drank wordt voorgezet!... Waarlijk, de vergelijking is diep vernederend voor onze, vaak zoo hoog geroemde, menschelijke natuur.

List van een' krankzinnige.

Eene ware Gebeurtenis.

In het Noorden van Engeland had onlangs een hoogst opmerkelijk voorval plaats. Een man, algemeen als krankzinnig bekend, stond, op last der beambten van Manchester, naar het Gekkenhuis van Lankaster vervoerd te worden. De opzigter des Armenbestuurs nam deze netelige taak op zich;

{==752==} {>>pagina-aanduiding<<}
en, naardien de gekrenkte geestvermogens van genoemden persoon met geene geweldige vlagen gepaard gingen, besloot de opziener, zijnen patiënt zonder eenige dwangmiddelen naar de plaats zijner bestemming te geleiden, en bragt hem, onder voorwendsel van een pleiziertogtje, ook gelukkig te Lankaster. Intusschen had de waanzinnige, omtrent de ware bedoeling zijns geleiders, eenigen argwaan opgevat, en was diensvolgens op zijne hoede. Te Lankaster aankomende, was het te laat, om nog dien zelfden avond naar het gesticht te gaan, en begaven zich de reizigers alzoo, voor dien nacht, naar eene herberg. Waarschijnlijk bragt de patiënt denzelven in stille slapeloosheid door; immers reeds in den vroegen morgenstond stelde hij zijn heimelijk ontworpen plan te werk: hij stond, namelijk, stil op, doorzocht de zakken zijns geleiders, en - vond het formelijk bevelschrift tot zijne opname in het genoemde huis. Terstond kleedde hij zich, stak den brief in zijn' zak, en ijlde naar het gesticht, waar hij den Directeur liet wekken, en hem zeide, dat hij in de herberg een' krankzinnige had, dien hij gaarne zonder veel omslag wilde overbrengen, en hem diensvolgens, in den loop van den voormiddag, als deed hij met hem eene wandeling, in des Directeurs handen zoude overleveren. Het zou echter, voegde hij daar nevens, welligt noodzakelijk zijn, hem vooreerst te knevelen en het hoofd kaal te scheren, dewijl hij wel eens wat wild was, en thans vooral geweldigen weêrstand zou bieden, dewijl hij zich gedurende de reis vast in het hoofd gezet had, dat hij zelf de geleider was, die hem (den spreker) als een' krankzinnige naar het Gekkenhuis moest overbrengen. - Dit alles scheen zeer waarschijnlijk: de Directeur las den brief, die, natuurlijk, geen signalement behelsde; en daar de patiënt, wiens gansche ziel op dit ééne punt werkzaam was, zichzelven niet verried, wekte zulks bij hem geene achterdocht, en hij
nam terstond de noodige maatregelen, om zijnen nieuwen gast, naar de bekomene aanwijzingen, te ontvangen. - De krankzinnige, in de herberg teruggekeerd, wekte zijnen argeloozen geleider tot het ontbijt, waarbij hij hem zeide, dat hij alreeds eene groote wandeling had gedaan. ‘Waarlijk?’ hernam deze: ‘dat spijt mij; ik wilde gaarne met u uitgegaan zijn.’ - ‘Nu, dat kan nog geschieden; ik ben in 't geheel niet moê.’ - Weldra waren zij op de been, en het ging, zoo als de patiënt verwacht had, regt op het Gekkenhuis aan. ‘Welk een schoon

{==753==} {>>pagina-aanduiding<<}
gebouw!’ riep deze met schijnbare verwondering. - ‘Hebt gij pleizier, om het eens te zien?’ - ‘o Ja! als dat zijn konde.’ - Welaan, wij willen het beproeven!’ riep de geleider, trotsch op zijne vermeende list, en blijde, dat hij zelf hem de uitvoering zoo gemakkelijk maakte. Met drift betrad hij nu met zijnen patiënt het voorplein; terwijl deze zich digt aan hem sloot, en de miene aannam, alsof hij hem niet uit het oog durfde verliezen. Intusschen had de Directeur hen reeds zien opkomen, en kwam hen met twee forsche kerels te gemoet, ten einde zijn gewaande gast niet mogt ontsnappen. Zoodra de opzigter den Directeur nabij was, maakte hij eene beleefde buiging, tastte in zijn' zak, en zeide, listig grimlagchende: ‘Mijnheer! ik breng u een' armen man, die.....’ Maar hoe stond hij als van den bliksem getroffen, toen hij den waanzinnige koel vooruittreden, hem aan den Directeur zijnen eigenen lastbrief met de woorden zag overreiken: ‘Dat is de man!’ en zich, ten zelfden oogenblikke, in vier reuzensterke armen voelde vastgeklemd!... Verlegenheid, verbaasdheid en woede volgden elkander onmiddellijk op: hij zwoer, dat hij de opziener en gene de krankzinnige was. Maar men wist immers reeds, dat hij dat zeggen zou! En toen nu de laatste in zijne verwoedheid zoo verre ging, dat hij begon te slaan, te trappen, ja te bijten, zag men zich wel genoodzaakt, den razende de handen te binden, en, om de koortshitte te temperen, hem het hoofd kaal te scheren. - Intusschen keerde de ware krankzinnige bedaard naar Manchester terug, en zeide tot hen, die hem vroegen, waar zijn geleider was: ‘o! Die is razend, en ik heb hem in het Gekkenhuis te Lankaster achtergelaten.’ - Toen nu het bevel der Regering tot deszelfs ontslag aldaar aankwam, was de man op het punt van werkelijk krankzinnig te worden, en kwam, na verloop van een paar
dagen, beschaamd en met omwonden hoofd, te Manchester terug.




Het gebed.

(Naar het Fransch van la martine.)

Daar daalt in heerlijkheid de koning van de dagen, 
En statig treedt hij af van zijnen zegewagen; 
Een fraaigekleurde wolk onttrekt hem aan ons oog, 
Doch maalt met gloeijend goud zijn spoor aan 's hemels boog, 

{==754==} {>>pagina-aanduiding<<}

En stort door 't luchtruim heen de purpren wederglanfen. 
Gelijk een gulden lamp, gehangen aan de transen, 
Houdt zich, bij 't zweven, ginds de maan in evenwigt, 
En op de graszoô daalt haar zwak en stervend licht. 
De sluijer van den nacht ontplooit zich op de bergen. 
Terwijl nu licht en bruin elkaar een poos nog tergen, 
Verheft natuur de ziel, in aandacht opgelost, 
Tot Hem, die dag en nacht doet wisslen op hun' post. 
Het schijnt, alsof ze aan God, in bovenaardsche talen, 
Den dank en hulde van de schepping wil betalen. 
 
Ziedaar den offerdienst, bepaald aan eeuw noch grond! 
De tempel is 't heelal; het altaar is dit rond; 
De heemlen zijn 't verwulf; en al die tintelvieren, 
Die half omneveld dat verheven welfsel sieren, 
Dees sterren, door 't azuur met wijsheid als gezaaid, 
Zijn 't waslicht, dat den nacht in 't bedehuis verfraait. 
In 't sombre heiligdom verspreidt de maan haar stralen; 
Zij zwaait voor 't oog van God, terwijl ze op aarde dalen, 
Plegtstatig heen en weêr, gelijk een wierookvat, 
En brengt den avondgeur Hem tot een' offerschat. 
Die zuivre wolkjes, naar het oosten toegedreven, 
Terwijl zij op de wiek van 't westewindje zweven, 
En 't langzaam stervend licht met kleuren hen bemaalt, 
Waar geen robijn meê gloeit, waar geen topaas meê praalt, 
Ze zijn de wierook, die daar stijgt en henenwademt 
Tot voor den troon van Hem, wien huldigt al wat ademt. 
 
Dan, ach! ik hoor geen stem, geen koormuzijk. Zoo zal 
Geen lied dan rijzen voor den Koning van 't heelal? 
't Zwijgt alles: slechts mijn hart slaakt lof en dank en bede. 
De stemme van 't heelal zijt gij dus, o mijn rede! 
Op de avondstralen, op de vleuglen van den wind, 
Verheft mijn zielszucht, als een reukwerk, Godgezind 
Zich tot mijn' Schepper, leent een spraak aan alle leven, 
Wil heel natuur mijn tong tot zijne aanbidding geven. 
Ik smeek uw' Vader - blik hier af uit hooger spheer, 
En vul de wildernis met uwen naam, o Heer! 
En Gij, die op den troon, omringd van heerlijkheden, 
't Muzijk der heemlen hoort! Gij hoort ook mijne reden; 
Terwijl mijn lage geest, tot hooger onbekwaam, 
Uw glorie hier aanschouwt, bij 't sluistren van uw' naam. 

{==755==} {>>pagina-aanduiding<<}

Ik groet U, bron en doel van U, van alle dingen! 
Bezielend laat Ge uw' blik door stof en ijdel dringen, 
God, Schepper, groote Geest, wien ik als Vader eer; 
Want onder elken naam belijde ik U, o Heer! 
Al hoorde ik nooit uw woord, ik lees die leer der waarheid 
Aan 't schittrend starrendak met onbeloken klaarheid. 
Uw grootheid teekent mij de ruime hemeltrans, 
Deze aarde uw goedheid, en de starren uwen glans. 
Gij bragt Uzelven voort in uw volschoone werken: 
In al 't geschapene is uw afdruk op te merken; 
En mijne ziel weêrkaatst, op hare beurt, dit al. 
Mijn geest, bepeinzende uw verscheiden deugdental, 
Ontdekt U overal, en buigt aanbiddend neder, 
Werpt in zichzelv' een' blik, en vindt ook dáár U weder. 
Zoo gloort de dagvorstin aan 's hemels blaauwen boog, 
Schept in den vloed haar beeld, en maalt het voor mijn oog. 
 
o Goed- en schoonheidsbron! 't zegt weinig, te gelooven; 
Ik zoek, ik streef naar U; niets gaat me uw gunst te boven. 
Mijn ziel is slechts een straal van licht en teederheid, 
Die van der eeuwen zon een' enklen dag zich scheidt, 
Doch, ver van U verteerd door nameloos verlangen, 
Terugklimt, tot hem weêr die vuurbron op zal vangen. 
Ik adem, denk, gevoel, bemin in U alleen. 
U zie ik door het floers der zinnenwereld heen. 
Mij blinkt uw heerlijkheid in heel de schepping tegen, 
Daar ik in elk gewrocht uw magt en liefde zegen. 
U zocht ik, en ik ben tot dees woestijn gevlugt. 
Als hier de dageraad daar losjes door de lucht 
Haar sluijer zweeft, de poort der blozende uchtendkimmen 
Ontsluit, en paarlen strooit, die op de bergen glimmen, 
Het schijnt uw blik mij toe, die uit de hemeltent 
De wereld toelonkt, en het daglicht tot ons zendt. 
Des middags staak' de zon het stijgen aan de transen, 
En overstroome mij met koesterende glansen; 
Wanneer mijn zinnen zich verkwikken bij dien gloed, 
Uw kracht, uw adem is 't, o Heer! voor mijn gemoed. 
Zie ik omhoog den nacht het starrenheer geleiden, 
En over 't sluimrend rond den valen sluijer spreiden; 
Schoon eenzaam in woestijn en duisternis, den nacht 
Bepeins ik dan in vreê, zijn lieflijkheid en pracht. 
Van kalmte en schaduw en stilzwijgendheid omgeven, 
Ben ik U naderbij, aanbid U zonder beven; 
Terwijl een reiner dag zijn stralen in mij schiet, 
En ik een stemme hoor, die 't hopen mij gebiedt. 
Ja, Heer! ik vest mijn hoop op uw verheven deugden. 
Gij, die met volle hand het leven en zijn vreugden 
Rondom U henenstrooit, hebt nooit mijn zijn bepaald 
Tot luttel dagen hier, waar meest de rust aan faalt. 
Ik zie U heel natuur bewaren en bezielen: 
En zou de Schepper zich verlagen tot vernielen? 

{==756==} {>>pagina-aanduiding<<}

Getuige van uw magt, en op uw goedheid stout, 
Is 't eindeloos geluk, waarop mijn ziel vertrouwt. 
Vergeefs omwolkt de dood met zwarten damp mijn schrede; 
Dwars door die neevlen boort het daglicht voor mijn rede. 
Het is de laatste sport der ladder naar omhoog, 
't Gordijn des heiligdoms, dat neêrvalt voor mijn oog. 
Haast lichte (ik smeek het, Heer!) voor mij die schoone morgen! 
Of, blijft dat uur met uw geheimen nog verborgen? 
Verhoor mijn noodgeschrei uit 's hemels tinnen! want 
Het ondeel en 't heelal verzorgt uw Vader - hand. 
Laat uwe goedheid mijne zwakheid steeds behoeden, 
Met brood mijn ligchaam en met hoop mijn harte voeden! 
Verkwik, met éénen straal uit uw alkoestrend oog, 
Mijn' geest, dien zinlijkheid met neevlen overtoog! 
De dauwdrop wasemt weg in 't zonlicht, pas verrezen; 
Versmelt ook zóó mijn ziel voor eeuwig in uw wezen! 
 
a.f. sifflé. 
Middelburg, 1823. 

(Voyez la treizième des Méditations Poëtiques.)




Regels van mr. Jacob Cats over het onderwijs, geschreven in de XVIIde eeuw.

(Een Snuifje voor zulke Meesters, als de Heer da costa cum suis.)

Het is een quade greep de jeugt te willen dwingen, 
En als met enkel kragt het leeren op te dringen; 
Het kind, dat harde tugt en droeve slagen vreest, 
Krijgt dofheid aan het breyn en domheyt in den geest. 
Hoe menig edel kind, tot kunst alleen geboren, 
Heeft, door een strenge school, de boeken afgezworen; 
Heeft door een wrangen nurk, of om een harden plak, 
De leerzugt afgeleyd, gelijk een lastig pak! 
Voor slaven stuur gebaar, en slagen voor de beesten; 
De reden is genoeg voor wel-geboren geesten; 
Daar is geen ander vrugt te trekken uyt den dwang, 
Als dat een vrije ziel neemt elders haren gang. 
't Is best de frissche jeugt door eerzugt op te wekken, 
En door gevreesde smaat van luyheyt af te trekken; 
Men stelle wat men wil de jonge zinnen voor, 
Dit is de beste toom en dat de beste spoor. 

(Uit het Huwelijck, hoofdstuk Moeder.)

Den Redacteur zijn in de tweede Proeve van een' Domperkatechismus eenige wezenlijke fouten aangewezen tegen het metrum, die den vervaardiger schijnen ontsnapt te zijn, en voor wier mededeeling hij zijne erkentenis betuigt: dan, daar hij zelf het een berijmd opstel noemt, en het hier meer op zaak dan dicht aankomt, vertrouwt hij, dat de Lezer, ook zonder nadere aanwijzing, dezelve wel goedgunstig zal verbeterd hebben.


{==757==} {>>pagina-aanduiding<<}

Mengelwerk.

Verhandeling, over den beperkten invloed des handels op de beschaving en welvaart der oude volken.

Door C. Backer, Advocaat te Amsterdam.

Sedert men begonnen heeft eenen wijsgeerigen blik op de geschiedenis der staten van Europa te vestigen, vooral sedert de staatkunde het oogpunt werd, waaruit men dezelve beschouwde, is het eene gewoonte geworden, om den invloed van de hoofdgebeurtenissen op de welvaart, de beschaving en het lot der volken te ontwikkelen. De invloed der kruistogten is door vele meesterlijke pennen geschetst. De ontdekking van Amerika, ofschoon in hare gevolgen op Europa nog niet te berekenen, gaf tot de meest verschillende gevoelens aanleiding. In de Louvre, waaruit eens de bazuin van vervolging en vernieling klonk, vroeg men jaren daarna, welke de invloed der hervorming geweest was; en nog dagelijks wordt aan de onderscheidene stelsels van wijsbegeerte bijna alles toegeschreven, wat onze tijd goeds of kwaads heeft voortgebragt.
Onder deze omstandigheden is het te verwonderen, dat tot nog toe niemand de vraag heeft beantwoord, welke, in de tijdvakken der oude en nieuwe geschiedenis, de invloed van den handel op de welvaart en beschaving der volken geweest zij. Eene vraag, des te belangrijker, omdat beschaving en welvaart wederkeerig op den handel eene werking hebben, welke zijnen gang moet leiden, en de wijze bepalen, waarop dezelve gedreven wordt; des te gewigtiger, omdat in de nieuwe geschiedenis de handel het gemeenschappelijk doel van alle beschaafde natiën uitmaakt, en, om mij zoo eens uit te drukken, het brandpunt is, waarin zich alle stralen vereenigen.
Het is echter niet alleen uit de bloote geschiedenis van den handel, maar vooral uit deszelfs verschillenden aard, de wijze, waarop deze gedreven wordt, en de voorwerpen,

{==758==} {>>pagina-aanduiding<<}
welke dezelve bevat, dat deze vraag moet beantwoord worden. Mijn oogmerk is, om in dezen geest kortelijk den invloed des handels in de oude geschiedenis na te gaan, en ik zal hetzelve vervuld rekenen, wanneer deze tweeledige ontwikkeling u met mij overtuigen zal, dat deszelfs invloed in die tijden veel beperkter geweest is dan thans. En hoe is hieraan te twijfelen, wanneer men bedenkt, wat de handel voor Europa geworden is, sedert deszelfs herleving in de zevende en achtste eeuwen? Bij de toen opkomende republieken van Italië was de handel zoo wel de voornaamste oorzaak van voorspoed, als de eerste reden van onderlinge twisten en vijandelijkheden. Er was geen gemeenschappelijk middelpunt meer; elke kleine staat bestond op en voor zichzelven. Eigenbelang bragt werkzaamheid en ijver voort. De eenigzins herstelde rust, de invloed der christelijke leer op de zeden, de ontluikende vrijheid der steden en vele andere omstandigheden bevorderden den handel, en de vermeerderende welvaart deed deszelfs nut gevoelen. Door den handel waren, in de twaalfde en dertiende eeuwen, Braband en Vlaanderen het welvarendste en rijkste land der wereld. Het belang van deszelfs ligging bragt liberale beginselen mede. De aard van den handel der Hanseaten, die zelve noch kunst- noch natuurvoortbrengselen hadden, maar voortbrengselen van elders naar elders overvoerden, was op stapeldwang en wering van vreemden gevestigd. De Hanse verviel, naarmate ieder volk meer zijn belang leerde inzien. Ieder volk wilde zelf handelen, maar het ontbrak aan middelen en kapitalen. Hierdoor ontstond de commissiehandel, en vestigde zich dáár, waar men, door natuurlijke ligging en rijkdom, denzelven voeren konde, in de Nederlanden; de omstandigheden des tijds verplaatsten denzelven een weinig noordelijker in ons vaderland. Ook deze moest
verdwijnen, en de handel werd en zal hoe langer hoe meer worden, hetgeen dezelve van natuur is, eene uitwisseling van voortbrengselen. Zoo waar is het, dat alles vervallen moet, hetgeen in zichzelve de kiem niet draagt van zijne volmaking! Vergeefs is het, herstelling te wenschen van datgene, waaronder men eens gelukkig was, wanneer de geest, welke die oude vormen bezielde, vervlogen is!
Eene tweede aanmerking, welke, zonder op onze tijden terug te zien, den handel der ouden in deszelfs invloed leert beoordeelen, is deze, dat dezelve bij hen meestal een gevolg

{==759==} {>>pagina-aanduiding<<}
van den oorlog was. Zij handelden over het algemeen met geene andere volken, dan met de zoodanige, die zij na den oorlog onderworpen hadden, of met welke zij hierdoor in kennis en aanraking gekomen waren. In dezen zin zegt montesquieu, dat de ouden landen ontdekten door hunne oorlogen, gelijk wij door onze zeereizen; en in deze beteekenis is dus de oorlog bij de ouden evenzeer het eerste middel ter beschaving, als de handel het in nieuwere tijden geweest is.
De waarheid van deze aanmerking straalt overal in de handelgeschiedenis der ouden door; en wanneer wij hierbij bedenken, dat in dezelve geene algemeene blijken voorkomen van verregaanden handelsnijd en van oorlogen om den handel gevoerd, welke zoo veelvuldig zijn in de nieuwere geschiedenis, dan zoude men als een kenmerkend onderscheid kunnen aannemen, dat handel bij de ouden een gevolg, bij de nieuweren eene oorzaak van oorlog geweest is.
Hiermede tot het onderwerp zelf overgaande, zal ik eerst in een geschiedkundig overzigt, en daarna uit den aard des handels en bijkomende omstandigheden, hetzelve trachten te ontwikkelen.
De handel vooronderstelt niet alleen maatschappelijke vereenigingen, maar ook meer behoeften, dan de volken in hunne kindschheid gevoelen. Wij zouden dus de vroegste oudheid onopgemerkt kunnen voorbijgaan, indien dezelve niet eenige algemeene en zeer eenvoudige waarheden opleverde, welke de reeds gemaakte aanmerkingen bevestigen. De geschiedenis der eerste zamenleving is geenszins die van rust en vrede, maar veeleer van eenen bestendigen twist en oorlog. Het denkbeeld van eigendom en gehoorzaamheid aan wetten was lang vreemd aan volken, die een zwervend herdersleven leidden; en zij, die dit met vaste woonplaatsen verwisselden, waren altijd aan de aanvallen en strooperijen van andere nomadische stammen blootgesteld. In zulk eenen toestand is er nog geen gemeenschappelijke handel mogelijk. Vandaar, dat dezelve alleen in het zuidelijk gedeelte van Azië plaats had, alwaar de volken, onder alle de voordeelen van luchtstreek, vruchtbaarheid en ligging, van de vroegste tijden af, vaste woonplaatsen vormden, dezelve uitbreidden, en, vooral van den Ganges en Euphraat af, in de volkrijkste steden verzamelden.
Doch ook hier genoten deze natiën, onder alleenheerschen-
{==760==} {>>pagina-aanduiding<<}
de monarchen aan slaafsche onderwerping gewoon, geene duurzame rust, en dikwijls vestigde zich de eene magt op den ondergang van de andere. Vandaar, dat wij dikwijls de vermelding van een volk, waarvan ons de geschiedenis den naam of de heldendaden opgeeft, naderhand verliezen, en dat, wie deze beschrijving gaf, hetzelve niet kende dan door een' met hen gevoerden krijg. Vandaar, dat de weinige geschiedkundige overblijfselen omtrent deze oude natiën meestal verschillen, naar de verschillende bronnen, waaruit dezelve geput werden. Vandaar, dat dezelfde volken bij onderscheidene schrijvers geheel verschillende namen dragen, en het moeijelijk, ja onmogelijk is, om, hetgeen herodotus, ctesias, diodorus en de Joodsche schrijvers hierover hebben te boek gesteld, behoorlijk te vereenigen.
De zucht naar veroveringen veroorzaakte echter, dat zich spoedig in Azië groote heerschappijen vormden, waardoor het verkeer der onderworpene volken gemakkelijker gemaakt werd. Het belang breidde dezen landhandel tot naburige volken uit; dezelve werd gewoonlijk over dezelfde wegen gedreven, en men kwam in stapelplaatsen te zamen, alwaar zich alles vereenigde, wat de rijkdom, weelde en vruchtbaarheid van Azië hadden voortgebragt.
Doch ook deze handel werd dikwerf gestoord, en de rijken, door welke dezelve gevoerd werd, waren dikwijls aan groote omwentelingen onderhevig. Zoo komen ons, bij voorbeeld, kleinere volken der oudheid, wier geschiedenis wij het beste kennen, de Joden, nu eens vrij, dan weder cijnsbaar voor. Wij zien hen, na hunne togten uit Egypte, met het zwaard in de hand, woonplaatsen zoeken, anderen verdrijven, zich vestigen, in eeuwigen strijd leven met hunne naburen, nu verwinnaars, dan verwonnen, en eindelijk, in volkrijkheid en welvaart toegenomen, onderling verdeeld, weder tegen elkander strijden, zoo als zij te voren den gemeenschappelijken vijand bevochten. Gelijk hunne geschiedenis in het klein, zoo is die van Azië in het groot; en zelfs de steden, die het meest door grootheid en magt schitterden, waren aan gedurige veranderingen onderworpen.
Dit geldt omtrent den landhandel, welke, uit den aard der zake, als die ter zee voorafgaande, mag beschouwd worden; doch men mag ook vooral den oorsprong en de ontwikkeling van dezen toeschrijven aan eene zucht tot veroveringen, waardoor deze volken elkander leerden kennen. Dit zien

{==761==} {>>pagina-aanduiding<<}
wij in de geschiedenis der eerste handeldrijvende natiën, de Pheniciërs en Egyptenaren. Deze laatsten vooral kenschetst niet zoo zeer zucht naar handel, als wel naar veroveringen, en wij zien dit ten duidelijkste in die enkele tijdvakken van roem, welke ons uit hunne vroegste oudheid eenigzins bekend zijn. Sesostris, van wiens grootheid Memphis tempelen en Egyptes piramiden nog heden gewagen, verschijnt ons als een veroveraar, die, behalve oorlogen te lande, zijne zeetogten tegen Gelukkig Arabië, tegen de naburige kusten en die van Indië rigtte. Egypte had wel, vooral te lande, eenen levendigen handel; het voerde wel de voortbrengselen van zijnen vruchtbaren bodem uit; doch de meestal heerschende priesterschap weerde voorzigtig vreemden en vreemden invloed. Het geheimzinnige, waarin het zijn geheel volksbestaan wikkelde, was een onoverkomelijke hinderpaal tegen den zeehandel met andere beschaafde natiën; en hoeveel eeuwen verliepen er niet na sesostris, toen Egypte, onder andere dynastiën, zich naauwer met de Grieken verbond, eenige instellingen ten nutte des handels vormde, en eene haven slechts voor de Grieksche zeevaart opende (*)! Voor het overige ontging ook Egypte het lot niet, waaraan een beschaafd volk onder ruwe naburen is blootgesteld, en hetzelve was, zoo wel ter zee als te lande, met hen in gedurige oorlogen gewikkeld.
De Pheniciërs zijn het volk, hetwelk de ouden uitvinders van den handel genoemd hebben, omdat men aan hen de meeste instellingen te danken heeft, welke aan den handel verbonden zijn. De natuur zelve, welke hun eenen onvruchtbaren, doch woudrijken bodem en veilige havens gegeven had, scheen dit volk voor de zeevaart bestemd te hebben. Hun rijkdom en magt getuigen van den invloed, welken deze op hunnen staat gehad heeft; en nog verwonderen wij ons over de stoute togten, welke zij hebben ondernomen. Ook bij dit volk heeft zich door den oorlog de handel ontwikkeld. Zij komen ons bij de oudste schrijvers, bepaaldelijk bij homerus, als zeeroovers voor; en het is meer in behaalden buit, dan in den handel, dat de beginselen van hunne grootheid te zoeken zijn.
In volkrijkheid en magt toegenomen, verspreidden zich de Pheniciërs in volkplantingen, waarvan de voornaamste op de

{==762==} {>>pagina-aanduiding<<}
kusten van Afrika en Spanje en aan de westkust van Sicilië zijn aangelegd. In zoo verre koloniën in de oudheid eene behoefte waren voor een volk, hetwelk verre handelreizen ter zee ondernam, kan men zeggen, dat deze ten nutte des handels strekten; doch of dezelve bepaaldelijk met dit oogmerk werden aangelegd, mag men betwijfelen. De meeste waren gevolgen van staatkundige geschillen, waardoor een gedeelte der burgers genoodzaakt werd, andere woonplaatsen op te zoeken.
Dit was althans de oorsprong van Carthago, de eerste handeldrijvende republiek der ondheid, welker stichters, ten gevolge van staatkundige onlusten, Tyrus hadden moeten verlaten, en welke al spoedig, door handel en veroveringen, den moederstaat evenaarde of overtrof. Carthago geeft ons, door de wijze, waarop hetzelve zijne magt op de eilanden vestigde, en de middelen, waardoor het zijnen handel in het westen handhaafde, de bewijzen van zijne politiek in den handel. Indien wij zijne geschiedenis, vooral in verband met die van Syracuse, waarmede deszelfs belangen in gedurigen strijd waren, beter kenden, dan zoude het welligt het best met onze nieuwere staten te vergelijken zijn. - Moeijelijk is het, die oorlogen, welke eene zucht tot veroveringen doet ondernemen, altijd van die te onderscheiden, welke het belang van den handel schijnt gevorderd te hebben. Doch, zoodra Carthago in zijne republikeinsche beginselen ontaardde, en de magt in handen van enkelen viel, was in zijne oorlogen geen handelbelang meer, maar veroveringszucht alleen te herkennen. Deszelfs oorlogen met Rome stonden met den handel in geen verband, en waren veel minder nog hierdoor veroorzaakt. Dezelve waren het noodzakelijk gevolg, toen twee volken, die beide hunne magt wilden uitbreiden, om het bezit van Sicilië in aanraking kwamen.
De oorzaken van Carthago's val zijn niet alle met genoegzame zekerheid te bepalen. Binnenlandsche factiën, de magt van massinissa, cato's wrok, en Romes trouwelooze politiek, meer dan hunne wapenen, hebben hiertoe medegewerkt. Doch zeker is het, dat Carthago het belang van zijnen handel opofferde, door zich Spanje te onderwerpen, in plaats van zijne zeemagt te versterken; zeker is het, dat de veroveringsgeest van zijne veldheeren, en niet mislukte handeloorlogen, de ondergang waren der stad, op wier puinhoopen scipio treurde.

{==763==} {>>pagina-aanduiding<<}

Naarmate een land magtiger en aanzienlijker aan de oude schrijvers is voorgekomen, naar die mate is deszelfs geschiedenis meer in een romantisch gewaad gehuld; en wij moeten het der oudheid toegeven, dat zij, om haren oorsprong te veredelen, hare beginselen met fabelen doorweven heeft. Dit geldt in het bijzonder omtrent Griekenland, hetwelk van de vroegste tijden af niet weinig tot uitbreiding van den handel heeft toegebragt. Dit land, alwaar wij de Pelasgen en Hellenen het eerst aantreffen, tusschen drie werelddeelen gelegen en door zeeën omringd, maakte de zeevaart noodzakelijk; en de derwaarts verhuisde Egyptenaren en Pheniciërs schijnen niet weinig te hebben toegebragt, om dezelve uit te breiden. Het voorbeeld echter der Grieken bewijst niet alleen in den beginne, maar ook in de tijden van hunne grootste magt, dat de zeevaart en koloniën der ouden meer voor den oorlog dan den handel werden aangelegd. Lang bepaalde zich dezelve alleen bij zeerooverij (*); en, ofschoon de geschiedenis aan minos, koning van Creta, de eer geeft van de zeeën hiervan het eerst te hebben gezuiverd, duurde dezelve echter nog lang voort. Beroemd zijn, in de geschiedenis van hunne heldeneeuw, de vloten, tegen Troje uitgerust, en de togten der Argonauten. Sommigen hebben hierin een vereenigd doel van handel en oorlog erkend; doch ook deze vereeniging schijnt weinig anders dan rooverij aan te duiden.
Aan de volksverhuizing der Doriërs, welke in de eeuw na den val van Troje volgde, hebben wij niet alleen de stichting der Grieksche staten, maar ook die van hunne voornaamste koloniën te danken. Vele Hellenen, en vooral de beschaafdsten van hen, de Ioniërs en Aeoliörs, uit den Peloponnesus gevlugt of verdreven, vestigden zich op de kusten van Klein-Azië en de nabijliggende eilanden. De handel had dus geene aanleiding tot deze koloniën gegeven, ofschoon dezelve niet naliet hare welvaart en magt te bevorderen. Onder eene menigte steden, door hen gesticht of vergroot, waren Mitylene, Milete en Phocea de gewigtigste voor den handel.
De Grieksche koloniën, welke zich in Italië en Sicilië hebben nedergelaten, zijn meest van later oorsprong, en in eenen tijd gesticht, toen bijna elke Grieksche stad eenen vrijstaat vormde, waarin politieke onlusten dikwijls tot deze verhuizingen aanleiding gaven (**). Intusschen werden dezel-
{==764==} {>>pagina-aanduiding<<}
ve belangrijk voor den handel, en stegen hierdoor tot een' hoogen trap van aanzien en magt. Onder vele zijn Tarentum, op het vaste land, en Syracuse, eene volkplanting van Corinthe in Sicilië, de voornaamste.
Griekenland was, behalve door zijne ligging, ook nog door den geest van vrijheid, het hoofdkarakter van zijn volk, en de menigvuldige kleine vrijstaten, waarin hetzelve verdeeld was, zeer geschikt voor den handel. Het is derhalve te verwonderen, dat zich in zijne voornaamste plaatsen de handelgeest niet krachtiger ontwikkeld heeft. Doch, altijd in staatsgeschillen verdeeld, meestal onderling in strijd, hebben zij dit minder behartigd. Hunne zeemagt was alleen aan den oorlog gewijd, en de heerschappij der zee het hoofddoel der Atheniënsers. Deze zucht, hun door miltiades ingegeven, door themistocles bij Salamis, Artemisium en zoo vele andere zeeslagen vervuld, is van dien tijd af in alle hunne pogingen te herkennen. Vandaar het aanleggen van koloniën aan den Hellespont en te Naxos; vandaar de stichting van Amphipolis en andere plaatsen aan de Macedonische en Thracische kusten; vandaar, eindelijk, hunne pogingen, om Euboea en Megara, Potidea en Olynthus in onderwerping te houden. Spoedig volgden ook de Spartanen en Thebe hen hierin na, en de zeemagt van dezen is met geen ander oogmerk aangelegd. De Grieksche staten echter, welke van Dorischen oorsprong afstamden, waren daarenboven, door hunne zeden en lycurgus wetgeving, voor een vreedzaam verheer met volken en voor den handel ongeschikt. De Atheniënsers, door solon meer voor de weldaden van den vrede gevormd, hadden dit wel met hunne naburen niet gemeen; maar, sober in hun huisselijk leven, prachtlievend alleen in hunne feesten, was de handel hun tot geene behoefte geworden.
De voornaamste handelsteden van Griekenland zelve waren Athene en Corinthe. De laatste, als moederstad van vele koloniën, onder welke Corcyra en Syracuse de voornaamste waren, konde echter de afhankelijkheid van deze niet handhaven, gelijk dit met Potidea plaats had, hetwelk jaarlijks hare magistraten van Corinthe ontving. Het is derhalve niet waarschijnlijk, dat deze koloniën wegens den handel derwaarts zijn overgebragt, ofschoon zij in het vervolg denzelven niet weinig hebben bevorderd.
Het schoonste tijdvak in de geschiedenis van Griekenlands

{==765==} {>>pagina-aanduiding<<}
handel is gelijktijdig aan de Perzische monarchij in Azië. Verdeeld in zoo vele vrijstaten, als hetzelve steden telde, was algemeen belang tegen Perzië de band, welke dezelve vereenigde. Onafhankelijke volken, aan de kusten der Middellandsche zee gevestigd, onderhielden door den handel de gemeenschap van hunnen oorsprong, en verhieven zich door denzelven tot aanzien en magt. Uit de havens van Tyrus en andere Phenicische steden ontving Europa de voortbrengselen van Azië, wier volken, naauwer vereenigd, dezelve onverhinderd van verre aanvoerden. Egypte nam, onder de pharao's, op twee zeeën deel aan den handel der volken. Corinthe, Phocea en andere Grieksche steden dreven haren handel door de omzetting van Aziatische waren tegen den wijn en de olie van Italië. Tarentum en Syracuse, de inwoners van het gelukkige Massilië en van Gades waren in een levendig verkeer met Afrika's kusten, alwaar Carthago in het westen, Cyrene in het oosten hunnen handel uitbreidden. En waren het wel de zuilen van hercules, die den handel der oude wereld beperkten? Neen! ook buiten dezelve stevenden noord- en zuidwaarts Carthago's stoute kielen op naderhand nieuw ontdekte wegen. En wat mogen wij niet vermoeden van deszelfs verbindtenissen met magtige handelstaten, - van Carthago, hetwelk in zijne verbonden voor het toen geringe Rome zoo zorgvuldig zijne westersche bezittingen verborg? - In den naauweren kring van Griekenlands zeeën was alles leven en welvaart.
Milete, na Tyrus en Carthago de eerste handelstad der wereld, breidde zijnen handel uit in de Zwarte zee en het Palus Moeotis, waarvan het de kusten met eene menigte volkplantingen bezet had. Athene had in den Piraeus eene veilige haven, wel voor zijne zeemagt aangelegd, maar voor den handel niet min belangrijk. Zooveel voorname eilanden en steden aan de Aegeïsche zee, zooveel vrije, zooveel handeldrijvende staten. - O tijden van vrijheid en glorie, waarom zijt gij zoo spoedig verdwenen! Waarom moest eens servius sulpicius in uwe verwoeste grootheid het treffendste zinnebeeld der aardsche vergankelijkheid vinden! (*)
De handel vergezelt de vrijheid, en vlugt den schepter der dwingelandij. Griekenland had op Cheronea's velden zijne onafhankelijkheid verloren; en de omwentelingen, welke op deze tijden volgden, gaven aan den handel eene verandering,

{==766==} {>>pagina-aanduiding<<}
welke denzelven minder algemeen weldadig maakte, ofschoon zij nieuwe wegen opende. Het is onmogelijk te bevroeden, welke de gevolgen van de Perzische oorlogen voor den handel zouden geweest zijn, indien niet met alexander zijne magt en heerschappij waren vervallen; maar niemand, die de geschiedenis van Macedonië kent, zal beweren, dat deze oorlogen om den handel ondernomen werden. Dezelve waren eene uitvinding van den schranderen philippus, om Griekenland gedwee aan zijne regering te onderwerpen; en alexander vloog met verdubbelde drift de loopbaan in, welke hem zijn vader geopend had. Had hij zich ooit de overwinning kunnen voorstellen, welke zijne wapenen bekroonde? Leerde hij niet toen eerst de noodzakelijkheid van eene zeemagt gevoelen, toen memnon hem met eenen aanval dreigde? En is het niet zeker in de geschiedenis, dat hij Azië eerst kennen leerde, toen hij er streed? Intusschen konden de voordeelen van den handel met deze gewesten zijnen scherpen blik niet ontgaan, en men moet zwijgen over de mogelijke gevolgen, waar het vermetel zoude zijn te beslissen.
Alexandrië, door den overwinnaar van Azië gesticht, was in zijn begin eene militaire kolonie, maar werd weldra het middelpunt van den handel der wereld. Egypte, onder de dynastie der ptolemaeën bloeijende, onderwierp aan zich Cyrene, Lybië en de Phenicische kusten; en de vrije handel, die weleer de Middellandsche zee doorkruiste, werd weldra de eigendom van Alexandrië alleen. Door de vaart op den Arabischen zeeboezem en de Indische kusten waren de behoeften van alle beschaafde natiën aan zijnen handel onderworpen, en het strekte denzelven, zoo wel te lande als ter zee, over de geheele bekende wereld uit. Rhodus, Corinthe en Carthago voerden denzelven nog op de Middellandsche zee; maar, toen de twee laatste steden vervielen, was haar verlies voor den handel naauwelijks merkbaar.
Het verval van deze steden was het werk van Rome, hetwelk ook allengskens zijne magt over die staten uitbreidde, welke uit het Macedonisch rijk waren ontstaan. De geschiedenis van Rome, zoo algemeen bekend, bespaart mij de moeite van een betoog, dat zijne oorlogen niet wegens den handel gevoerd werden. Deszelfs handelstraktaten met Carthago, waarvan het eerste tot de vroegste tijden der republiek behoort, waren hoofdzakelijk ter wering van zeerooverij aan-
{==767==} {>>pagina-aanduiding<<}
gegaan, en toonen dus, dat de Romeinen ook hiermede hunne zeevaart begonnen hebben. De heerschappij op de Adriatische zee werd gevestigd door hunne Illyrische oorlogen, en de vernieling van dezen zeerooverstaat gaf hun eenen gebiedenden invloed in de zaken van Griekenland en op de Afrikaansche kusten. Nu waren het dan eens hunne wapenen, dan hunne verbonden, dan weder de politiek van eenen cato of eenen titus quintius flaminius, welke de middelen werden ter vergrooting van hunne magt. Eerlang zag Rome de geheele bekende wereld aan zich onderworpen. De handel, niet meer door eene reeks van vrije natiën gedreven, kwijnde, en behield of kreeg hoe langer hoe meer den vasten gang, welken dezelve door den aanleg van Alexandrië genomen had. Langs dezelfde wegen werd alles vervoerd en overgebragt; en naar mate Rome onder zijne overheerschers zijnen glans verloor, verloor ook de handel der wereld die gedaante, waarin dezelve zich vroeger vertoond had. Dezelve bestond altijd, maar niet meer op die weldadige wijze, in die verscheidenheid, in dat leven, waardoor dezelve op het aanzien en de magt van een land zijnen invloed kan uitoefenen.
Het geschiedkundig oogpunt, waaruit wij den handel der ouden hebben beschouwd, is reeds een genoegzaam bewijs, dat dezelve wel gevolg, maar nimmer oorzaak van hunne oorlogen geweest is. Echter, altijd geneigd om met onze denkbeelden ons in de oudheid te verplaatsen, blijft het eene vraag, der oplossing wel waardig, wat de reden hiervan geweest zij; waarom de handel, waardoor toen reeds zoo vele natiën hare magt en aanzien vermeerderd hadden, geene ijverzucht, geenen handelsnijd hebbe opgewekt; waarom dezelve niet toen reeds het doel van aller pogingen, en hierdoor eene bron van twist en oorlog geworden zij? - Wie in den geest der oudheid indringt, zal de reden hiervan beter gevoelen, dan ik dezelve in eenige trekken omvatten kan. Onder de staten der oudheid bestond niet die verbinding, die gemeenschap, welke thans de staten vereenigt, en de handel was niet, gelijk thans, in zijne zegenrijke gevolgen bekend.
Een staat behoeft, gelijk elk van zijne leden, eenen gezelligen omgang, en is, op zichzelven staande, den mensch gelijk, die in eenen afgezonderden toestand zijne denkbeelden niet kan uitbreiden. De staten der oudheid waren voor dezen vriendschappelijken omgang noch door hunne zeden, noch door hunne wetge-
{==768==} {>>pagina-aanduiding<<}
ving gevormd, en op den hoogsten trap van hunne beschaving kunnen wij de ruwheid, die hiervan het gevolg was, niet miskennen. Ter verdediging meestal zamengekomen, onderhielden zij niet minder de vijandschap, welke hen van anderen scheidde, dan den band, die hen onderling vereenigde; en de wetten, waardoor deze maatschappelijke banden werden verzekerd, vermeerderden altijd de scheiding der volken. Dezelve boezemden den burger eene uitsluitende neiging in voor zijne zeden, zijne gewoonten en zijnen vorm van regering, en hierdoor ontstond die verachting van vreemden, welke allen oude staten eigen is. Vandaar die menigvuldige staatsvormen, welke de geschiedenis der oudheid oplevert; vandaar dat politiek fanatisme, de bron van zoo vele onlusten en oorlogen. Sparta was door lycurgus tot eene soldaten republiek gevormd, wier leden, zelfs ten koste hunner zedelijkheid, door eene ruwe opvoeding tot krachtige en sterke burgers gemaakt werden. Athene, door smaak en kunsten tot eenen onbegrijpelijken trap van beschaving gestegen, zag neder op alles, wat het omringde. Rome kende zijns gelijken niet. Vreemdeling en barbaar was bij de ouden één. De godsdienst, later een band der volken, gaf uit zijne rijke verscheidenheid toen nog aan elken staat zijnen beschermer, of verbond ten hoogste eenige steden van gelijken oorsprong.
Dit verschil van zeden, wetten, staatsvorm en godsdienst had in de oudheid gevolgen, welke ons nu eens met bewondering, dan weder met afschuw vervullen. Het maakte de vriendschap teederder, de vijandschap verschrikkelijker. Het bevorderde huisselijke en maatschappelijke deugden, maar sloot den vreemdeling buiten den kring van onze zedelijke verpligtingen. Vandaar die liefde tot het vaderland bij de ouden, welke wij vruchteloos tot steun van onze staatsvormen terugroepen, maar welke niet altijd uit een hart voortsproot, vrij van haat en verachting. Zij moge de grootheid van hunne staten hebben bevorderd; maar voor de menschheid in het algemeen was dezelve verderselijk. Wie uwer (want wij mogen in zekere mate van hunne helden tot het karakter van een volk besluiten) wie uwer deelt niet in mijnen eerbied voor den edelen Patriciër, publius cornelius scipio? Aanschouwt hem als boezemvriend van zijnen laelius, als zoon, als broeder. Bewondert hem in zijne maatschappelijke deugden, als vrijwillig balling te Liturnum, als Consul te Rome. Maar ziet hem niet als held; ziet hem

{==769==} {>>pagina-aanduiding<<}
niet in het bloedbad van Illiturgis, waar zijn overwinnend heer geenen wapenloozen, geene zwangere moeder, geenen zuigeling spaarde, en waar hij door het vuur vernielde, wat het zwaard niet verdelgen kon (*)!
Ja, M. H! betreurenswaardig was, bij al de grootheid der ouden, het lot der menschheid. De vaderlandsliefde moge bij ons niet zoo vele deugden voeden; maar de eer, die in onze legers hare plaats bekleedt, bespaart ons ook hare gruwelen. De oorlogen, weleer een gevolg van volksvijandschap, zijn thans een gewrocht van staatkunde geworden. Men erkende in de oudheid geene natuurlijke regten der volken, en Europa was in geene staten verdeeld, wier verbonden op beginselen van gelijkheid steunden. De vrede was een staat van niet-oorlog; maar men kende den weldadigen zin niet, die bij ons vrede beteekent.
Deze omstandigheden waren dan een onoverkomelijke hinderpaal tegen den handel, en de bekrompene denkbeelden der ouden over den vorm en de ligging der aarde hebben ook zeker de uitbreiding van denzelven vertraagd. Doch hier moeten wij een groot verschil tusschen de oudheid en onze dagen erkennen. Wij hebben onze meerdere kundigheden vooral aan den handel te danken, en de handel is dus in onzen tijd niet als gevolg, maar als oorzaak van onze ontdekkingen te beschouwen. De ouden daarentegen kenden de wereld niet verder, dan hunne legers waren doorgedrongen. In hunne wijze van spreken zijn Indië en de zuilen van hercules de uithoeken der aarde, en van hunne vijf zonen waren drie, óf wegens de warmte óf door de koude, onbewoonbaar. Buiten eene noodzakelijke aanraking, bemoeiden de volken zich niet met elkander. Vanwaar anders, dat noch thucydides noch herodotus een woord van de Romeinen gewagen? De geschiedenis levert ons van deze onbekendheid de sprekendste bewijzen. Toen de Grieken hunne vloten tegen xerxes bij Aegina hadden verzameld, hielden zij het voor onberaden, naar Samos te zeilen, omdat zij Aegina even ver van Samos waanden als van de zuilen van hercules (†). Volgens livius (§) wist men waarschijnlijk te Rome niets van alexander's veroveringen in Azië; en Carthago, het handeldrijvend Carthago zelf, wist niets van de uitrusting der talrijke vloot der Romeinen, en liet zich hierdoor voorkomen. (**)

{==770==} {>>pagina-aanduiding<<}

Alle die middelen, welke bij ons óf de handel óf de meer algemeene beschaving heeft ingevoerd, en waardoor de gemeenschap der volken wordt bevorderd, waren onbekend. Ik zal nu niet van de geregelde posten, van geldhandel, wissel, verzekering spreken, of van soortgelijke uitvindingen van later tijden. Maar de oudheid kende zelfs, ter regeling van wederkeerige belangen, geene gezanten, gelijk deze thans bestaan, en die, welke de ouden zonden, waren meestal óf om oorlogsverbindtenissen aan te gaan, óf om eene soort van voogdij over de volken uit te oefenen.
Eene andere voorname reden, welke de handel in de oude wereld niet heeft doen worden hetgeen dezelve thans is, was, dat men denzelven in zijne zegenrijke gevolgen niet kende. Want, onathankelijk van alle de redenen, die denzelven belemmerden, was ook de handel der ouden uit zijnen aard niet algemeen voordeelig. Vóór de ontdekkingen van columbus en vasco de gama was de landhandel de voornaamste; de zeehandel bestond, althans wat de hoedanigheid betreft, hoofdzakelijk uit waren, welke eerst te lande waren overgevoerd. Indien wij ons voornamelijk bij den laatsten bepaald hebben, is het, omdat dezelve een' meer algemeenen invloed heeft op den bloei en de welvaart der volken, en omdat de landhandel te allen tijde meestal langs dezelfde wegen tot de Phenicische havens, tot Alexandrië of de andere Afrikaansche kusten gevoerd werd. De moeijelijkheden, waaraan de groote landhandel onderhevig is, maakte, dat zeer vele voorwerpen voor vervoer onvatbaar waren, en dat men andere niet dan in veel geringere hoeveelheid dan thans konde overbrengen. Vandaar, dat de groote handel met Azië meestal bestond in specerijen, wierook, edelgesteenten, metalen en prachtige kleedingstukken, en geenszins alle die waren bevatte, welke thans voor ons behoefte zijn geworden.
Hoe gezocht dus ook de waren van het oosten mogen geweest zijn, hoezeer zij vooral de zucht mogen opgewekt hebben om deze rijke gewesten te veroveren, is het echter niet te ontkennen, dat dezelve minder aan de behoeften voldeden, dan wel de weelde bevorderden; en indien wij bedenken, hoezeer deze tegen de toenmalige staatsbeginselen streed, hoezeer zij de hoofddeugden der ouden, dapperheid en moed, ondermijnde, dan verklaren wij ons niet alleen de anders onbegrijpelijke verachting, welke de oude wijsgeeren den

{==771==} {>>pagina-aanduiding<<}
handel toedroegen, maar wij moeten zelve erkennen, dat dezelve minder voordeelig was.
De handel, welken de landen, aan de Middellandsche zee gelegen, onderling dreven, had dit met den grooten handel wel niet gemeen, maar dezelve bepaalde zich toch voornamelijk tot warenhandel, en minder tot kunstproducten. De wijn en olie van Italiê en Gallië, het koorn van de Egyptische en Barbarijsche kusten, en het metaal, uit Spanjes rijke mijnen gedolven, waren de hoofdvoorwerpen. Dit alles maakte den handel der ouden eenvoudiger; het waren de ruwe producten, welke men overvoerde; handel en fabrijkwezen waren nog niet vereenigd. De schipper was meestal zelf koopman, en er waren niet, gelijk thans, zoo vele standen in de belangen des handels gewikkeld, ofschoon in sommige landen, gelijk dit in het bijzonder van Egypte gezegd wordt, eenige instellingen te zijnen nutte bestonden. Deze echter konden aldaar van geen' zeer grooten omvang zijn, daar de handel in Azië een handel van toevoer was, zonder dat de beschaafde landen van Europa dezelve wederkeerig dreven.
Wanneer wij deze aanmerkingen overwegen, zullen wij mogelijk naderen tot de oplossing der vrage, waarom de handel bij de ouden niet het gemeenschappelijk doel van alle volken geworden zij; waarom hierdoor geen handelsnijd tusschen hen is opgewekt, en dezelve geene aanleiding tot oorlogen gegeven heeft. Handel en zeevaart waren bij alle ouden veracht; en in Athene zelf, Athene, hetwelk zijne grootheid en misschien zijn volksbestaan aan de zeemagt verschuldigd was, schreef plato (*) het verval aan den handel en de zeevaart toe. De Romeinen lieten denzelven aan slaven en vrijgelatenen over; en zij waren er zoo verre af, om alleenhandel te zoeken, dat zij veeleer aan de volken, die hun onderworpen waren, de vrijheid lieten, om Rome alles toe te voeren. Van de vroegste tijden van Rome af vinden wij wetten, waarbij het aan lieden van aanzien verboden werd, om door den handel hunnen rang te bezoedelen (†). Deze denkbeelden waren zoo algemeen, stonden in zulk een naauw verband tot hunne instellingen en de beginselen, waarop hun

{==772==} {>>pagina-aanduiding<<}
staatsgebouw rustte, dat er eeuwen moesten verloopen, vóór dat de stand der kooplieden, van verworpen, gelijk dezelve was, werd, hetgeen dezelve thans is, de bron van bloei en welvaart eens volks. Dezelve hadden op hunne buitenlandsche betrekkingen zulk eenen invloed, dat de grondzuilen der staten moesten vervallen en vernieuwen, eer de handel was, hetgeen dezelve werd, het krachtigste middel ter beschaving der menschheid, en eens, door het algemeen belang, hetwelk denzelven tot zich trok, reden en aanleiding tot menigvuldige oorlogen.

Waarneming, omtrent de gelukkige genezing eener phlegmasia dolens puerperarum. Door E. Wichers, Med. Dr. te Middelstum, in Groningen.

De vrouw van G.B.v.B., 32 jaren oud, van eene zwakke ligchaamsgesteldheid, doch vlug en levendig van geest, zijnde wollennaaister van beroep, leed, omtrent de derde maand harer zwangerheid, aan eene ongeregelde spijsvertering, hoedanige, aan dezen toestand niet ongewoon, bij haar met eene algemeene zwakheid der verteringsorganen scheen gepaard te gaan. Onder het gebruik van bittere en aromatieke geneesmiddelen werd deze toestand, na eenigen tijd, veel verbeterd, en vervolgens geheel hersteld. Zij bleef nu voorts gezond tot aan het einde der zwangerheid. Op den 4 Oct. 1821 beviel zij van tweelingen. De verlossing was natuurlijk en niet zeer langwijlig. Dezelve werd evenwel, na de ontbinding, achtervolgd van eene vrij aanmerkelijke bloedvloeijing uit den uterus, welke de vroedvrouw, door het leggen van doeken, natgemaakt in koud water, met azijn vermengd, op den buik, gelukkig had beteugeld.
Nu bleef de vrouw, alhoewel zwak zijnde, vrij wel, tot op den negenden dag na de bevalling, wanneer zij hevige pijn begon te gevoelen langs den loop der dijezenuwen, zoo wel der voorste als achterste, aan het linkerbeen. Dezelve nam steeds toe, en er voegden zich nog andere ziekteverschijnselen nevens, zoodat ik de lijderes, op den 14, in den volgenden toestand bevond: de huid was droog over het ligchaam; de pols klein, versneld, doch niet hard; de lijderes klaagde over gedurigen dorst; de tong was bedekt met een wit muceus beslag, hoedanige in catharrale ongesteldhe-
{==773==} {>>pagina-aanduiding<<}
den dikwijls pleeg te worden waargenomen; de ademhaling eenigermate verhaast en bezwaard. Het klagen over geweldige pijn hield aan, welke van de heup, omstreeks den oorsprong der dijezenuwen, begon, en zich langs dezelve nu door het geheele been tot aan den voet uitstrekte. Er liet zich aan deze deelen geene hitte of zwelling waarnemen; doch de pogingen tot beweging waren zeer moeijelijk, en gingen met vermeerdering van pijn vergezeld. - Tot dusverre werd de plaatselijke ongesteldheid door mij beschouwd, als enkel van een' catarrhalen aard te zijn, waartoe trouwens het vatten van koude gedurende de verlossing en de aanwending der koude somentatiën gereede aanleiding konden hebben gegeven. Op het uitwendig aanzien des ongemaks was hier vele overeenkomst te bespeuren met de affectio ischiadica Cotunnii.
Ik liet dan, terwijl de hevigheid en aanhoudendheid der pijn (hoewel de overige teekenen der ontsteking ontbraken) mij een' ontstekingachtigen aard des ongemaks deden vooronderstellen, eenige bloedzuigers langs de pijnlijke strekking des deels aanzetten, en voorts eene spaanschevliegpleister ter plaatse van den grooten draaijer leggen. Inwendig werd een Infus. flor. chamom. et papav. rhead., vereenigd met Sal. ammon., Extr. bardan., Spir. Mindereri, Rob sambuci en Vinum stib., gebruikt.
Den volgenden dag, den 15den, werd ik 's morgens vroeg geroepen, daar men vreesde, dat haar toestand veel verergerd was; en ik kan niet ontkennen, bij mijne komst, verwonderd te zijn over de verandering, welke er plaats vond. Ik aanschouwde, namelijk, zoodanige gezwollenheid van het geheele been, van de teenen of tot aan de heup, dat deszelfs omvang zeker meer dan tweemaal dien van het regter been te boven ging. Deze zwelling verspreidde zich tevens over een gedeelte van den onderbuik aan de aangedane zijde des ligchaams. Van de costae spuriae af, tot aan het kniegewricht, hadden de deelen een volkomen naar marmer gelijkend aanzien, door de mengeling van blaauwe, witte en roode strepen; de zwelling was vrij hard, of gespannen, en veerkrachtig bij het aanraken; de hitte gering; de beweging van het been en der dije onmogelijk, en het gevoel van zwaarte des deels aanmerkelijk en hoogst lastig. De aangelegde vesicans had zeer wel getrokken, zoodat er zich veel sereus vocht door ontlast had, waardoor ook de vorige inwendige pijnlijkheid des ongemaks eenige verminde-
{==774==} {>>pagina-aanduiding<<}
ring had ondergaan. De afscheiding van zog bleef voortduren, alhoewel dezelve, wegens den staat van zwakheid, waarin de lijderes verkeerde, niet overvloedig kon zijn. De lachiae waren reeds vroegtijdig opgehouden. De koorts was niet hevig, en zelfs minder, dan vóór de uitzetting der zwelling had plaats gehad. De lijderes was inmiddels droefgeestig en zonder eetlust.
De onderkenning der ziekte was dan nu niet meer duister, en ik werd overtuigd, dat ik hier te doen had met die eigenaardige ziekteform, welke men ons in lateren tijd met onderscheiding heeft doen kennen, als bij uitsluiting der kraamvrouwe eigen, en dus, overeenkomstig de hoofdverschijnselen, waarmede zij gepaard gaat, thans algemeen bekend staat onder den naam van phlegmasia dolens alba puerperarum.
Ik herinnerde mij nu, kort te voren, eene waarneming gelezen te hebben van Dr. gitterman, in het Journal van hufeland, 1ste No. van 1820, aangaande dezelfde ziekte; en het gelukkig gevolg, dat zijne aangewende geneeswijze gehad heeft, deed mij besluiten, om mij daarnaar, in de behandeling mijner lijderes, hoofdzakelijk te regelen. Ik liet dan de vesicans aan de binnen- en benedenzijde der dije leggen, en de geheele zwelling inwrijven met een smeersel, bestaande uit gelijke deelen van het Ung. mercuriale en Linimentum volatile; - het reeds vermelde infusum werd voortgebruikt.
Den volgenden dag was de zwelling, voor zoo ver deze zich tot den onderbuik bepaalde, reeds aanmerkelijk minder geworden. De twee spaanschevliegen werkten zeer sterk, zoodat uit de opene plaatsen bij voortduring eene aanmerkelijke hoeveelheid weivocht ontlast werd. De huid was nu ook meer ontspannen geworden, en dezelve scheen zich tot eene betere doorwaseming voor te bereiden. Ik oordeelde daarom dezelfde behandeling te moeten doen voortduren; er werd nu ook nog een vesicans aan de buitenzijde der dije gelegd.
Op den volgenden dag werd wederom eene aanmerkelijke vermindering der zwelling waargenomen, zoodat dezelve aan den buik en het bovendeel der dije genoegzaam niet meer te bespeuren was. De lijderes, nogtans, bevond zich nu in een' meer koortsigen toestand, en begon zwakker te worden. De sal ammoniacum werd uit het inwendig geneesmiddel weg-
{==775==} {>>pagina-aanduiding<<}
gelaten, en de vesicans aan de binnenzijde der kuit geplaatst. Hierop was de zwelling aan de dije op den volgenden dag genoegzaam geheel verdwenen; de zwakheid der lijderes nam inmiddels toe; de zogäfscheiding bleef, hoewel in eene geringe mate, steeds voortduren. Nu werd de vesicans nogmaals verplaatst, en onder de kuit aangelegd; terwijl haar een Decoctum cort. Peruv. met Liq. anodin. en Syr. cort. aur. inwendig werd toegediend, daar de krachten dringend ondersteuning vorderden.
Onder het gebruik dezer middelen begon weldra de koorts af te nemen, terwijl de eetlust en krachten toenamen, welke voorts door een ligt verteerbaar, doch krachtig voedsel en eenigen wijn meer en meer werden bevestigd. De zwelling van het been door de laatst aangelegde vesicans veel verminderd, ofschoon niet geheel weggenomen zijnde, werd er geene nieuwe geappliceerd, maar de vorige in ettering gehouden. De staat der lijderes keerde op deze wijze ten gunstigste; de zwelling verdween allengskens geheel. Na eenigen tijd, alzoo voortgegaan zijnde, werd waargenomen, dat er nog eene geringe zuchtige zwelling om de enkels, benevens een gevoel van zwakheid in het aangedane been, was overgebleven; waarom ik oordeelde, de ettering te moeten doen ophouden. Een en ander verschijnsel werd, door de aanwending van den Balsamus opodeldoch., bij wijze van wassching, naar de manier van onzen Landgenoot, den beroemden van der haar, en de applicatie van een uitdrijvend verband, binnen ongeveer twee weken geheel weggenomen, zoodat de lijderes volkomen hersteld mogt worden genoemd, en in staat was, voor een groot gedeelte, hare twee zuigelingen van het noodige voedsel uit eigene bronnen te voorzien.

Geschiedkundige bijzonderheden, aangaande Gabriel d'Acosta, geleefd hebbende te Amsterdam, in het begin der XVIIde eeuw.

Gabriel d'acosta was geboren te Porto, in Portugal, omtrent het einde der XVIde eeuw. Zijn vader had het Joodsche geloof vaarwel gezegd, en, naar het schijnt, het Christendom uit volle overtuiging omhelsd. Het mogt echter dezen niet gebeuren, om zijnen zoon in dezelfde grondbeginsels te doen volharden. Terwijl de jonge d'acosta bezig

{==776==} {>>pagina-aanduiding<<}
was, de Regtsgeleerdheid op de Hoogeschool te beoefenen, begon hij eenige twijfelingen te koesteren omtrent de Goddelijkheid der Evangelieleer. Zichzelven meer zielerust voorstellende in de omhelzing van het voorouderlijk Joodsch geloof, verzaakte hij weldra het Christendom, zonder te worden wederhouden door het verlies van het aanzienlijk ambt, hetwelk hij, als Schatbewaarder van eene rijk begiftigde Kerk in zijn vaderland, bekleedde. Zijne overredende taal gold zelfs zoo veel bij de overige leden van zijn geslacht, dat allen zijn voorbeeld navolgden, met hem Portugal verlieten, en de stad Amsterdam, in het vrije Nederland, tot hun verblijf voortaan uitkozen.
Hier, echter, ondervond uriel d'acosta (*), dat een woelgeest nergens welkom en nergens gelukkig is. Naauwelijks was hij te Amsterdam gevestigd, of hij geraakte in openlijken twist met de Rabbijnen van zijne gemeente. Dezen verweet hij, dat zij van de voorouderlijke leer asdwaalden. Helaas! toen reeds, en dus niet slechts in onze dagen, moest het jodendom uit den mond van eenen d'acosta de beschuldiging hooren van verregaande oneerbiedigheid omtrent de geboden hunner oudere Leeraars en Schriftuitleggers. Evenwel men gunde hem den tijd niet, om zijne Bezwaren in het licht te geven. Men vermoedde daarin eenigen zuurdeesem van Sadduceïsmus; en reeds vóór de uitgave werd zijn werk hevig aangevallen door zekeren Spaanschen Joodschen Geneesheer, in een Vertoog over de Onsterfelijkheid der Ziel, in 1623 uitgekomen. D'acosta bleef hem geen antwoord schuldig. Doch de Regering van Amsterdam vond weinig behagen in zijn geschrijf, en liet het voor de Joden hoogst ergerlijk smaadschrift niet alleen ophalen, maar strafte den dweepzieken Schrijver met eene gevangenis van tien dagen en eene geldboete van driehonderd gulden. Daarenboven sprak de Portugesche gemeente den banvloek over den vermetelen betweter uit. Zijne eigene broeders namen het besluit, om alle gemeenschap en zelfs alle gesprekken met hem te vermijden. Hij verhaalt, dat vooral de kinderen op 's heeren straten hem smadelijk bejegenden. Men kreet hem overal voor eenen boozen ketter uit. Zijn eigen huis verschafte hem geene veilige schuilplaats meer; en hij verscheen niet voor de deur, of, naar de toenmalige handelwijze der lieve,

{==777==} {>>pagina-aanduiding<<}
door geen verbeterd onderwijs bedorvene jeugd, slijk en onreinheden van allerlei aard vlogen op hem af.
Vijftien jaren lang verduurde hij met onbuigzame sierheid de vervolgzucht zijner geloofsgenooten. Eindelijk verklaarde hij zich bereid, om zijne dwalingen te erkennen. Hij deed aanzoek tot verzoening. Men stond hem den vrede vrij spoedig toe tegen eene schrlftelijke verklaring, de plegtige herroeping van zijne vroegere dwalingen behelzende; en het scheen alsof d'acosta voortaan den rang in de zamenleving zou hernemen, waarop geboorte en kunde hem aanspraak gaven.
De uitkomst bewees het tegendeel. D'acosta was en bleef onrustig van geest en gedrag. Nieuwe onvoorzigtige gedragingen haalden hem ten tweeden male het strafgerigt der Synagoge op den hals. De hartstogtelijke gemoedsstemming zijner volksgenooten kende geene palen meer. Zij openbaarde zich in zoo vele smadelijke bejegeningen, dat d'acosta zich alweder gedrongen zag, de kerkelijke overheid in te roepen, en zich bereidwillig te verklaren, hare tuchtiging te ondergaan, zich vleijende alzoo met toegevendheid te zullen worden behandeld.
In deze hoop werd d'acosta deerlijk te leur gesteld. Verdraagzaamheid was toen niet aan de orde van den dag. Het kerkelijk vonnis veroordeelde hem, om in rouwgewaad, op eene verhevene plaats, in de Synagoge te verschijnen, en aldaar, ten aanhooren van de gansche gemeente, met luider stemme eene nederige belijdenis van al zijne zonden en menigvuldige dwalingen voor te lezen. Daarop voerde men hem in een' hoek van het tempelgebouw, bond zijne handen aan een' paal, ontblootte zijnen rug, en de Voorzanger telde op denzelven naauwkeurig 39 geeselslagen af. Hier bleef het iet bij. Men deed hem aan den ingang der Synagoge nederbukken, en de gansche liefderijke Joodsche gemeente nam haren uittogt over hem heen.
Deze verregaande smaad voerde d'acosta's drift ten hoogsten top. Hij werd schier geheel waanzinnig. Hij stelde een geschrift op, waarin hij niet alleen zijne geloofsgenooten, maar ook de Regering van Amsterdam op het hevigst aanvalt; hij smeekt daarin de hulp der nakomelingschap af, en spreekt den vloek over gansch Nederland uit (*).

{==778==} {>>pagina-aanduiding<<}

Met deze letterkundige wraak niet tevreden, trachtte hij zijn' eigen' broeder om te brengen, als zijnde een zijner geduchtste vijanden. Hij deed op denzelven te vergeefs een pistoolschot, en maakte daarop zelf een einde aan zijn leven, omstreeks het jaar 1640.
Aldus eindigde deze ongelukkige dweeper, wiens helder oordeel en ongemeene kundigheden door vriend en vijand erkend worden, maar wiens ontijdige geestdrift het ongeluk van zijn leven uitmaakte. De herinnering aan zijne lotgevallen en uiteinde is thans niet ongepast. Dezelve leeren, tot welke rampzalige uitersten eene hartstogtelijke gemoedsstemming, door Godsdienst noch Rede behoorlijk gematigd, het beste hersengestel drijven kan. Zij wijzen verder aan, dat, hoe begeerlijk het tijdperk der Dordsche synodale geschiedenis ook sommigen schijnen moge, het geslacht van d'acosta nogtans weinig reden heeft, om de onverdraagzaamheid van die tijden terug te wenschen. Zij brengt ons eindelijk zeker bekend spreukje weder te binnen: ‘Gelijk de ouden zongen, piepen de jongen.’

(Het bovenstaande berigt over d'acosta is getrokken uit j. le clerc, Bibliothèque universelle, T. XXVII. p. 327-330; bayle, Dictionnaire crit., au mot Acosta; basnage, Histoire des Juifs, T. VI. P. 2. p. 467 en 468; en uit paquot, Mémoires littéraires sur les Pays-bas, T. IV. p. 11.)








Togtje naar Frederiksoord, Willemsoord, Wilhelmina'soord en de Ommerschans, in julij 1823.

- - - Eindelijk kregen wij het eerste huis van Willemsoord, of kolonie No. 3, in het gezigt; en voor hetzelve begint een uitmuntend aangelegde, zeer breede weg, welke de gansche uitgestrektheid der koloniën doorkruist, voor het gebruik van welken men geen tol hoegenaamd behoeft te betalen. De bouw der huisjes of schuren viel mij dadelijk in het oog: ik vond dezelve fraaijer en grooter dan die, welke ik in 1819 in de eerste kolonie van Frederiksoord gezien had; en ik vernam dan ook, dat de huizen der laatst aangelegde koloniën altijd beter zijn dan die der vroegere;

{==779==} {>>pagina-aanduiding<<}
men doet zijn voordeel met de opmerkingen van deskundigen, en de verkregene ondervinding wordt niet verwaarloosd. De tuintjes rondom de huizen, of eigenlijk tusschen dezelve, (want de huizen zijn allen 130 schreden van elkander verwijderd) stonden zeer lief; de aardappelen op het veld beloofden een goed gewas. Minder goed stond in deze kolonie de rogge, hetgeen denkelijk het geval wel niet zoude geweest zijn, indien de heide, welke hier zeer dor en zandig was, bij den aanleg duchtig ware gemest geweest; doch reeds in den jare 1820, toen deze kolonie gesticht werd, was de Maatschappij voornemens, ten einde den laster, die zelfs de edelste ondernemingen met zijnen vuilen adem bezwalkt, ook hieromtrent den mond te stoppen, geen, of ten minste niet dan zeer weinig, mest van buiten te ontbieden, maar slechts met eigen bereide meststoffen het heideveld te bebouwen. Het gras en de klaver stonden, zeker ook door dezelfde oorzaak, vrij schraal; echter was er voeder genoeg voor de koeijen, welke ieder huisgezin bezit. Het had veel moeite in, om in deze kolonie, welke zeer hoog ligt, putten te graven, welke goed, drinkbaar water konden verschaffen; men heeft zulks echter zeer wel volbragt, en dezelve met turf opgemetseld; ieder zestal huizen bezit zoodanig een' put. Al voortgaande, ondervroeg ik vele kolonisten naar hunnen toestand, en het grootste gedeelte dergenen, welke ik sprak, waren zeer vergenoegd met hun lot. De meeste kinderen waren uit Dordrecht, waar men, drie jaren geleden, den verstandigen maatregel genomen had, om alle de kinderen uit een weeshuis, en met dezelve eene menigte armen, gezamenlijk meer dan 300 zielen, naar hier te zenden. Deze maatregel heeft voor de stedelijke kas eene aanmerkelijke bezuiniging opgeleverd, terwijl tevens de weezen en armen er zoo gezond mogelijk uitzien en volmaakt tevreden zijn; welk lot hun voorzeker nimmer in zulk eene mate te Dordrecht zoude te beurt gevallen zijn. Inderdaad, de
Maatschappij van Weldadigheid heeft zich bij de Natie dubbel verdienstelijk gemaakt, doordien zij ook de weezen in hare koloniën heeft willen opnemen, en hen tot een gezond en sterk menschenras vormen. Wanneer men toch de weeshuizen in de onderscheidene steden van de provincie Holland (want verder kan ik niet oordeelen) bezoekt, en aandachtig gadeslaat, hoe akelig over 't algemeen de kinderen er uitzien, en welk eene menigte van mismaakten zich onder dezelve bevinden,

{==780==} {>>pagina-aanduiding<<}
en dan tevens bedenkt, dat elk dezer kinderen meer dan f 100, ja wel soms f 140 jaarlijks kost, terwijl zij in de koloniën voor f 45 worden opgenomen; wie zou dan niet wenschen, dat alle weeshuizen in de koloniën werden overgebragt? Men werpe mij niet tegen, dat de meeste ambachtslieden uit de weeshuizen voortkomen, en dat het dus niet voorzigtig zoude gehandeld zijn, alle weezen in ééns op het land over te brengen. Gesteld dat dit zoo ware, zouden dan niet, bijaldien er gebrek aan bekwame werklieden in de steden kwame, een aantal voormalige weezen, of derzelver kinderen, nu tot sterke en gezonde menschen opgegroeid, zich volgaarne tot de bewuste werkzaamheden aanbieden? Daarenboven is deze manier van besteding, uit een ander oogpunt beschouwd, uitermate belangrijk voor de verligting der armoede in de steden, daar men bij ieder zestal kinderen twee bejaarde gehuwde lieden, zonder kinderen, als huisverzorgers, alsmede twee arme huisgezinnen, kosteloos voegen kan, - waarlijk de meestmogelijk voordeelige manier van besteding; en wie weten wil, hoe die menschen verzorgd worden, die kome hier en zie, en hij zal verbaasd staan. - De hoofdgebouwen van Willemsoord bevinden zich op de vier hoeken van een groot plein, nagenoeg in het midden der kolonie; dezelve zijn de school, spinzaal, woning van den Onderdirecteur, met het toezigt over deze kolonie belast, en woning van den Directeur der spinnerijen. De school is gebouwd op kosten van Z.K.H. den Prins van Oranje, en te diens eere draagt deze kolonie dan ook den naam van Willemsoord. Van de hoofdgebouwen reden wij, door de, een half uur lange, regte rij van huizen, over een' altijd fraaijen en gemakkelijken weg, naar het eind van deze kolonie No. 3, waar de kolonie No. 6 begint; deze is grootendeels eerst in den verleden jare 1822 aangelegd, en men was er nog
druk bezig met het branden der heide, welke bebouwd zoude worden. Het moge iemand wonderlijk toeschijnen, dat in eene bestaande kolonie nog heide valt te branden; doch de zoodanige wete, dat de Maatschappij van Weldadigheid gewoon is, voor de nieuw verwacht wordende kolonisten, door de oudere slechts 1½ van de 3½ morgens grond, welke bij ieder huis behooren, te laten bebouwen, waarvan de nieuwelingen dan ook het jaar van hunne aankomst de vruchten kunnen plukken; doch dat zij de overige twee morgens zelve moeten ontginnen en bebouwen, waarin zij door geschikte Onderdirecteurs en See-
{==781==} {>>pagina-aanduiding<<}
tiemeesters onderwezen worden. De rogge stond hier tamelijk, doch de aardappelen en de klaver zeer goed. Daar deze kolonie nog niet geheel ontgonnen is, heeft ieder huisgezin slechts ééne koe; ik vond sommige huizen nog onbewoond, en vernam, dat men er altijd eenige in voorraad gereed maakt, ten einde in staat te zijn, om, in gevalle er met de eene of andere stad of regenten van godshuizen een contract gesloten wordt, dadelijk de huisgezinnen te kunnen vestigen, en zulks heeft altijd in de laatst aangelegde kolonie plaats. De hoofdgebouwen der 3de kolonie dienen tevens voor deze 6de; de kinderen gaan daar ter schole, en de kolonisten gaan mede te Steenwijkerwold ter kerke. De 6de kolonie verlatende, kwamen wij aan de 4de, of Wilhelmina'soord, welke in 1821 is aangelegd, en geheel van de scheepssloot, een door kolonisten gegraven kanaal, doorsneden is. De oogst stoud hier allezins voortreffelijk, en de koeijen zagen er mede zeer wel uit. Wij reden de kolonie regt door, tot aan eene plaats, waar drie bruggen over de scheepssloot liggen; de eene leidt naar het naburig dorp Noordwolde, de tweede naar de oost-vierdeparten of het overige regte gedeelte van No. 4, en de derde naar dat gedeelte der 4de kolonie, waarin zich de hoofdgebouwen bevinden. Wij sloegen den laatsten weg in, daar wij nog gaarne
vóór het vallen van den avond in ons logement wilden zijn. Na eenigen tijd gereden te hebben, kwamen wij langs de vier groote gebouwen en de smederij, en vervolgens in No. 2. Deze kolonie, uit 54 huizen bestaande, is in 1819 aangelegd; en ik herinnerde mij, dezelve nu doorrijdende, met groot genoegen, hoe ik in dat jaar hier niets dan barre heide had gezien, met welke te bebouwen men een begin maakte: thans zag alles er welig en tierig uit; sommige tuintjes waren met de fijnste groenten vervuld, en konden met die van den besten hovenier in Holland gerust vergeleken worden. o, Hoe klopte mij het hart van vreugde, bij het aanschouwen van al dit goede! en ik wil niet ontveinzen, dat tranen van aandoening mijne wangen bevochtigden. - Uit No. 2 kwamen wij langs het starrebosch van Westerbeeksloot en langs de kolonie No. 1 aan ons logement. Spoedig gingen wij de kolonie, welke regt over het logement ligt, doorwandelen. Welk eene verandering, sedert mijn eerste bezoek! Ik had nimmer durven denken, dat heide zoo vruchtbaar konde worden. De landen en tuinen zagen er uit, alsof zij sedert eeuwen bebouwd waren geweest; en

{==782==} {>>pagina-aanduiding<<}
het was toch nog geene volle vijf jaren geleden, dat hier niet het minste spoor van groen was te vinden. De vruchtboomen in de tuinen waren zeer vermeerderd, daar ieder kolonist er jaarlijks een bij krijgt. Ik bevond, dat in deze kolonie eenige huizen waren weggenomen, en vernam, dat zij in de 4de kolonie waren verplaatst, en wel om de zeer goede reden, dat ieder kolonist 3½ morgens bouwland moest hebben, en men in den beginne slechts 2 morgens bij ieder huis had genomen, terwijl naderhand bleek, dat zulks gemakkelijk tot 3½ konde vermeerderd worden. Uiterst tevreden over alles, wat ik gezien had, ging ik een bezoek afleggen bij den Directeur der kolonie, den Heer w. visser. Tot mijne innige spijt vernam ik van zijn Ed., dat de Generaal van den bosch naar 's Hage was, om de algemeene vergadering der Hoofdcommissiën, zoo van Weldadigheid als van Toevoorzigt, te gaan bijwonen. Het is deze Generaal alleen, die het stoute ontwerp heeft durven vormen, en, niettegenstaande alle tegenkantingen van vuig eigenbelang, dwaze onwetendheid of lage bedilzucht en laster, door zijn schrander brein en ijzeren wil verwezenlijken, om het schrikbarend aantal onzer armen in zulk eene mate te verminderen, dat hetzelve voor de natie niet meer te vreezen zal zijn. - Het zal den lezer van dit reisverhaal misschien niet onaangenaam zijn, iets meer te vernemen van dezen menschlievenden en zich voor het algemeen welzijn geheel opofferenden man, wien men, even gelijk howard, voorzeker eerst na zijnen dood (welken de Hemel nog vele jaren, tot zegen van de ongelukkigen in Nederland, verhoede!) naar waarde zal schatten. Deze bijzonderheden zijn mij door een' mijner bloedverwanten medegedeeld, die den Generaal vele jaren in de Oostindiën in zijn openbaar en huisselijk leven naauwkeurig heeft gekend en gadegeslagen. - Johannes van den
bosch is de zoon van een' Geneesheer op een dorp, nabij Bommel in Gelderland gelegen. Reeds vroeg hield zijn vlugge geest zich bezig met wiskunstige berekeningen. Nog zeer jong zijnde, ging hij als Luitenant der Genie naar de Oostindiën. Hier gedroeg hij zich zoo wèl, dat hij tot Kolonel werd bevorderd; doch, door zich al te vrijmoedig uit te laten over de willekeurige handelingen van onzen toenmaligen Gouverneur-Generaal aldaar, den Maarschalk daendels, haalde hij zich de ongenade diens mans op den hals, en ontving bevel, om binnen zeer korten tijd Java te verla-
{==783==} {>>pagina-aanduiding<<}
ten, hetgeen hij dan ook, niet zonder aanmerkelijke schade aan zijne bezittingen, bewerkstelligde. In het vaderland teruggekeerd, vatte hij tegen de Franschen, onder wier juk wij toen zuchtten, een' geweldigen afkeer op, zoodat hij zich dadelijk bij de omwenteling vrijwillig aanbood, om het bevel te voeren over het beleg van Naarden, waarvan hij zich uitnemend heeft gekweten. Hierna werd hij belast met het overzenden van troepen naar de Oostindiën, en bedacht de voor het Gouvernement zoo voordeelige wijze van de soldaten door koopvaardijschippers derwaarts te zenden, terwijl hun ginds de vracht in koffij betaald werd Voor zijne diensten werd hij dan ook tot Generaal-Majoor en Ridder der Willemsorde van de derde klasse bevorderd. - Reeds lang had het verbazend aantal onzer armen en hun deerniswaardig lot zijn menschlievend hart getroffen, en was hij bedacht op een middel, om dezelve uit de laagte, waarin zij gezonken waren, te verheffen, en hen in nuttige burgers der maatschappij te herscheppen. Geen der in groot aantal in druk verschenen plans van werkhuizen enz. scheen hem voldoende toe; en, verder over dit punt nadenkende, herinnerde hij zich, hoe hij in de Oostindiën een groot stuk woesten grond
alleen door verarmde huisgezinnen had doen ontginnen en bebouwen, en hoe zulks eindelijk eene groote winst had opgeleverd; en ziedaar, eensklaps was het ontwerp gesmeed: onze armen moesten op de talrijke heiden, welke bijna een derde gedeelte van ons vaderland beslaan, overgebragt worden, als het éénige middel, om duurzaam in hun onderhoud te voorzien. Gezegende inval, die thans bijna 4000 menschen aan armoede of schandelijke bedelarij heeft onttrokken! - Het had nog al eenige moeite in, om twaalf mannen van naam bij elkander te krijgen, die zich wilden verledigen tot het uitmaken der Commissie van Weldadigheid. Met nog grootere moeite kwam er eene permanente Commissie tot stand, waarin de edele faber van riemsdijk zich zoo uitermate verdienstelijk maakt. Zulks gelukte evenwel, en vele onder onze landgenooten gaven gaarne hunne zeeuwen tot verwezenlijking van het ontwerp, en dus tot stichting der eerste kolonie. Hier was van den bosch, van het aanbreken des dageraads tot laat in den avond, nu bij 't bebouwen der heide, waar hij zelf handen aan 't werk sloeg, dan weder bij de metselaars en timmerlieden, welke de huizen bouwden, tegenwoordig; terwijl hij op alles een waakzaam oog hield, en voor de belangen der

{==784==} {>>pagina-aanduiding<<}
Maatschappij van Weldadigheid zorgde. Men zoude denken, dat, na zulke vermoeijende werkzaamheden, gedurende den ganschen dag, de edele man zich ten minste de hoogstnoodige nachtrust zoude vergund hebben; maar veelal bragt hij den halven nacht met schrijven door, daar de correspondentie der Maatschappij in den beginne ook grootendeels voor zijne rekening kwam. Zijne opofferingen strekten zich zelfs zoo verre uit, dat hij de niet onaanzienlijke reiskosten van en naar de kolonie altijd voor zijne rekening nam, en niet wilde, dat die ten laste der Maatschappij zouden komen. Niettegenstaande dit alles, worden er onder ons, Nedèrlanders, nog lieden gevonden, die de verfoeijelijke onwaarheid durven verspreiden, en onkundigen genoeg, die dezelve gelooven, dat van den bosch en de braven, welke met hem aan het hoofd der koloniën en der Maatschappij staan, aanzienlijke bezoldigingen trekken, en, gelijk men spreekt, hunne beurs maken!... De twee hoogste traktementen, welke door de Maatschappij van Weldadigheid betaald worden, zijn, het eene van f 2500 aan den Kapitein w. visser, Directeur, die zijne bezoldiging bij het leger daarvoor verloren heeft, en een van f 2000 aan den Heer w.a. ockerse, tweeden Secretaris der Maatschappij in 's Hage, wiens traktement bijna geheel door de opbrengst van het tijdschrift de Star wordt goedgemaakt. Doch door alle deze uitweidingen, welke mij de zucht voor waarheid en regt deden maken, en om diegenen onder onze natie, welke dit mogten lezen, en nog niet genoeg met de Maatschappij van Weldadigheid bekend zijn, in te lichten, ben ik van het verhaal mijner reis afgedwaald. - Ik bragt den nacht in het nieuwgebouwde logement te Frederiksoord in eene goede kamer en op een zacht bed verkwikkelijk door, nadat ik alvorens rijtuig besteld had, om mij den volgenden
morgen naar de Ommerschans te brengen. Vroeg opgestaan zijnde, doorbladerde ik het boek, waarin vreemdelingen verzocht worden hunne aanmerkingen op de inrigting enz. der koloniën mede te deelen; ik vond er geene van eenig aanbelang, (aan laffe scherts van eenige ongevoelige wezens, den naam van menschen schier onwaardig, ontbrak het niet) maar zoo veel te meer blijken van goedkeuring, en onder deze sommige fraaije versjes. Met genoegen zag ik ook in dit boek de namen der twee Leidsche studenten, welke hunne medebroeders bij de Subcommissie der Maatschappij te Lei-
{==785==} {>>pagina-aanduiding<<}
den vertegenwoordigen. Het strekt inderdaad tot groote eer der studerende jeugd te Leiden, dat meer dan 100 hunner het lidmaatschap der edelste Maatschappij, welke ooit bestond, hebben aanvaard. Mogt het voorbeeld, door deze gegeven, op alle onze Hoogescholen algemeene navolging vinden! - Daar mijn rijtuig voor stond, begaf ik mij dadelijk in hetzelve, en reed, langs de huizen en gronden van kolonie No. 1, naar Wapserveen, een weinigbeduidend gehucht; van daar naar Havelte, bij welk dorp wij eenige groote steenen of zoogenaamde Hunnebedden in de heide zagen liggen. Na een' geruimen tijd door woeste heide gereden te hebben, welke het te wenschen ware, dat het eigendom der Maatschappij van Weldadigheid was, kwamen wij aan het zoo bijzonder nuttige kanaal, 't welk in 1769 van Meppel naar Assen gegraven is, en een groot gedeelte van Drenthe doorloopt. Ik vernam, dat, sedert het aanleggen van dit kanaal, zeer vele landen bebouwd zijn geworden, welke te voren altijd woest hadden gelegen. Zulks is er een natuurlijk gevolg van; en het ware dus ook in dit opzigt te wenschen, dat de Maatschappij van Weldadigheid meer algemeen door de natie ondersteund werd, ten einde zij in staat gesteld mogt worden,
meer en grootere kanalen dan tot dusverre te doen graven. - Onder het, voor iemand, die een' geruimen tijd door heide gereden heeft, zoo vrolijk gezigt van stroomend water, reden wij langs het kanaal, en, hetzelve verlaten hebbende, kwamen wij spoedig te Meppel, eene vrolijke, welvarende plaats, welke ik nu voor de tweede maal bezocht. Na ons daar ververscht te hebben, vervolgden wij onzen weg langs de Hoogeveensche vaart, een kanaal, dat tusschen Hoogeveen en Meppel is gegraven, voornamelijk om den turf zoo veel te beter te kunnen afvoeren. Wij ontmoetten eene menigte boeren, die de produkten van hun land en vee te Meppel gingen ter markt brengen; zij zagen er allen welvarend uit. Het kanaal verlatende, hielden wij regts, en kwamen vervolgens aan het lange vlek, de Wijk genaamd, dat gedeeltelijk in Drenthe, gedeeltelijk in Overijssel ligt. De weg was meestal zeer zandig, doch fraai belommerd, en dus niet onaangenaam. Na eenige uren gereden te hebben, gedurende welke wij onafzienlijke streken heide ontmoetten en ook sommige stukken daarvan doorreden, kwamen wij te Avereest, een dorp niet verre van de Ommerschans gelegen, en welks Predikant aldaar den Godsdienst aan de Hervormde

{==786==} {>>pagina-aanduiding<<}
bedelaars verkondigt. Er verliep nog eenige tijd, vóór wij de Ommerschans bereikten, of eigenlijk de herberg van krusinga, niet ver van dezelve aan de Dedemsvaart gelegen, waar wij afstapten, en dadelijk de 5de kolonie, rondom de schans gesticht, gingen bezigtigen. De Ommerschans was sedert den jare 1672, wanneer zij het laatst tegen den Bisschop van Munster diende, door 's lands regering bijna verlaten, en bevond zich in een' zeer vervallen toestand. Zij trok de aandacht der Maatschappij van Weldadigheid, als zijnde, wegens de onmetelijke heidevelden en veenlanden, waarmede zij omringd was, uitnemend geschikt tot eene stichting voor bedelaars, in den smaak van de vrije koloniën der Maatschappij. Men onderhandelde met het Gouvernement, en de Koning stond weldadig het vruchtgebruik der schans aan de Maatschappij af. Deze kocht eenige honderden morgens heide en hoogen veengrond, welke rondom lagen, en liet een groot gebouw van een morgen oppervlakte, geschikt om 1000 bedelaars te ontvangen, op de schans oprigten. Men bouwde tevens voorloopig buiten dezelve zes groote boerenwoningen, en zonderde voor elke derzelve 42 morgens af; terwijl die kolonisten uit No. 1, welke door een braaf gedrag en groote kunde in den akkerbouw uitmuntten, op dezelve als huurders geplaatst werden. De bedelaars nu werken bij deze kolonisten, in grooten getale, in daghuur, terwijl deze laatsten alleen het toezigt behoeven uit te oefenen. Onder geleide van een' dezer mannen, zijnde molenaar, van Haarlem, ging ik de schans en het groote gebouw op dezelve bezigtigen; het bevatte tegenwoordig 900 bedelaars, uit bijna alle gewesten van ons koningrijk bijeengebragt. De meeste mans, en ook vele vrouwen, waren buiten op het veld werkzaam, meestal aan het ontginnen der heide of het afsteken van hoogen turf; enkele mans waren op de ruime
binnenplaats bezig met klompenmaken en houtzagen. De meesten, welke ik ondervroeg, waren tevreden met hun lot, maar verlangden toch zeer om in vrijheid te zijn. Nu, wie is in de gewone maatschappij ook vrijer dan een bedelaar! Doch lui te leven, gaat hier zoo gemakkelijk niet. Vooreerst moeten zij hunne voeding en kleeding verdienen, en wanneer zij dan nog f 25 hebben overgewonnen, worden zij voorgedragen om in vrijheid gelaten te worden. Ik vond meer algemeene tevredenheid bij degenen, die op 't veld werkten, dan bij die, welke in huis waren. Deze laatsten

{==787==} {>>pagina-aanduiding<<}
hadden allerlei soort van klagten, waarvan ik de meeste zeer ongegrond bevond. Ik sprak den vriendelijken Directeur hierover, en vernam, dat het meest luije of ziekelijke en zwakke menschen waren. Indien ik nu de velden niet had rondgewandeld, of den Directeur niet had gesproken, zoude ik misschien door die enkele luije schepsels een minder goed denkbeeld omtrent deze voortreffelijke stichting hebben opgevat. Eenige jaren geleden bezocht ik het bedelaarshuis te Hoorn, waar het onderhoud van ieder bedelaar aan 's lands regering of aan de stedelijke besturen 's jaars f 150 kost. De menschen zagen er bleek en naar uit, en benadeelden door hun huiszittend werk niet alleen hunne gezondheid, maar ook de bestaande fabrijken. Hier, daarentegen, zagen de honderden, die ik op 't veld aan 't werk bezig vond, er zoo gezond mogelijk uit. Zij kosten 's jaars f 35 aan hunne zenders, en verrijken het vaderland met honderden morgens welige korenakkers, boekweitvelden, enz. welke zij uit de dorre heide scheppen. Ieder edelaardig mensch, die deze waarachtige daadzaken leest, zal zich met mij bedroeven over de tegenkantingen, welke de Maatschappij van Weldadigheid van wege het bestuur van het bedelaarshuis te Hoorn heeft moeten ondervinden, en zijnen wensch bij den mijnen voegen, dat Z.M. de Koning, zoo veel mogelijk, ons armenwezen onder het opperbeheer der edele Maatschappij brenge. - De Ommerschans zoude voorzeker zulk een groot aantal bedelaars niet kunnen bevatten, indien men niet de verstandige inrigting gemaakt had van deze des nachts in hangmatten te laten slapen, welke, des morgens naar den zolder opgehaald, de zalen ruim laten voor het werk van den dag. Men was druk bezig met het bouwen van werkloodsen op de groote binnenplaats, gelijk mede, op een der bastions, van eene ziekenzaal en eene school, ten einde de zalen, die daartoe thans in het hoofdgebouw gebezigd worden, te
kunnen ontruimen. Wanneer dit werk gereed is, zal men nog 200 bedelaars meer, en dus in 't geheel 1200, kunnen huisvesten. - Ik heb reeds verhaald, hoe ik de menschen op mijne wandeling rondom de Ommerschans heb aangetroffen, maar nog niet van het gewas gesproken. Alles stond hier even schoon, vlas, aardappelen, rogge en boekweit, en dit alles was slechts twee jaren geleden woeste grond! Ik was even zoo te moede, alsof ik mij in een betooverd land bevond. Op een der bastions staande, zag ik beneden mij de breede

{==788==} {>>pagina-aanduiding<<}
grachten der schans; in de nabijheid, en zelfs zoo ver het gezigt zich uitstrekte, waren alle velden op het fraaist geschakeerd; hier had men het zachte groen der vlasvelden, daar de goudgele halmen der rogge, daar het zich openende wit der boekweit, ginds weder de bloeijende aardappelen. Op de bastions zelve had men eene boomkweekerij aangelegd, welke in 't vervolg alle koloniën der Maatschappij van vruchtboomen zal voorzien; ook had men eenige duizenden wilgen en linden langs de gracht geplant, óm, groot zijnde, tot klompen gebruikt te worden. Ik bezocht mede de strafkolonisten, welke gelukkig gering in aantal waren. Dit zijn de zoodanigen, welke in de vrije koloniën of zoo lui zijn, dat zij niet eens hunne voeding kunnen verdienen, of zich in andere opzigten uitermate slecht hebben gedragen. Na aldus den toestand der schans en van derzelver bewoners, zoo veel in mijn vermogen was, naauwkeurig te hebben opgenomen, liet ik inspannen, en kwam, uitermate tevreden over alles, wat ik gezien en opgemerkt had, laat in den avond in mijn logement te Frederiksoord. Ik vergunde mijzelven slechts eene korte nachtrust, en stond op, toen de klok der kolonie No. 1 de kolonisten tot het werk opriep. Deze klok is door een' Luitenant ter zee aan de Maatschappij geschonken; ik vond deszelfs naam in den rand gegoten: j.h. bagelaar aan de Maatschappij van Weldadigheid. Dergelijke geschenken zijn, naar mijn oordeel, zeer gepast, en ik geloof, dat zij der directie zeer welkom zijn. - Mijn voornemen was, om heden te voet alle de vrije koloniën te gaan doorkruisen, en, na een goed ontbijt genuttigd te hebben, begon ik met kolonie No. 1, bezocht daar de meeste huisgezinnen, de school, spinzaal, magazijn, enz. en wandelde vervolgens langs het starrebosch naar No. 2, waar ik mij niet langer dan één uur ophield, om zoo veel te meer tijd te hebben voor de jongere koloniën. Ik
kwam dan spoedig in No. 4, en kon niet nalaten nogmaals den schoonen oogst te bewonderen, welke hier de velden bedekte. Naauwkeurig bezigtigde ik de hoofdgebouwen; dezelve bestaan uit: 1. De ruime school, tevens ingerigt tot eene R.K. kerk. Deze laatste stichting is eene wezenlijke weldaad voor de R.K. kolonisten, welke anders uren ver moesten gaan, om hunnen Godsdienst waar te nemen. Zeer vele boeren uit den omtrek maken ook gebruik van deze kerk, welke hun niet weinig gemak veroorzaakt. Z.M. de Koning heeft den Kapellaan een traktement toege-
{==789==} {>>pagina-aanduiding<<}
legd, alsmede eene woning voor zijn Eerw. nabij de kerk in gereedheid doen brengen. 2. De spinzaal, ingerigt even gelijk in de andere koloniën. 3. De woning van den Onderdirecteur. 4. De algemeene weverij en verwerij der koloniën, waar het laken tot eigen gebruik vervaardigd wordt. 5. De smederij. De smid alhier vervaardigt al het in de koloniën benoodigde ijzerwerk. Verder wandelde ik langs de scheepssloot tot aan de bevorens reeds gemelde plaats, waar drie bruggen over dezelve liggen; ik sloeg den weg links in, wandelde de 4de kolonie door, bezocht vele akkers, vervolgens de 6de kolonie met derzelver velden, en kwam na verloop van eenige uren in No. 3, of Willemsoord. Ik doorkruiste deze kolonie in alle rigtingen, bezocht een aantal huizen, waarvan er hier 100 zijn, wandelde dikwijls tusschen de akkers door van de eene naar de andere wijk (alle de koloniën zijn in wijken verdeeld, meestal ieder van 24 huizen; de wijken worden bestuurd door een' wijkmeester; deze zijn meestal oude onderofficiers, eene goede inrigting onder menschen, welke vóór hunne aankomst alhier weinig aan orde gewoon waren; de nommers van huis en wijk staan op de vensters); in één woord, ik nam alles zoo naauwkeurig mogelijk op. Uitermate voldaan ging ik naar de kolonie No. 6 terug; van daar door No. 4. waar een aantal kolonisten bezig was met mergel te graven, zijnde
eene soort van vette aarde, welke op de heide gebragt en daarover sijn gemaakt wordt. Ik gebruikte mijn middagmaal (daar hier geene herberg is) met een kolonisten-huisgezin, en kon hunne spijs zeer wel nuttigen. Daarna zette ik mijne wandeling voort; en, toen ik aan de drie bruggen kwam, sloeg ik de oost-vierdeparten of het oostelijk gedeelte van kolonie No. 4 in. Na een aantal huizen voorbijgegaan te zijn, ontdekte ik de steenbakkerij, bestaande uit veldovens; de steenen, welke dezelve oplevert, zijn van eene zeer goede hoedanigheid, terwijl men er jaarlijks eenige millioenen bakt; deze worden alle ten dienste der koloniën gebruikt, hetgeen eene aanmerkelijke besparing van kosten veroorzaakt; eene menigte kolonisten was hier bezig met het vormen der steenen en het ledigen der ovens; de steenen werden door de scheepsloot naar de gronden van kolonie No. 7 gebragt, ten einde daarmede aldaar de huizen te bouwen. Zoo was ik dan na eenigen tijd de kolonie No. 4 ten einde gewandeld, en bevond mij op de gronden van No. 7. De scheepssloot was reeds tot aan

{==790==} {>>pagina-aanduiding<<}
het eind dezer kolonie verlengd, en maakte dus de middelen van aanvoer zeer gemakkelijk. De kalk, tot den bouw der huizen alhier benoodigd, werd op de plaats zelve in veldovens gebrand, terwijl de schelpen dadelijk uit de Zuiderzee door de Linde en vervolgens door de scheepssloot aangevoerd werden. De wegen en slooten waren in deze kolonie geheel gereed; vele akkers waren reeds met boekweit bezaaid, en men zoude spoedig met den bouw van 25 huizen een begin maken; groote hoopen steen lagen op de plaatsen, voor de huizen bestemd; één huis, tot model geschikt, stond reeds; hetzelve was grooter dan in de andere koloniën, en met pannen gedekt; dit laatste bevond men verkieslijker, en op den duur goedkooper, dan daken van riet, welke ook het gevaar van brand meer te vreezen hebben. Ik bezag vervolgens het groote schapenhok, waarin des nachts eenige honderde schapen hun verblijf hebben. Deze dieren vinden des daags hun voedsel op de heide, en de mest, welke des nachts door hen gemaakt wordt, dient tot de eerste ontginning der heide. - Zoo verliet ik dan kolonie No. 7, of de laatste der tot nog toe door de Maatschappij gestichte. Nog geene volle vijf jaren is haar kolonisatiestelsel in werking, en reeds verrijst haar zevende pronkstuk op de kale, dorre heide; inderdaad voor den menschenvriend het aangenaamste schouwspel! - Van hier wandelde ik naar Doldersum, een gehucht, waar de Maatschappij eenige boerenwoningen heeft, welke bij door haar gekochten heidegrond behoorden. Zij heeft brave kolonisten als huurders op dezelve geplaatst; deze menschen brengen zeer gemakkelijk jaarlijks hunne huur op, terwijl zij tevens de nabijwonende boeren met de voortreffelijke manier van landbouw der Maatschappij bekend maken. - Ik vernam, dat men te Wateren, niet verre van Doldersum, bezig was met een gebouw op te rigten, bestemd tot een landbouwkundig Instituut in den
smaak van dat van den Heer fellenberg te Hofwijl, en ingerigt ter huisvesting van 80 kweekelingen, welke uit de meest belovende zoons van kolonisten zouden gekozen worden, en die naderhand den post van Onderdirecteur in de koloniën zouden bekleeden. Te Veenhuizen, twee uren verder en in het noorden van Drenthe bij Norg gelegen, werd een gebouw geplaatst, dat drie morgens grond, oude maat, groot is; hetzelve zal moeten dienen tot woning voor een verbazend groot aantal (2 à 3000) vondelingen, verlatene kinderen, enz. en 98 huisgezinnen van

{==791==} {>>pagina-aanduiding<<}
kolonisten, welke deze kinderen op de velden rondom het gebouw in den landarbeid zullen onderwijzen. Welk eene onderneming! echter voor eene Maatschappij als deze niet te groot of uitgebreid. - Van Doldersum wandelde ik vervolgens door de welige korenakkers van daar wonende boeren naar Vledder. In dit dorp gaan de Protestantsche kolonisten van de koloniën 1, 2 en 4 ter kerke. Dit laatste gebouw was ten tijde van de stichting der eerste kolonie geheel onbruikbaar, zoodat men de godsdienstige bijeenkomsten in het schoolhuis moest houden. De Maatschappij sloot eene overeenkomst met de gemeente van Vledder, volgens welke de eerste de kerk zoude herstellen, en de laatste daarvoor eene aanzienlijke uitgestrektheid heide zoude afstaan, waarop dan ook de kolonie No. 2 gedeeltelijk is gesticht. - Van Vledder wandelde ik, langs de kolonie No. 1, naar het logement, en, na daar eenigen tijd gezeten te hebben, gevoelde ik eerst aan mijne voeten, welk een' geduchten marsch ik heden had afgelegd. - Den volgenden morgen bezocht ik het nabij mijn logement gelegen groot koloniaal magazijn van kleedingstukken enz., het bureau, de groote bakkerij der koloniën enz., begaf mij vervolgens naar Steenwijk, en vertrok van daar over Blokzijl naar Amsterdam. Gedurende de zeereis, welke 27 uren duurde, had ik niet weinig aanleiding om hartelijk te verlangen, dat op de Zuiderzee toch ook eene of meer stoombooten mogten varen, zoo om redenen van algemeen nut, als opdat de genoegens van een anders zoo aangenaam reisje niet door het sukkelen op zee zouden vergald worden. - - Zoo heb ik dan, Landgenooten! u mijn togtje naar en door de koloniën der Maatschappij van Weldadigheid verhaald. Hetzelve tot eigen genoegen en herinnering op het papier gesteld hebbende, zoude het nimmer door den druk algemeen zijn gemaakt, indien ik
niet bij sommigen uwer de zonderlingste denkbeelden (om niets anders te zeggen) omtrent de inrigting, doel en middelen dezer Maatschappij hadde opgemerkt, welke ik mij ten pligt rekende, zoo veel mogelijk, weg te nemen. Ik heb in alles, naar mijn beste weten, der waarheid hulde gedaan. Indien gij nu van het nut der Maatschappij van Weldadigheid overtuigd zijt, onttrekt u dan niet langer aan het lidmaatschap derzelve; en gij, die meer dan eenen enkelen Zeeuwschen rijksdaalder voor de edelste zaak over hebt, zendt uwe giften aan de permanente Commissie in 's Hage, of aan den Secretaris der plaatselijke Subcommissie,

{==792==} {>>pagina-aanduiding<<}
hoedanige er in elke stad gevonden wordt. Naar mate de natie meer geeft, kan de Maatschappij meerdere armen, weezen enz. koloniseren. Mogt dan eens de dag aanbreken, waarop ieder Nederlander, die 's jaars 52 stuivers of meer van zijne inkomsten kan missen, dezelve op het altaar der menschenliefde kwame offeren!




Verplaatsing van een geheel steenen huis, zonder het af te breken.

New-York, 4 Junij, 1823.

Ten einde eene der straten (de Maidenlane) van de stad New-York te vergrooten en regelmatiger te doen zijn, was het noodig, het huis No. 85, in dezelve staande, óf af te breken, óf 21½ voet achterwaarts te brengen. Dit gebouw heeft drie verdiepingen, 25 voet breedte en 45 voet diepte, gedekt met lei, en is van eene aanmerkelijke waarde. Het ontwerp, om hetzelve in zijn geheel te verplaatsen, werd gevormd door den Heer simeon brown, die reeds vroeger slaagde in het verkruijen van een twintigtal gebouwen, deels van briksteen zamengesteld, en, in sommige gevallen, zonder de bewoners van het huis in het geringste te moeijen, noch de meubelen weg te nemen. Dit gebouw, geheel van steen, en welks berekend gewigt ongeveer 350 tonnen (7000 kwintalen) moet bedragen, is desgelijks verplaatst geworden in zijn geheel; blijvende de schoorsteenen, vensters en deuren op derzelver plaats, zonder in het minste schade te lijden. Men begon met hetzelve te plaatsen op het gestel, bestemd tot den vervoer, en gisteren werd het in beweging gezet door middel van drie evenwijdige schroeven, loodregt voor aan het huis geplaatst, ieder van welke in werking gebragt werd door twee of drie mannen. Hetgene men als het moeijelijkste gedeelte der bewerking beschouwde, was de noodwendigheid, om het gansche gebouw ongeveer twee voet boven het waterpas van deszelfs grondvesten op te heffen. Men bereikte het doel, en wel enkel door middel van twee schroeven, van onderen aangebragt, die het geheele huis zachtjes opligtten tot de vereischte hoogte. In den loop van den dag deed men het 16 voet vorderen, zonder eenige ramp noch beschadiging hoegenaamd; en dezen morgen

{==793==} {>>pagina-aanduiding<<}
volbragt men de nog overige 5½ voet. Men hield de bewerking voor zoo volkomen veilig en gevaarloos, dat, gedurende de verplaatsing, de eigenaar ongeveer 150 personen bij zich ontving, die hij op een keurig collation onthaalde. De onkosten dezer onderneming bedroegen omtrent een vijfde gedeelte van de waarde des ganschen gebouws. Het lijdt echter geen twijfel, of deze uitvinding zal in het vervolg overal, waar zij uitvoerbaar is, te werk gesteld worden, daar men aldus nog altijd een aanmerkelijk gedeelte der gewone kosten van afbraak en herbouw bespaart.




Den Heere Redacteur der Vaderlandsche Letteroefeningen.

Weledel Heer!

De 7de der maand Julij 11. was voor alle Vriezen, ja voor ieder' Nederlander, wien de roem des Vaderlands ter harte gaat, onvergetelijk; daar, op dien dag, het, door den beroemden gabriël vervaardigd, Borstbeeld des Vrieschen Dichters gijsbert jakobs, in de St. Martini-kerk te Bolsward, plegtig ontbloot werd. Bij deze gelegenheid sprak de Eerw. halbertsma eene Redevoering uit, welke hem en den Dichter, die er het onderwerp van was, evenzeer tot eere strekt. Van het vers, waarmede de begaafde Redenaar eindigde, en hetwelk algemeen reeds verkrijgbaar gemaakt is, waagde ik het, eene vertaling in het Vriesch te vervaardigen, welke hiernevens gaat, en voor welke ik UEd. minzaam om een plaatsje in UEd's geacht Tijdschrift verzoek; zullende UEd. hierdoor verpligten,

Weledel Heer!

UEd's dienstv. Dienaar en Lezer

p. boeles, V.D.M. te Pingjum.

	Oon de Friezen, by it ontbleatjen fen it kopstick fenne rymer Gysbert Japicx, Ynne St. Mertens tjercke to Boalsert.
Fier fen dit Fries'ne heyligdomme 
Forwrigg', uwz smaed onwirdd'ge nâr, 
Dy traeppet de âders greatheỳts-blomme 
In 't freamd bopp' eyne naem fore ker; 

{==794==} {>>pagina-aanduiding<<}

Dy jimmer uwtlânz' weanwit gônzet, 
Ney Frânsche aef Britsche piepen dônsset 
In, lef, op Tjutsche fraenjen poch't. 
Hy het it eynlânz' gled forlerne, 
Lyck't op in freamd lânzdouwe berne; 
Fy! walgsom iz 't, het m'oon him sjocht. 
 
Fier, fier hier wey, hy, dy ney't swolgjen 
Fen 't f'nyn him schammet njuencke uwz mâm 
De freamde, dy hy tinss't to folgjen, 
Forsmyt wa'm salme d'eere ontnaem. 
Y hearr' hier nea, wer tanckbre mygen 
(Fenne âde steamme wirdd'ge twygen) 
De eerkrânz' frisselgje om it haed, 
Dat Frieslâns teal oer 't wolcke-swircke 
Forheagge het trog syn goune wircke 
In Hollâns rymers sett' ynn' 't schaed. 
 
Wey, fier hier wey! y binne ontaerdgjet. 
Toll' 't binne-haed mey wyn in tzaef! 
Wa uwz trog syn menearen smaedjet, 
Dy snye w' az onwirddig aef. 
Mar hy, waems deugd jiette onfordyll'ge, 
Waems aedel grien in onforwyll'ge 
Iz, - d'aedel dy fortjienst' uwz jouwt, 
In op de gruwn dear Fries'ne lieuwen 
Jearm erv sont meer az tweyntig yeuwen 
Oonn' 'e stinz' fenne âders gloarje bouwt: 
 
Waems bloed ynne yeren sied't in bruwzet 
For' Kening, kinst in aefkomst'-lân, 
Kom neyer, hier, wer jern him fuwsket, 
Op affears graef uwz broare-hân. 
Hy kin, hy sil him salme eerje, 
De ney-siet jiette op him gloarrearje 
Az geaman, frjuen fenne âd'wets tyd. 
Syn klang, wer s'ae mey'n Fries'ne tonge 
Fenne âders lân in deughden sjongje, 
Klieuwt, mey dat luwd, tyds-tosck to spyt. 
 
Tjuwg, gysbert! tjuwg it, bot forgetten 
Yn 't jôntyds Boalsert (al te sljuecht!) 
Jôn greatheyt, trog nin graef besletten, 
Dogt' et neysiet, dogt all' wrâd nu rjuecht. 

{==795==} {>>pagina-aanduiding<<}

O! muwlcke jôn liet jiette yn dizz' stuwne 
Uwz snipp're Fries'ne famne-buwne 
Jearm sin wier op nin freamde set; 
Dan laey it gluerckjen fen jearm eaghjes 
Stantfries'ne tzjerls allinne leaghjes, 
Dy gruw'let 't healslachtt' appe-bret. 
 
Swar hier, wer gysberts kopstick preallet, 
Hier, wer syn djoer-wirdd' biente rest: 
‘Wy hâde - wa op 't freamd foreallet - 
Oon 't rjuecht' in sljuechte Friesche fest.’ 
Giet dit for fuwlle raenjen wycken, 
Dan gjealpt (God wear dit uwnck!) trogg'e dycken 
Oer greyden, sietten, 't scholp'rig sât; 
Mar 't lock in wolfeart fen uwz âden 
Blieuwt mey jearm âde deugd behâden, 
In Frieslân bloeyt trogg' ruwne yenfâd. 

(Naar het Nederduitsche. van den Eerw. j. halbertsma.)





De Golf van Baja, bij Napels.

(Naar het Fransch van la martine.)

Ziet gij, hoe 't water, pas bewogen, 
Op zijne zoomen als vervloeit, 
En hoe de dartle zefir stoeit 
Met golfjes, door zijne ademtogen, 
Bij 't vreedzaam kabblen, nooit vermoeid? 
Laat ons in 't luchte schuitje springen, 
Dat, zachtkens door mijn hand bestuurd, 
Langs de oevers, die de baai omringen, 
Weldra voorzigtig henenschuurt. 
 
Daar vlugten verre reeds de stranden! 
Terwijl ge, met bevreesde handen, 
Den roeispaan, u gehoorzaam, knelt, 
Trek ik, met kracht op 't riem gebogen, 
Door 't ruischend water, voor uwe oogen, 
Een voor, die met ons henensnelt. 
 
Mijn God! hoe frisch zijn hier de luchten! 
Ja! Phebus zonk de baren in, 
Maar schonk nog eerst, op onze zuchten, 
Zijn' schepter aan de nachtvorstin. 

{==796==} {>>pagina-aanduiding<<}

Een wolk van geuren, losgebroken 
Uit bloemenknopjes half ontloken, 
Verspreidt zich over 't bloeijend land; 
En 't avondwindje, toegevlogen, 
Snelt met die geuren naar den hoogen, 
Enstort die over zee en strand. 
 
Wat zangen rollen langs dit water, 
Wat juichtaal klinkt er aan zijn boord! 
Dit vrolijk lied, dat wild geschater 
Smelt de Echo zaam tot één akkoord. 
De visscher groet, met blijde toonen, 
De plek, waar vrouw en kindren wonen, 
En reeft en haalt de zeilen in, 
Om niet bij nacht den plas te bouwen. 
Zoodra 't op nieuw hem mag aanschouwen, 
Juicht, springt en jubelt zijn gezin. 
 
Maar zie! de nacht, reeds aan het dalen, 
Leent bruine kleuren aan de zee. 
Wij zien geen strand meer bij het dwalen; 
't Is stil en somber op de reê. 
Zwaarmoedigheid, hoe langs hoe droever, 
Zit nu te peinzen aan den oever, 
Den stillen oever van het meer. 
Haar blikken zweven langs de puinen 
Van zoo veel marmren en arduinen 
Paleizen, templen, heen en weêr. 
 
O landstreek, tot de wieg der vrijheid ééns geheiligd! 
O schouwplaats, waar weleer verheven deugd verscheen, 
Thans tegen 't woeden van geen' dwingland meer beveiligd! 
Uw troon is neêrgestort, uw heldenrij verdween. 
Maar onze ziel, zichzelve onttogen, 
Voelt hier tot eerbied voor hun grootheid zich bewogen. 
Zoo schetst een tempel ons, al schond hem ook de tijd, 
Den luister van den God, waaraan hij was gewijd. 
Doch, eedle mannen! 'k wil uw sluimrend stof niet storen. 
Rust, Cato's, Brutussen! rust, Roomsche heldenstoet! 
Geen krijg, geen burgertwist beroere mijn gemoed! 
'k Wil hier een teeder lied, een' zoeten toon doen hooren. 
 
Het was in deze schoone streek, 
Die vlijt, vernuft en smaak versierden, 

{==797==} {>>pagina-aanduiding<<}

Waar lachjes en vermaken zwierden, 
Dat Flaccus hoofschen dwang ontweek. 
Hier was het, dat Tibul's akkoorden 
Het oor van Delia bekoorden. 
Hier zocht Propertius zijn dierbre Cynthia. 
Zie verder 't lieflijk oord, waar Tasso zat te kwelen. 
Biedt iets dien zwerveling door vorstlijke ongenâ, 
Dien minnaar zonder hoop, een schuilplaats aan? - O ja! 
Hem weet menschlievendheid dit plekje toe te deelen. 
Daarna gaf hij den geest, omstreeks dat eigen strand. 
De glorie lacht hem toe, te midden van zijn' kommer: 
Reeds grijpt hij naar den palm; maar deze ontvlugt zijn hand; 
En ach! zijn lauwer schenkt alleen zijn' grafsteê lommer! 
 
O dichterlijk verblijf! o Baja's heuvelkling! 
En gij, wellustig dal! gij zaagt in uwen kring 
Al wat ter wereld groot mogt heeten. 
Maar ach! die tijd verdween, en slechts de erinnering 
Heeft roem en liefde niet vergeten! 
 
Niets hoor ik, dan 't geruisch der baren, 
En de Echo op het puin met haren jammerkreet. 
Zoo moet het alles henenvaren, 
Wij zelven ook! - wat grievend leed! 
Haast wordt ons spoor nog min gevonden, 
Dan 't zog, waar deze schuit in gleed, 
Zoo ras in deze golf verzwonden. 
 
a.f. sifflé. 
Middelburg, 1823. 

(Voyez la dixseptième des Méditations Poëtiques.)

Voor dezen en nu.

(Een Tegenhanger van het versje, onder dezen titel voorkomende in het IIde Deel der Krekelzangen van Mr. w. bilderdijk.)

Door Priest'ren werd aan 't Volk, wat waar zou zijn, geleerd, 
En 't Volk als Slaven door Tirannen geregeerd. 
O, welk een schoone tijd was dat geroemd voor dezen! 
Nu zijn we in dwazer eeuw, en 't blad werd omgekeerd: 

{==798==} {>>pagina-aanduiding<<}

Geen dweepziek rot bepaalt nu meer, wat waar zal wezen; 
De Vorst geeft met zijn Volk, geen Dwing'land stelt de wet; 
Geen volksgezinde Vorst, slechts een Tiran moet vreezen; 
De Leeraar uit zich vrij, en niet, gelijk voor dezen, 
Wordt hij, om 't geen hij leert, verjaagd of vastgezet. 
 
En zouden dan nu Vorst en Leeraar achterblijven, 
Nu hen noch vrees noch dwang meer knelt? - 
Neen! hij, die thans den Koning stelt 
Gelijk een paal, waar ieder aan kan wrijven, 
Verdiende, voor die lastertaal, 
Veeleer te pronken aan een' paa!, 
Tot dat hem de add'rentong mogt in den mond verstijven! 


Godsdienstvriend, dweeper, huichelaar.

(Een Tegenhanger van het versje, onder den titel: Sofist en Filozoof, voorkomende in het IIde Deel der Krekelzangen van Mr. w. bilderdijk.)

Wie is de ware Godsdienstvriend? - 
Die God in stillen ootmoed dient; 
Die, Hem ter liefde, edel handelt, 
En steeds het regte pad bewandelt; 
Die nimmer een geloof belijdt, 
Dat met zijne overtuiging strijdt; 
Die zich in zijn geloof verheugt, 
Maar nimmer pronkt met eigen deugd; 
Die zich in zijn geloof beroemt, 
Maar min verlichten niet verdoemt, 
Een' dwalend' broeder niet bespot, 
Maar voor zijn bet'ring bidt tot God. 
Wie zóó den God zijns harten dient, 
Die is de ware Godsdienstvriend. 
 
De Dweeper houdt het voor gewis, 
Dat zijn geloof het éénige is. 
Wie niet op zijne wijs gelooft, 
Acht hij van Gods genaè beroofd, 
Noemt hem een' blinde zonder licht, 
Een Duivelskind, een Hellewicht, 
Dien, wilde 't de Overheid gehengen, 
Hij spoedig zou tot redé brengen, 

{==799==} {>>pagina-aanduiding<<}

Wiens stijven nek hij wel zou buigen, 
Met vuur en staal hem overtuigen, 
En dwingen tot de erkentenis, 
Dat zijn geloof het éénige is. 
Hij dwaalt; doch maakt zijn goede trouw, 
Dat ik hem nog verschoonlijk hoû. 
Maar is hij dan nu Godsdienstvriend? 
Heeft hij dien schoonen naam verdiend? - 
Hem dien te geven, waar' Gods liefde stout gelasterd: 
Die naam voegt hem slechts als een basterd. 
 
De Huichelaar heeft geen geloof, 
Maar schreeuwt een' ieder de ooren doof, 
Om 't geen, uit roemzucht of om goud, 
Hij thans voor zich verkieslijk houdt 
Als zijn geloof bekend te maken, 
Ofschoon het nooit zijn hart kon raken, 
Ofschoon de Godsdienst hem gewis 
Nooit doel, maar altijd middel is. 
Steeds hoort men hem zijn denkwijs roemen, 
En and'rer denkwijs fel verdoemen; 
Hij dankt, in luide erkentenis, 
God, dat hij geen van dezen is; 
't Is zelfroem, naar de deugd te streven; 
Geen deugd bestaat er in dit leven: 
Wat roemt men deugd en zed'lijkheid? (*) 
Slechts zijn geloof, slechts zijn gevoelen, 
Dat is het ware zielsbedoelen, 
En rede en deugd is ijdelheid. 
 
Wie nu dien poespas niet verstaat 
En liever zien wil dan gevoelen, 
Wie ongaarne in het duister staat 
En zich door onverstaanb'ren praat 
Niet leiden laat naar 's mans bedoelen, 
Dien scheldt hij voor een' Filozoof, 
Dat is, naar hem, een man, die God en Waarheid lastert. 
Maar is hij zelf dan Godsdienstvriend? 
Heeft hij door zijn geschrol dien schoonen naam verdiend? 
Neen, vrienden, neen! hoe dwaas waar' dit geloof! 
Voegt hem die naam dan ook als basterd? 
Neen, naar zijn eigen merk is hij een Filozoof. 



{==800==} {>>pagina-aanduiding<<}

Sententie van een' Franschman over den oorlog met Spanje.

De verblinding der driften of persoonlijke en strafwaardige belangen alleen konden dezen oorlog verlangen, dien alle algemeene belangen verwierpen; en zij, die de scheuring tusschen Frankrijk en Spanje begeerd hebben, kunnen, noch voor Frankrijk, noch voor de belangen van deszelfs troon, geenen oorlog willen, in welken de tegenspoed zonder verschooning, het ongeluk zonder beklag, de zegepraal zonder voordeel en zonder eer zijn zullen.

Dapperheid en kindermin.

(Naval and Military Anecdotes, &c. 1823.)

Bij de bestorming van Carrickfergus (1760) had iets plaats, dat den hoogsten moed en de edelste menschlievendheid in een treffend verband daarstelde. Terwijl in de straten op het felst gestreden werd, en de Britten den Franschen (onder thurot) elke schrede betwistten, kwam een kind uit een der huizen loopen, en bevond zich op ééns in de kleine tusschenruimte, die de strijders van elkander scheidde. Schier op hetzelfde oogenblik sprong een jong man uit de voorste rij der vijanden, schoot, te midden van den kogelregen, op het verwilderde knaapje toe, nam het in zijne armen, bragt het pijlsnel in het huis, waaruit het gekomen was, terug, hernam toen even vaardig zijne plaats, en zette den strijd met de grootste dapperheid voort. Deze edele man, gelijk men naderhand vernam, was - de Graaf van scordeck, een geboren Zwitser.

Molière's tartuffe.

Toen molière zijn' Tartuffe gaf, vroeg men hem, wat hem toch bewogen had, om te gaan preken? ‘Waarom,’ antwoordde hij, zich wendende tot Vader maimbourg, Prediker van de Orde van St. Ignatius, die, als zoodanig, vele grollen uitstalde; ‘waarom zou het geoorloofd zijn, komediën op den preekstoel te spelen; en mij niet, predikatiën op het tooneel te doen?’

Meng. bl. 772. reg. i.v.o. staat catharrale, lees catarrhale.


(*) B.v. op bl. 11 wordt gezegd: In het aan u gezonden pakket zult gij een' brief aan gobryas gevonden hebben, enz. In dit oogenblik was de Schrijver zekerlijk met zijne ziel niet in de Oudheid t' huis.

(*) Zonder naam van uitgever; doch de Courant berigt ons, ‘dat men zich, ter bekoming van hetzelve, in persoon, of door vrachtvrije Brieven, te vervoegen hebbe aan de Oprigters van den op handen zijnden Gelukstaat op deze Aarde, ten huize van h. zijdenbosch, in het Noordeinde, Lett. F, No. 4, te 's Gravenhage.’

(*) Bij den Drukker dezes, j.w. ijntema, uitgegeven, en te bekomen tot den prijs van f 1-16-:

(*) De benaming Wonderman, op bl. 41, van Jezus, en die van Rotsman, op bl. 311, van Petrus gebezigd, behaagde ons niet; en de uitdrukking, de blikken hoog en verre uitslaan, zouden wij niemand raden over te nemen. Ook het gezegde op bl. 2, wat enkele uitdrukkingen hiertegen mogen inbrengen, weten wij met goede taalkunde niet te rijmen. Wij voegen hier een drietal zinstorende drukfouten bij. Op bl. 90, reg. 1 van ond., staat te zamen zijn; doch is dat laatste woord overtollig. Bl. 157, reg. 13, leest men wasemde voor wasemende. En ongetwijfeld mist, op bl. 311, reg. 7, voor medgezel, het woord voormalige of vroegere medgezel, blijkens den zamenhang.

(*) Van den Ciceronianus van erasmus zegt 's mans levensbeschrijver: ‘Ein Theil desselben, aber, hatte das Schicksal, das alle Urtheile über das Verdienst noch lebender Schriftsteller haben. Einige, von welchen er nicht geredet hatte, beschwerten sich darüber; andere schrieën wider die Richtigkeit der Urtheile; einige Autoren waren ihnen zu sehr,
andere nicht genug gelobt,’ u.s.w. Burigny und hencke, s. 540. Van kampen moge dan geen erasmus zijn; maar wie der bekende Schrijveren ziet zich toch, ook door hem, gaarne naar de prullekast verwezen?

(*) Misschien komt dit door het geschreeuw van zekere lieden, dat hem dezen kant opjaagt, om, daar zijne liberale, edele denkwijze, in het godsdienstige zoo wel, als in het staatkundige, algemeen bekend is, niet te schijnen al te zeer tot den anderen over te slaan; schoon het jammer zou zijn: men moet over de waarheid niet onderhandelen. Wat wij hier met name bedoelen, blijkt uit het volgende gedeelte van een ons toegezonden stuk, dat wij wel geheel beamen, maar welks overig gedeelte ons toch min gewigtig, en hier en daar eene uitdrukking wat al te scherp voor den tijd toescheen:

‘In No. 10 der Weegschaal van 1822 wordt onze verdienstelijke van kampen op eene zoo bedekte en hatelijke wijze aangevallen over zijne Geschiedenis der Nederlandsche Letterkunde, dat ik den inwendigen aandrang niet konde wederstaan, om deswege het een en ander ter wederlegging in het midden te brengen. De arbeidzame man toch en warme vereerder onzer voorvaderen zal zich daartoe niet verledigen. En waarom ook zoude hij zijnen kostelijken tijd aan zulke onaangename beuzelingen verspillen? Laat hem voortgaan met den roem van ons voorgeslacht te verbreiden, en deszelfs eer te handhaven tegen allen, die het laaghartiglijk belasteren, zoo als thans, helaas! aan de orde van den dag is.’



‘De daarop volgende aanmerking (van den Weger) is, in zijn oog, voorzeker van het grootste gewigt. Zijn doordringende genie is tot de binnenste en meest verborgene geheimenissen der Vaderlandsche Geschiedenis doorgedrongen, en rukt nu het voorhangsel weg, hetwelk tot heden toe onze oogen verblindde. Hoort de belangrijke openbaring! hoort, gij allen, o vaderlandsche mannen en vrouwen! “Wanneer de in 1619 bezwekene partij de bovenhand behouden had, zouden er slechts andere offers gevallen zijn; maar aan offers, aan bloedige offers zoude het niet ontbroken hebben.” - o Gij, die gewis naar uwe booze ziel ook die van den zachtmoedigen en vredelievenden de groot, hogerbeets, uitenbogaart en hunne vrienden, en naar uw kruipend gemoed den moedigen voorstander van regt en vrijheid, oldenbarneveld, meet! meent gij dus hunne nagedachtenis te bevlekken, en de schandelijke handelwijze der zegevierende partij te bewimpelen? Is het niet alsof men zeide: octavius had regt, cicero prijs te geven, en antonius, hem te dooden; want, indien zij den kamp verloren hadden, zoude cicero hun beide het leven benomen hebben? Ei, ei! bragt dit de geest dier tijden mede? Lees dan de brieven der verdrukten; sla bayle's Woordenboek op, of zijn vervolg; bestudeer brandt, en gij zult zien, in hoe verre die arme verdrukten in den geest dier tijden deelden. Heeft de geleerde van kampen u niet kunnen overtuigen, hoe weinig wrok er in de ziel van de groot huisvestte, door hetgene hij van de Jaarboeken en Geschiedenissen van Nederland aanmerkt op bladz. 244 van het Iste Deel? of ontkent gij, wat daar gezegd wordt? - “Prins maurits,” zegt gij, “zoude aan
oldenbarneveld het leven geschonken hebben, indien men hem daarom verzocht had.” Maar, wat bewijst dit? wat anders, dan de grootheid van ziel van den rustigen grijsaard. Liever onschuldig sterven, dan door kniebuiging schuld bekennen! Mannen, gelooft niet, dat ik een landverrader ben. Ik heb opregt en vroom gehandeld als een goed Patriot, en dien zal ik sterven. Deze eenvoudig verhevene woorden, door eenen 72 jarigen grijsaard in het laatste oogenblik zijns levens plegtig uitgesproken, staan zij niet borg voor de onschuld eens deugdzamen? Lezen wij nu verder, welke vergelijking vinden wij daar! welke personen worden tegenover elkander gesteld! “Maurits had denkelijk wel willen vergeven; daarom had jan de wit moeten vergeven.” Welke logica is hier! Zijn hier de gevallen gelijk? Is de moord van oldenbarneveld met den aanslag van van der graaf te vergelijken? Maurits en oldenbarneveld zijn beide dienaren van den staat, de eerste in het veld, de laatste in het kabinet. De schrandere staatsman doorgrondt den toeleg van den woesten zoon van Mars om het roer alleen in handen te krijgen, verzet zich daartegen volgens eed en pligt, houdt den kamp moedig en voorzigtig ten einde toe vol, bezwijkt eindelijk tegen overmagt en geheime streken, maar blijft edel en groot en bewonderenswaardig, ook in zijnen val. Van der graaf is een verachtelijke sluipmoordenaar, wien de wit als mensch gaarne voor zichzelv vergaf, wiens vergiffenis hij zoude bewerkt hebben, indien hij op de veiligheid van zijn' persoon alleen bedacht ware geweest, maar wiens straf hij als dienaar van den staat eischen moest, wilde hij zijn vaderland niet tot eenen vrijstaat maken van dieven en
moordenaars. “Wraakzucht bezielde de wit,” zegt gij. Maar, wat anders dan wraakzucht vervulde den trotschen Mavors? ... Konden toch de bewonderaars van maurits dat venster sluiten, door hetwelk hij op den schrikkelijken slag loerde, en dat Loevestein in de lucht doen springen, hetwelk eenmaal moest teisteren alwat Neêrland groots bezat! Ach ja, het is waar, die faits sont diablement entêtés! Want thans, daar de rerum testimonia adsunt, quid opus est verbis?’



‘Waarom toch is het hart van dien éénen en éénigen, die aan de spitse staat van het geleerde Nederland, zoo koud en ongevoelig voor hetgene anderen groots en goeds gedaan hebben of nog doen, bezeten hebben of nog bezitten! De kleine zwerm van zijne napraters beschouwen wij met medelijden en droefheid. Maar gij, o Leydsche jongelingen! die de hoop uitmaakt van het zuchtend vaderland, die door den onvergelijkelijken van der palm opgeroepen zijt om den onsterfelijken borger na te streven, - ach! hoedt u toch voor de valstrikken, die geleerdheid en letterkundige verdiensten om u willen werpen! Blijft met vurige liefde en bewondering staren op de ongelukkige slagtoffers van 1619 en 1672! Zij, edele vrijheidsminnaars, verdienen uwe liefde en hoogachting meer, dan alle slaafsche tijdgenooten.’

(*) Wie denkt hier niet aan den grijzen, altijd werkzamen driessen?

(*) Onze zetter had hier Krekels gezet; het blijkt evenwel duidelijk, uit het verbaad, dat het wel degelijk Rekels blijven moet. De man, die wat eigenwijs valt, beriep zich op den titel van het boek, en vroeg, of het daar dan ook niet Rekelzangen zijn moest? Misschien behoort hij wel tot eene der Letterklabs van onzen tijd!

(*) Hij had zich de vijandschap van eenen haluth-Effendi, gunsteling des Grooten Heers, op den hals gehaald, dien wij voor den thans uit alle Couranten bekenden haleb-Effendi houden.

(*) Bij de Fransche vertaling van heude's Reis is eene Kaart van den togt; bij deze Nederduitsche uitgave hebben wij die niet gevonden.

(*) Zie de gedenkwaardige antwoorden van den Staatsdienaar de s. miguel op de Nota's der vreemde Ministers, waarbij dezelve onbewimpeld ‘een zamenweefsel van leugen en laster’ genoemd worden.

(*) Is het niet opmerkelijk, dat musonius, p. 176, in een hoosdstuk, dat zoo tegen de wellustleer der Epicuristen ingerigt is, zegt: διόπερ οὔδε ἐπικούρημα γήρως καλὸν ὁ πλοῦτος ἐίη ἄν. Wij twijfelen geen oogenblik, of hij heeft hier op die sekte gezinspeeld, en wij meenen ons voorbeelden van iets dergelijks uit max. tyrius te herinneren.

(*) Dwaasheid; want naauwelijks zijn er zoo veel exemplaren van verkocht, dat de kosten der annonces, zoo ons berigt is, er uit konden goed gemaakt worden. Zonder aankondiging ware het dus even goed verspreid, zonder opmerking te trekken, en Prof. schrant bitterheid te veroorzaken, gelijk zulks het geval is geweest met eene Fransche vertaling en andere stukjes, door de foere in zijn' Spectateur Belge aangekondigd en beoordeeld; ook was de
Auteur dan niet aangeklaagd geworden aan den Koning, en de Departementen van Justitie en H. Eerdienst er mede gemoeid geweest. Wij vernemen echter, dat de aangeklaagde Predikant tot President van het Prov. Kerkbestuur van Limburg enz. door Z.M. benoemd is.

(*) Hoe gaat het in Vlaanderen met de Historie des Bijbels? eene soort van bloemlezing.

(*) Hier, gelijk op meer plaatsen, is schiller der Geschiedenisse, zonder de dichterlijke voorstelling te benadeelen, ongemeen getrouw gebleven. Men vergelijke het verhaal wegens davison bij Miss aikin (bl. 96, 97) met een der laatste tooneelen in het 4de bedrijf van Maria Stuart; zij komen tot in bijzonderheden overeen.

(*) Waar ligt de Kerk vertreden? In Spanje, omdat de kloosters weggeruimd zijn? (Dit zijn de Jezuiten zeker met bilderdijk eens, en wenschen zichzelven met zulk eenen prediker van zoo zeer in hunne kraam dienende grondstellingen in de Protestantsche wereld geluk.) Of in ons vaderland, omdat er geene heerschende Kerk meer is? Wij kunnen nog al niet anders zien, of de Godsdienst (die wel niet altijd met de Kerk één, maar het voornaamste is) wordt redelijk wel in eere gehouden, ten minste naar het uitwendige; over de harten hebben wij niet te oordeelen.

(*) Het schijnt somtijds, en kan ook wel wezen, dat zijn goede geest plaats maakt voor den boozen, die, tot straffe van den heer gezonden, maar al te zeer vaardig over hem is. - Indien wij den Redacteur van ons Tijdschrift wèl kennen, dan twijfelen wij niet, of, wanneer hij een dichtstukje ter plaatsing ontving, waarin eene schier onuitspreekbare en kwalijkluidende woordschikking voorkwam, dergelijke wij bladz. 174 vinden: ‘wat vastst stond, stond te beven,’ hetzelve geene plaatsing waardig gekeurd zou zijn; zoo min als een, waar soortgelijke straat- en scheldtaal, als bilderdijk zich veroorlooft, in gebezigd werd.

Ter beautwoording van hetgeen op bl. 137 en 138 wordt gelezen, heeft een ander dan de steller van dit verslag iets gezegd, dat hier eene plaats moge vinden:

‘Scaapscop is Schaapschap - Schapendom; Coije is Koe.’ Zie Geslachtl. der Nederl. Naamw. IIde D. bl. 333. (Scop is Schop - Schot, Hoogd. Schuppen, voor Wagenhuis; Coije is Kooije.)

Dat N., voor Toovenaar, in 't vuur om hals zou' raken, 
Had weinig nood, zei' B. ‘Gij (klonk een stem weerom) 
Gij, Leeraar in de kunst om Vee uit lucht te maken, 
Zijt voor den mutsaard niet te dom.’ 


(*) Of is deze misschien niet dezelfde met den steller der aanmerkingen?

(*) Er waren, daarentegen, meer dan zestig duizend strijdbare manschappen binnen de stad, die vurig naar de eeuwige belooning, aan elken Verdediger des Geloofs door mahomed toegezegd, haakten. De Nederd. Uitg.

(*) Dit is de bespottelijke naam, dien de Chinezen aan hun Rijk geven, schoon het op den uitersten hoek van het vaste land der oude wereld ligt.

(*) Vertaald bij weppelman, in 's Hage.

(†) Bedrogen: want de Kostschoolhoudster had hem geschreven, os door hare Zuster laten schrijven: Zoudt gij ons in staat achten, om van uw vertrouwen, ten opzigte van den Godsdienst, misbruik te maken? bl. 25-35.

(*) De Heer manuel toont, onder anderen, de partijdigheid der meerderheid daardoor aan, dat zij stilzwijgend en zonder berisping de heiligschendende woorden van labourdonnaye, zijnen beschuldiger, hebben aan. gehoord, die het Charter (de Constitutie) een' hatelijken waarborg der belangen van den opstand (de omwenteling) noemde.

(*) Een vitter zeer te onpas kwam hier onze stichting storen. ‘Had de Heer de jong,’ vroeg hij, ‘ten tijde van pharao en aan diens Hof geleefd, welk nommer, dunkt u, had men hem aangewezen?’

(*) Letteroeff. van dit jaar, No. VI, bl. 221 en volgg.

(*) Deze Recensie werd reeds vóór een' geruimen tijd opgesteld. Redact.

(*) Hier hapert blijkbaar iets aan den zin; hetgeen, tot ons leedwezen, ons wel eens meer voorkwam.

(*) Carm. L.I. Od. 3.

(*) Men denke hier vooral aan de verdienstelijke werken van feith, siegenbeek, kops en anderen.

(*) Bij gebrek der Maatschappij van dien naam kon men het met hem, ten minste met niemand anders beter, stellen, of ten minste, om niet te veel te zeggen, niemand werkt het edel doel dezer Maatschappij beter in de hand; en echter twijfelen wij, of die Maatschappij wel immer eene prijsvraag over hem, of iets van hem ten
beste bearbeid, heeft uitgeschreven.

(*) Wien het behagen moge ons Verslag wegens de Elize na te lezen, wijzen wij terug tot de Letteroeff. voor 1821, bl. 574 enz.

(*) Als eene schrijf- of drukfout, teekenden wij het woord verwatendsten mensch, voor verwaandsten, aan, en herinneren hier, dat verwaten hetzelfde is als vervloekt, in den ban gedaan, volgens kiliaan op het woord, wen kate in zijne Spraakkunde, D. II, bl. 720, en huidekooper in de Proeve van Taal- en Dichtkunde, D. III, bl. 91, of bl. 483 van den ouden druk. Ook twijfelen wij, of de taalkundige aanmerking, die de Heer swart op bl. 108 heeft voorgesteld, bij naderen toets wel steek zal mogen houden. ‘Baldadigheid,’ zegt hij daar, ‘zal wel hetzelfde zijn als gewelddadigheid, de b in de oude takken onzer taal dikwijls met de v of w verwisseld wordende.’ Althans de drie reeds aangehaalde Schrijvers denken er anders over: bal en baldadig is, volgens kiliaan, boos, boosaardig; bald en balddadig, stout, stoutmoedig, doldriftig; en ten kate, t.a p. bl. 594, doch vooral huidekooper, t.a.p. D. I, bl. 59, of van den ouden druk bl. 21, verschilt van dien voorganger niet; schoon, naar onzen dunk, en dien van den Heer van lelijveld, de onderscheiding van den zin bij de verdubbeling van de letter d wat te fijn gesponnen is, en ook ten kate daarop niet dringt. Maar, wat hiervan zij, indien wij ook de verwisseling der letters in het woord baldadig met den Heer swart voor welgegrond hielden, dan nog weten wij geenen uitweg
met baloorig of balhoorig, dat boos of ongemakkelijk om te hooren, en verdoofd, beteekent, en voorzeker te duidelijk van denzelfden wortel afstamt, om niet te staven, wat wij nopens den eigenlijken zin van het woord baldadig uit de aangehaalde Taalkenners hebben opgegeven.

(**) Iets dergelijks althans schijnt de Heer swart ons toe gevoeld, zoo niet erkend te hebben, ‘wegens de bloemrijke inleiding,’ aan het begin van afd. XIII voorkomende, blijkens bl. 204.

(*) Wij kunnen niet voorbij, hier eenige regels van den vernuftigen roemer, in zijne Voordeelen van den Geest der Eeuw, aan te halen: Zoo het al op andere landen toepasselijk mogt zijn (zegt hij), dat er meer voor de weelde wordt gezorgd, dan voor den Hemel (dit had da costa bijzonder van de Bouwkunde beweerd): op ons vaderland is dit niet toepasselijk. Een felle brand vernielt, in Neêrlands hoofdstad, het prachtige Kerkgevaarte der Lutherschen: de milde hand, aangemoedigd door godsvrucht, opent zich tot dadelijk herstel. Weldra zal hetzelve in nieuwen luister, ja misschien nog schooner dan voorheen pralen. - Een felle brand verteert Amstels Schouwtooneel, en, na vijftig jaren, is eene houten hulploods nog Amstels schouwburg!

(*) Men verhaalt, dat zekere gewezen Jood zijn fraai geschrift met de eenvoudige verwijzing naar tit. I:10 van eene achtingwaardige hand terug ontving.

(*) Het oudste boek over dit bad is van j. dryander, in het Latijn te Marburg in 1535 gedrukt. In het Hoogduitsch zijn dezelve beschreven door m. weigel te Frankfort in 1627, j.d. horst te Frankfort 1659, j.h. jungken 1700, p. wohlfart te Cassel 1716, j.j. grambr 1732, forell 1743, c.p. bruckmans 1772, cartheuser 1781, zückert Syst. Beschr. der Gesundbr. 1776. s. 288, g.m. thilenius, Med. et Ch. Bemerk. 2 Th. 1814, h.c. thilenius, Ems und seine Heilquellen, 1816, hufeland, über die vorzüchl. Heilquellen, 1820, j.a. vogler, die Heilquellen zu Ems, 1821.

(*) G.m. thilenius, Med. und Chir. Bemerk. II. s. 504.

(†) L.c. s. 31.

(*) G.m. thilenius, Med. und Chir. Bemerk. II. s. 41.

(*) Dit is een zondig woord, zal men zeggen. Ik weet niet, of maarten met den gruwel van het materialisme besmet is; maar dit weet ik, dat, wie dagelijks door de menigte wandelt, zoo lang hij oogen en ooren open houdt, ieder oogenblik in verzoeking moet komen, om tot die gruwelijke zonde te vervallen.

(*) Voila l'homme en effet! De indruk van het oogenblik maakt hem groot of klein. En men ergert zich aan Wonderdoctors, even alsof 't een
wonder ware, dat blinden en kreupelen zich leiden laten door zienden en sterken, dommen door slimmen, kleine zieltjes door groote! Hoe dikwijls lokt een naam alleen, of zelfs een rok zonder naam, gansche scharen, als de man met het fluitje de kinderen in zekere Duitsche stad, einden ver! Dat alles vindt men natuurlijk; ook, dat een ijdele damp schepen als huizen in beweging zet: maar dat de mensch mensch is, vindt men een wonder.

(*) Uitgesproken den 30 van Wijnmaand 1822 in het Departement Zaandam der Maatschappij Tot Nut van 't Algemeen.

(*) Jan nieuwenhuizen, stichter der Maatschappij Tot Nut van 't Algemeen.

(*) Med. et Chir. Bemerk. S. 500.

(*) Immers, volgens diodorus van Sicilië, zouden deze vlakten de schoone Campi Phlegraei zijn.

(*) ‘Gelden de voorschriften der zedekundigen, welke tusschen bijzondere personen gelden, ook tusschen volken onderling, zoodat ook het inachtnemen daarvan tot den pligt van den regent behoore; en waar liggen de grenzen, indien deze vraag noch geheel toestemmend noch geheel ontkennend moet beantwoord worden?’

(†) Pope.

(§) Charron.

(§§) Nosce te ipsum.

(*) Phaedri Fab. L.I. Fab. 1 et 5.

(*) Rousseau.

(*) Hobbes.

(*) Perrenot.

(*) D'alembert.

(*) Erläuterungen über den Magnetismus.

(*) Sach's Grundlinien zu einem neuen dynamischen System der Medizin, 1 Th. Berlin, 1821.

(*) Volgens de vertaling van den Heer uylenbroek:

Enone, ik ben geenszins van die ontaarde vrouwen, 
Wier hart, daar lang 't gelaat het blozen is ontwend, 
In de armen van het kwaad noch vrees noch wroeging kent. 


(*) De voornaamste bronnen voor de geschiedenis van Massilia zijn, behalve eenige plaatsen bij livius, vellejus, tacitus, florus en anderen, inzonderheid herodotus, I. 164-167, justinus, XLIII. c. 3-5, caesar, de B.C. I. 34 sqq. II. 1 sqq., lucanus, Pharsal. III. 301; voor de kennis van de plaatselijke ligging en den koophandel der stad, strabo, I. IV. init., pomp. mela, II. 5, 3. Over de wetten en instellingen is valerius max. II. 6, 7. het uitvoerigst. Caesar en tacitus, op onderscheidene plaatsen, geven de beste berigten omtrent den toestand der Galliërs, en den invloed van Massilia op hunne beschaving. Het doet mij leed, niet in staat te zijn geweest, om de werken van henr. valesius en hendreichs over Massilia te raadplegen.

(†) Uitgesproken in de Afdeeling Koophandel der Maatschappij Felix Meritis.

(*) Vóór C.G. 540.

(*) Schweizer. Gesch. Th. 1.

(*) Off. II. 8.

(†) Vóór C.G. 534.

(§) Montesquieu, Esprit des Loix, l. 20. ch. 4.

(*) Vóór C.G. 49.

(*) L.X. c. 9.

(*) Agric. c. 4.

(*) De B.G. l. 1. init.

(*) Cic. pro Flacco, c. 26.

(*) Men zoude zeggen, dat de Schrijver ten tijde van van der lee te Delft geweest ware!

(*) Het heeft hier nimmer aan het eene noch aan het andere ontbroken.

(*) De Redacteur, met de mededeeling van dezen Brief, door eene Vrouw geschreven, vereerd, voedt geenen twijfel, of dezelve zal zijnen Lezeren even welkom zijn, als die hemzelven was: terwijl hij zijn Tijdschrift voor het, aan het slot dezes aangekondigd, voorgenomen reisje der bevallige verhaalster minzaam aanbeveelt.

(*) Die stukje, gelooven wij, zal zeer verschillend beoordeeld worden. Liefhebbers van het avontuurlijke, wier verbeelding door het opschrift zelve reeds werd gaande gemaakt, zullen zich voorzeker teleurgesteld, en het verhaal zelfs beuzelachtig vinden. Zij, echter, (waaronder wij ons rangschikken) die het talent der Engelschen in het beschrijvende (deschriptive) verhaal op prijs stellen, zullen ons, zoo wij vertrouwen, voor de mededeeling van hetzelve danken. De smaken zijn verschillend; wij betwisten niemand, die slechts geen' wansmaak voorstaat, den zijnen; en voor voldoening van den verschillenden smaak onzer Lezeren, zoo veel in ons is, bestendig te zorgen, is onze taak. - Redact.

(*) De eigenlijke naam van dezen beroemden zeeheld was wessel. Hij was de zoon van eenen Raadsheer van Drontheim, met name peter wessel, en werd aldaar in 1691 geboren. Den naam van tordenskiold (Schild des Donders) verkreeg hij eerst naderhand, wegens zijne uitstekende dapperheid.

(*) De Redacteur, wien de mededeeling van elke bijdrage ter nagedachtenisse des waardigen mans tot een hartelijk, schoon treurig genoegen verstrekt, ontving, terwijl bovenstaande Aanspraak ter perse ging, deze Hulde, welke hij niet aarzelde, onmiddellijk op dezelve te laten volgen.

(*) Uit hoofde van de lengte en de overeenkomst dezer Voorlezing met een Spectatoriaal Vertoog, laten wij dit laatste, verscheidenheidshalve, voor ditmaal achterwege. - Redact.

(*) Eigenlijk staat er wij; doch, daar ik geen Doctor ben, heb ik deze verandering noodzakelijk gekeurd; een bewijs, dat ik met oordeel afschreef.

(†) Lang wist ik niet, of ik dit vreemde woord zoude overnemen; ik vreesde, mij te verraden; dan, de chirurgikale zucht, om latijnsche woorden te gebruiken, behield de overhand.

(*) Met genoegen plaatsen wij dit veelzins belangrijke stuk; behoudens echter eenige aanmerkingen, aan den voet geplaatst. - Redact.

(*) Ja, dikwijls kwam de gedachte bij ons op: Hoe komt het toch, dat uit onze, vooral vroegere, geleerde werken, zoo wel als onze kunst, die overal verstaan, beoordeeld en toegejuicht zijn geworden, geen gunstiger besluit tot al het overige is opgemaakt?

(*) Misschien ware het geen geheel ongepaste middelweg, zoo het Bewind zekere belasting op het vertalen leide, van welke belangrijke werken, op verzoekschrift, konden ontslagen worden. Aan het aanmoedigen van oorspronkelijke werken, door premiën aan den verdienstelijksten Uitgever (Boekhandelaar) in dit opzigt, is door bijzondere personen werkelijk wel eens gedacht.

(*) De laatste is althans verreweg de uitvoerlijkste, en zou inderdaad, bij de besparing van vele moeite en ruimte voor de andere werken, op hetzelfde ad patibulum neêrkomen.

(*) Maar, is dit wel zoo noodig? Moet het veel schrijven aangemoedigd worden? Bestaan er niet reeds zoo vele voortreffelijke boeken, die nooit gelezen worden? Of moet het enkel om de Boekhandelaars geschieden?

(*) Hier kunnen wij ons, over het geheel, minst van allen met den Schrijver vereenigen. Dit onze Geleerden, b.v. de Predikanten, het te vet zouden hebben, om ons van Broodschrijvers te voorzien, absit! Integendeel, juist de nood doet vertalen, in plaats van schrijven; want het laatste, langzaam en moeijelijk gaande, geeft, even daarom, doorgaans weinig voordeel in ons beperkt land.

(*) Het een en ander lost de bedenking toch niet genoegzaam op. Verzen laten zich zoo gemakkelijk niet vertalen, en iedereen verstaat of leest ze niet in het oorspronkelijke. Maar prozaïsche, populaire, stichtelijke of amusante lektuur is even welkom, of zij elders of op eigen' grond gewassen is. En daarom schijnt ons een tegenwigt noodig, om in dit opzigt tegen den vreemdeling te markten.

(*) Uitgesproken, den 21 Februarij 1821, in eene vergadering van het Departement Leeuwarden der Maatschappij Tot Nut van 't Algemeen.

(*) Vergel. de uitmuntende Prijsverhandeling van n.g. van kampen, over de deugd en het geluk der oude en hedendaagsche Volken, bekroond door teyler's Godgeleerd Genootschap.

(*) Door onverwacht opgekomene ongesteldheid van een' der sprekers eene leesbeurt moetende vervullen, ontbrak mij tijd en gelegenheid, om eenige boeken, mij naderhand ter hand gekomen, magtig te worden. Ik heb, bij het vervaardigen dezer rede, den meesten dienst gehad van een Engelsch werkje, betiteld: The British Nepos, or Mirror of Touth; en, ten aanzien van howard's laatste levensdagen, van een uittreksel uit clarke's Travels, geplaatst in de Letteroefeningen voor 1818. No. XIV. Voorts heb ik geraadpleegd het Conservations-Lexicon, 4ter Band, en de aanteekening No. 11. op Het Mededoogen van delille, door immerzeel vertaald.

(*) Men beschouwe dit niet als eene satyre op het Treurspel van dien naam. Daartoe loopt tosias er te hoog mede, en koestert te veel achting voor de Muze en de persoonlijke hoedanigheden des Heeren h.h. klijn.

(*) ‘In eenen staat’ - zegt montesquieu, en zulks mag, in onzen tijd, wel dikwerf worden herhaald - ‘dat is te zeggen, in eene maatschappij, die wetten heeft, kan de vrijheid enkel bestaan in te kunnen doen, wat men behoort te doen, en niet gedwongen te worden tot datgeen, wat men niet mag doen.’ - Noot van Oom gerrit.

(*) Een groot liefhebber zijnde van de poëzij, kan ik niet wel nalaten, zelf de lier somtijds aan te vatten; en doe dit ook te minder, daar eigene oefening ons, even als bij de muzijk, het werk van anderen beter leert genieten, zoo wel als op prijs stellen. Nu en dan heb ik eene kleinigheid van de vruchten dezer uitspanning medegedeeld. Ik doe dat bij dezen op nieuw, wel overtuigd, dat ik, in de kunst van verzenmaken, voor onze tegenwoordige Dichters in het gemeen, en in alle opzigten voor verscheidenen van hen, moet onderdoen; doch hopende, dat de stof en wending van mijn stuk dit genoegzaam zullen vergoeden, en misschien aanleiding tot iets beters geven.

(*) Ten einde duidelijk te maken, wat men eigenlijk hier door het woord galerij moet verstaan, is het misschien niet onnoodig op te merken, dat de stroom, welke van den berg afkomt, natuurlijk eene diepe slingerende groef in deszelfs helling gemaakt heeft, en daardoor als 't ware aangetoond, waar men het gemakkelijkst de noodige glooijing voor den weg zoude kunnen vinden; welke aanwijzing men dan ook gevolgd heeft. Nu zijn de boorden des afgronds, waarin de stroom vliet, dan eens meerder, dan weder minder steil; doch op sommige plaatsen steken de rotsen zoodanig over den weg uit, dat zij bijna loodregt in den afgrond nederdalen. Men moest dus óf rondom de rots de breedte van den weg weghakken, óf wel de rots zelve geheel doorboren, en eene zoogenaamde galerij door dezelve breken. Aan dit laatste middel nu heeft men de voorkeur gegeven; vooreerst omdat zulks, als de kortste weg, minder werk vereischte, en ten andere omdat men voor dezen overdekten weg niets van afstortingen des bergs te vreezen heeft; terwijl een weg, gebroken aan den voet van de steile rots, jaarlijks aan de vreesselijkste lavines en afstortingen van allerlei aard blootgesteld zoude zijn geweest.

(*) De onsterfelijke naam des vertooners op de jongste kermis.

(†) Een profetische geest (den Dichteren zoo eigen!) schijnt hier den vervaardiger bezield te hebben; daar de liefhebber, reeds dit voorjaar, in Land- en IJzigt, zijnen lust mag boeten.

(*) Voorgelezen in de Rotterdamsche Letterkundige Maatschappij: verscheidenheid en overeenstemming.

(*) Zie Spectator, No. IV.

(*) Hoezeer dusdanige algemeene zedekundige bespiegelingen met eene zeereis weinig gemeens hebben, en even goed op het land als op zee te maken zijn, wildeu wij ze, voor ditmaal, de kleine plaats, voor dezelve verlangd, niet ontzeggen. - Redact.

(*) Deze ongelukkige Koning stamde uit het Grafelijke huis van poniatowski af, werd den 17 Januarij 1732 geboren, en op den 7 September 1764, door medewerking van Rusland en Pruissen, tot Koning verkoren. Hij werd echter in 1795, bij de laatste verdeeling van Polen, gedwongen, van troon en rijk afstand te doen, vertrok in 1797 met pensioen naar Petersburg, en stierf aldaar, den 12 Februarij 1798.

(*) Iets dergelijks herinnert zich Redacteur van onzen grooten Tooneelkunstenaar snoek, wiens fikshond hem, bij eene alleenspraak, in de rol van Nero, (in den Brittannicus) eensklaps met veel levendigheids kwam begroeten, en daardoor de illusie niet weinig verstoorde.

(*) Het gevoel kan echter het gehoor in niets te stade komen. Door het zintuig des gevoels, hoe noodzakelijk ook voor den mensch, zoude hij nimmer hoogere begrippen hebben kunnen verkrijgen; schoon richerand zulks beweert. Wij kunnen dit aan niets anders dan aan het
gehoor toeschrijven.

(*) Volgens dezen geestigen en verstandigen schrijver, behelst de inleidende redevoering en de geheele magnetische bewerking van den Heer faria, niettegenstaande zijn Professoraat in de Filozofie, niets dan vergrooting en onzin; ja zelfs zoude hij zich tot bedriegerij verlagen. Dit gewigtig oordeel moet zich vestigen op eenige aangehaalde perioden, met bijvoeging van eene en andere vergissing in de uitspraken der somnambulen. Verder gewaagt de waarnemer van de gelaatskleur van den Abbé, verdonkerd door het brandend zonnevuur van Goa, en noemt hem den Wijsgeer van de kust van Malabar, zonder nogtans op te geven, welke betrekking deze kleur en landaard hebben mogen tot de zaak, door hem behandeld. - Naar het mij toeschijnt, heeft de Professor grootelijks ongelijk in zijne behandeling open te stellen voor het publiek, en bijzonder voor dat van Parijs, waar zelfs ernstige wetenschappen onder het gebied der Mode staan. Maar daarentegen handelt de Heer jouy gewisselijk niet wijsgeerig, wanneer hij, na alvorens gesproken te hebben, aangaande hetgene hij noemt le jonglerie du Mesmerisme, over hetgene bij deze openbare behandeling voorgevallen is, zich op volgende wijze uitdrukt: ‘Ik zal niet zeggen hetgene ik gezien heb; het is genoeg daarmede den spot te drijven, beter dan berigt daarvan te geven.’ Er is toch wel geene zaak zoo gewigtig, geen onderwerp zoo heilig, waarover iets dergelijks niet door iedereen gezegd kan worden, en door velen niet meermalen
gezegd is.

(*) ‘Zullen wij spreken (deze zijn de woorden dier inleiding) van het Mesmerisme, eene soort van vernieuwde goochelkunst (jonglerie) van paracelsus, hetwelk, in het midden van eene der verlichtste eeuwen, nogtans eene menigte van dweepzieke aanhangers vond? Indien het dezer uitvinding van het charlatanisme somwijlen gelukt is eenige kwalen te verzachten, heeft men dien goeden uitslag alleen te danken aan de kracht eener verbeelding, welke, het zij door onkunde of door eene blinde ligtgeloovigheid, voorbereid was tot het gemakkelijk aannemen van alle indrukken, welke men aan dezelve heeft willen geven.’ Introduction, pag. CXVI.

(†) Hufeland, het laatste gedeelte zijner Medicina magica, en Journal der praktischen Heilkunde, 1823, 6de Stuk, bladz. 12, vertaald in de Vaderl. Letteroeff. 1823, No. 4.

(*) De Heer desprez heeft aan hetzelfde Genootschap de waarneming medegedeeld van eene slepende bort-ziekte (cholera chronique), langs denzelfden weg genezen, wanneer drie Geneeskundigen, de Heeren moreau, fouquier en desprez, aan de herstelling wanhoopten.

(*) Het Klooster Klaarkamp, te Rinsmageest, werd in den jare 1165 gesticht door zekere rijke Weduwe klara, (zie Hedend. Hist. van alle Volkeren, D. XXIV, van Vriesland D. II. bl. 246.) welke in deze Kerk begraven is; wordende gemelde Kerk voor veel ouder dan dit Klooster Klaarkamp gehouden.

(*) Handbuch der analytischen Chemie, Ir B.S. 337. - Even zoo wordt het bepaald door j.j. berzelius (Essai sur la Théorie des proportions chimiques, etc. Paris 1819. Tables alphabét. pag. 89.) - Volgens de proeven van j.f. john (Handwörterbuch der allgem. Chemie, Bd. IV. 1819. S. 186.) bevatten 100 deelen uitgegloeide zwavelzure kalkaarde 42 tot 43 deelen kalkaarde.

(Het vervolg hierna.)

(*) Is dit zelfmisleiding, in een oogenblik van geestdrift? Is het huichelende snorkerij? of de verhardheid en verblinding van den onbekeerlijken zondaar? Wij sidderen van zulk eene taal, in zulk eenen mond. God zal oordeelen! - Vert.

(*) Een mengelmoes van wijsheid en dwaasheid, vooral het oppervlakkige zijner kennis en redenering, bij de gewone stoutheid, kenmerken, onzes achtens, den man hier duidelijk. - Vert.

(*) Waarschijnlijk enkel door den kolendamp. - Vert.

(*) Gelijk in dit gevecht nog uit zijn eigen verhaal blijkt, waarin hij zegt, dat hij twee kogels door zijne kleederen gehad heeft, welke twee soldaten, reeds gevangen zijnde, op hem afschoten, en dat hij, de regtvaardigheid ter zijde stellende, deze soldaten niet gestraft, maar, als andere gevangenen, menschelijk behandeld heeft.

(*) Voorgelezen in de Maatschappij felix meritis, 1822.

(*) Ook dit stuk is te vinden in ons Mengelwerk voor 1818. No. VIII.

(*) Alle de voorgaande en volgende proeven stelde ik dubbel, gelijktijdig en op dezelfde wijze, in het werk, ten einde meerdere zekerheid in de uitkomst te erlangen, of het vocht aan andere proeven te kunnen onderwerpen. Zoo had ik mij hier, door een gedeelte van het dubbel van dit vocht te onderzoeken, overtuigd, dat er geene sporen van kalkaarde meer aanwezig waren, daar de bijgevoegde oplossing van oxal. pot. geene de minste troebelheid of witheid te weeg bragt; terwijl een ander gedeelte van dit vocht, met de sol. Pruss. pot. onderzocht, aantoonde, dat hetzelve geheel vrij van ijzer was.

(*) Bij het dubbel van deze proef heb ik getracht, door verdund salpeterzuur, met behulp van warmte, de oplossing te erlangen; maar, ofschoon op nieuw, tot viermalen toe, dit zuur werd aangewend, bleef echter een gedeelte onopgelost, hetwelk, behoorlijk gezuiverd en als boven gegloeid, hetzelfde gewigt van ⅞ gr. had.

(*) Handwörterbuch der allgem. Chemie, Bd. I. 1817. S. 69.

(*) Door het echter met veel zoutzuur aan warmte bloot te stellen, konde hetzelve grootendeels opgelost worden, hetgeen hier, wegens de groote fijnheid der deeltjes van de keiaarde, gemakkelijker dan gewoonlijk plaats kon hebben.

(*) Wij betuigen den geëerden zender ons genoegen over zijne mededeeling; de opregtheid van welke betuiging hem, ten overvloede, de spoedige plaatsing derzelve moge doen blijken. Redact.

(*) Men denke hier aan de overdrevene gevoelens der Bilderdijksche factie; door haar zou het heelal wel niet verkikkerd en verslibberd, maar wel degelijk verstedehouderd en verslaafd worden.

(1) Mr. i. da costa, Bezwaren tegen den Geest der Eeuw, 1823. Zie den gang der eerste afdeeling, Godsdienst getiteld.

(2) Bl. 2.

(3) Bl. 8.

(4) Bl. 6, noot.

(5) Bl. 10.

(6) Bl. 10.

(7) Bl. 11.

(8) Bl. 6, 7, noot.

(9) Bl. 14.

(10) Bl. 13.

(11) Bl. 15.

(12) Bl. 15.

(13) Bl. 15.

(14) Bl. 18.

(15) Bl. 18.

(16) Bl. 20.

(17) Bl. 23.

(18) Bl. 23.

(19) Bl. 24.

(20) Bl. 24.

(21) Bl. 24.

(22) Bl. 27.

(23) Bl. 29.

(24) Bl. 28.

(25) Bl. 28.

(26) Bl. 28.

(27) Bl. 28.

(28) Bl. 28.

(29) Bl. 26.

(30) Bl. 31.

(31) Bl. 31.

(32) Bl. 33.

(33) Bl. 37.

(34) Bl. 38.

(35) Bl. 38.

(36) Bl. 38.

(37) Bl. 38.

(38) Bl. 39.

(39) Bl. 39.

(40) Bl. 39.

(*) Deze Lofrede, in 1819 bij de Hollandsche Maatschappij van Kunsten en Wetenschappen ingeleverd, werd der bekrooninge onwaardig geacht. De goedkeuring, nogtans, van eenen, thans reeds overledenen, beoordeelaar, wiens kiesche smaak bekend is, doet den Schrijver vertrouwen, dat de mededeeling van dit stuk, althans aan sommigen, niet geheel ongevallig zal wezen.

(*) Iliad. A.v. 403.

(*) De leus der Zeeuwen bij het ontzet van Leyden: Liever Turksch dan Pausch.

(*) Hooft's Brieven, No. 325, bl. 261.

(*) In de bekroonde Verhandeling ter beantwoording der vrage: ‘Welke is de scheikundige oorzaak, dat de steenkalk, over het algemeen, een meer vast en duurzaam metselwerk oplevert, dan de schelpkalk; en welke zijn de middelen, om, te dezen aanzien, onzen schelpkalk te verbeteren?’ in de Natuurkundige Verhandelingen van de Hollandsche Maatschappij der Wetenschappen te Haarlem. 1819. D. IX. bl. 189.

(†) Ald. bl. 238. No. 5. - Bl. 240. No. 5. - Bl. 257.

(*) Het nut, van de blussching en vermenging niet vroeger, dan op het oogenblik der bereiding en aanwending van den Metselkalk, te doen, was bij dien kalk der Ouden van belang, uit hoofde, dat een gedeelte van denzelven, wegens de ongelijkmatige branding, niet geheel van koolzuur beroofd was; hetgeen bevestigd wordt door de stukken van schelpen, die in denzelven gevonden worden, en, wegens de ontoereikende branding, niet tot poeder hebben kunnen vallen. Dit koolzuur, nu, van het minder gebrande gedeelte zoude aan de overige hoeveelheid van kalk nadeel toebrengen, zoo men den kalkbrij lang vóór de aanwending maakte; want te regt merkt de Hoogl. john (Verh. bl. 262.) ten opzigte van onzen schelpkalk aan: ‘Hieraan twijfel ik ook geenszins; maar ik houde het voor ten hoogste waarschijnlijk, en ben van gedachten, zulks ook nog nader, door proeven, uit te maken, dat gebrande en vervallen kalk aan den ongebranden koolstofzuur ontneemt; dat men dus de vermenging alleen, op het oogenblik der bereiding en aanwending der metselspecie, doen moet; en dat, in het tegengestelde geval, de gebrande kalk ongeschikt voor het gebruik zoude worden,
naardemaal elk kalkdeeltje iets of wat koolstofzuur konde opnemen, waardoor dan de kracht van zamenhang en aankleving verminderd zoude worden.’

(*) Verh. bl. 200.

(†) Bl. 244.

(*) Verh. bl. 248 en 244.

(†) Polytechnisches Journal, herausg. von j.g. dingler, Stuttg. 1821. Bd. IV. H. 3. S. 294.

(§) Verh. bl. 199.

(*) Verh. bl. 203. 3.) - Bl. 250 en 251.

(†) Natuuren Scheikundige Waarnemingen. 1791. 1e St. bl. 182-184 en bl. 214-216.

(*) Verh. bl. 234. noot 22.

(†) L.c.

(*) De 85/8 gr. zand, in art. 27 verkregen, zullen waarschijnlijk ook zulke korrels gehad hebben, welke voor het grootste gedeelte, door het fijn maken van den Metselkalk (§ I.), poederachtig zijn geworden.

(†) Polyt. Journ. B. IV. S. 295.

(§) Ald. S. 296.

(**) Ald. S. 300.

(*) Volgens john bestaan 100 deelen koolzure kalk uit 43 deelen koolzuur en 57 deelen kalkaarde, (zie Wörterb. Bd. II. 1818. S. 291) waarvan niet veel verschilt berzelius, Tabl. Alphab. pag. 20. Een gedeelte van het koolzuur is, in onzen Metselkalk, zonder twijfel vereenigd geweest met de magnesia, enz.

(†) Verh. bl. 213-218. - Bl. 219 en 220.

(§) Verh. bl. 222.

(**) Annales de Chimie et de Physique, par MM. gay - lussac et arago, T. XV. 1820. pag. 373. - Polytechn. Journal von j.g. dingler, Bd. IV. H. 3. S. 287.

(††) Verh. bl. 241 en 242.

(*) Zie art. 10. art. 17 - 20. art. 21.

(†) Verh. bl. 263. - Bl. 229.

(§) Ald. bl. 223.

(**) Ald. bl. 229 en 230.

(*) Verh. bl. 219.

(*) In het Voorhof des Tempels.

(*) Te zelfder plaatse.

(*) Handbuch der Geschichte des Europäischen Staatensystems und seiner Colonien, 2 Ausgabe, S. 191.

(*) Dat fredrik hendrik niet slechts omtrent de Remonstranten, maar ook omtrent de Roomschgezinden, verdraagzaamheid behartigde, ziet men uit het verwijt, 't welk hem te Groningen door eenige zijner tegenstanders in de keuze van een' Stadhouder gedaan werd, dat hij niet zuiver was in den Godsdienst, en de Paapschen te zeer begunstigde. Volgens het gezegde van een' Franschen Afgezant, was hij hun bij uitstek genegen.

(*) Thomas, Eloge de descartes, Par. 1773. (Oeuvres, Tom. IV. p. 125-129. 152-154.)

(†) Hooft, Opdragt der Ned. Historien aan fredrik hendrik, (1656) bl. 3.

(*) Brandt, Leven van vondel, bl. 24.

(*) Heeren, Handbuch des Europ. Staatensystems, S. 113.

(*) Voor het paleis van pilatus.

(*) Op Golgotha.

(1) Bezwaren tegen den Geest der Eeuw, bl. 45. noot.

(2) Bl. 46.

(3) Bl. 59.

(4) Bl. 47.

(5) Bl. 47.

(6) Bl. 47.

(7) Bl. 48.

(8) Bl. 51.

(9) Bl. 52.

(10) Bl. 52.

(11) Krekelzangen, D. III. bl. 56.

(12) Bl. 54.

(13) Bl. 55. noot.

(14) Bl. 55. noot.

(15) Krekelz. D. III. bl. 61.

(16) Bl. 55.

(17) Bl. 56.

(18) Bl. 56.

(19) Bl. 56.

(20) Bl. 56.

(21) Bl. 56.

(22) Bl. 57.

(23) Bl. 47.

(24) Bl. 58.

(25) Bl. 59.

(26) Bl. 59.

(27) Bl. 59.

(28) Krekelz. D. III. bl. 55.

(29) Bl. 60.

(30) Bl. 60.

(31) Bl. 62.

(32.) Bl. 63.

(33) Bl. 63. noot.

(34) Bl. 68.

(35) Bl. 68.

(36) Bl. 69.

(37) Bl. 70.

(38) Bl. 70.

(39) Bl. 71.

(40) Bl. 71.

(41) Bl. 71.

(42) Bl. 72.

(43) Bl. 72.

(44) Bl. 73.

(45) Bl. 73.

(46) Bl. 75.

(47) Bl. 77.

(48) Bl. 77.

(49) Bl. 77.

(50) Bl. 79.

(51) Bl. 79.

(52) Bl. 80.

(53) Bl. 80.

(54) Bl. 81.

(55) Bl. 81.

(56) Bl. 81.

(57) Bl. 81.

(58) Bl. 82.

(59) Bl. 83.

(60) Bl. 84.

(61) Bl. 84.

(62) Bl. 84.

(63) Bl. 85.

(64) Bl. 85.

(65) Bl. 86.

(66) Bl. 86.

(67) Bl. 86.

(68) Bl. 86.

(69) Bl 86.

(70) Bl. 86.

(71) Bl. 86.

(72) Bl. 86.

(73) Bl. 87.

(74) Bl. 87.

(75) Bl. 87.

(76) Bl. 87.

(77) Bl. 87.

(78) Bl. 88.

(79) Bl. 88.

(80) Bl. 89.

(81) Bl. 89.

(82) Bl. 92.

(83) Bl. 90-92.

(84) Bl. 94.

(85) Bl. 94.

(86) Bl. 95.

(87) Bl. 95.

(88) Bl. 96.

(89) Bl. 97.

(90) Krekelz. D. III. bl. 53.

(*) Gehouden in het Departement der Maatschappij tot nut van 't algemeen te Deventer.

(*) Fu il fuoco o l'acqua, che sotterro Pompeja ed Ercolan? Scoperta geologico-istorica fatta dall' autore il di 14 ed 26 Ottobre 1810. Napoli 1816.

(*) Wij achtten dezen Brief der mededeelinge wel waardig, en rekenden het overbodig, er eenige aanmerkingen bij te voegen; zulks aan den Lezer overlatende, voor zoo verre hem de heilige zaak der Vrijheid en Onafhankelijkheid van andere Volken, afgescheiden van de bejagingen van vreemde Gelukzoekers, ter barte gaat. - Redact.

(*) Bij Veldenaer.

(*) Hij schreef dezelve op de Kweekschool te Brienne in 1783, tusschen de 15 en 16 jaren oud zijnde.

(*) Bij gelegenheid, dat het oog der Nederlanders gevestigd is op de verspreiding van het licht der beschaving, door de uitvinding der Drukkunst te Haarlem, zal het niet ongepast zijn, door het mededeelen dezer Voorlezing, gehouden in het Deventersche Departement der Maatschappij tot nut van 't algemeen in het jaar 1818, de gedachtenis te verlevendigen van het aandeel, 't welk Deventer van ouds af gehad heeft in de bevordering en handhaving dier geestbeschaving, aan welke koster's uitvinding vlengelen gegeven heeft.

(†) De voornaamste bronnen, waaruit ik geput heb, zijn: thomae a kempis Opera, lindebornii Historia Episcopatus Daventriensis, revii Daventria illustrata, dumbar's Kerkelijk en Wereldlijk Deventer, ejusdem auctoris Analecta.

(*) Deze schoone Redevoering: De urbe Daventriâ eruditionis in Belgio matre et conservatrice celeberrimâ, d.i. Over de stad Deventer, als de wijdvermaarde moeder en behoedster der beschaving in Nederland, is mij naderhand ter lezing gegeven.

(*) In 1818, doch nu niet meer.

(*) Anna van twickelo, weduwe van martinus boedeker, en balthasar boedeker, haar éénige zoon.

(†) In den laatsten tijd der Fransche overheersching werd het Deventersche Athenaeum, even als de Utrechtsche Akademie, in eenen zonderlingen en bij ons onbekenden vorm van Ecole secondaire gegoten. Onze tegenwoordige Vorst hergaf aan hetzelve al spoedig den ouden rang onder de Hoogescholen van ons Vaderland. En sedert deze herstelling is het van zijne kwijning, door de Fransche Universiteitswetten veroorzaakt, zoo zeer bekomen, dat het in het laatstverloopen Akademiejaar eenendertig Studenten telde.

(*) Een aanzienlijke boekenschat der voormalige Geldersche Akademie werd door den Koning aan ons Athenaeum ten gebruike gegeven, waarvoor dan ook een nieuw locaal op het Raadhuis der stad Deventer is in gereedheid gebragt, alwaar die nieuwe boekerij geplaatst werd, en werwaarts ook nu onlangs de oude, uit het bovengemelde kerkje van het Fraterhuis, werd overgebragt.

(*) De Republiek van Columbia is door den laatsten waterstrijd van Maracaïbo genoegzaam gevestigd. Peru alleen schijnt, door het oogenblikkelijke verlies van Lima, nog in eene onzekere worsteling gewikkeld; maar, rondom van Gemeenebesten omgeven, door den Volksgeest en bolivar bedreigd, zal de Spaansche Onderkoning ook dáár eerlang voor de zaak der vrijheid moeten zwichten.

(*) Feth-ali-Khan, de tegenwoordige Koning van Perzië, heeft, gelijk men weet, ook eene orde der Zon opgerigt. Negenhonderd jaren vóór de omverwerping van den Zonnedienst in Peru, werd in Perzië de dienst van het Vuur door de Mohammedanen verstoord en bijkans vernietigd.

(*) Cuyo behoorde voorheen staatkundig tot Chili, maar is daarvan door het hemelhooge gebergte der Andes gescheiden, en grenst ten Oosten aan de woestijnen of grasvlakten van Buenos-Ayres. Het is een uitstekend vruchtbaar land, maar heeft des winters hevige koude, des zomers zware hette, en lijdt veel van droogte. De inwoners zijn dun gezaaid. De Hoofdstad is Mendoza.

(*) Men herinnere zich, dat Februarij in het zuidelijk halfrond eene der warmste zomermaanden is, en met onze Augustus overeenkomt. In den winter is het overtrekken den Andes onmogelijk.

(*) Men bedenke, dat Buenos-Ayres 300 uren verre van Mendoza af is; de reis loopt door bijkans onbewoonde grasvlakten. Van Mendoza naar St. Jago moet men dan nog den geheelen slecht gebaanden bergrug der Andes over. En dezen weg leide san-martin, met zijn ziekelijk ligchaam, herhaalde malen heen en weder af, waar het den dienst des Vaderlands gold.

(*) In den Franschen tekst staat 1820. Dit moet echter eene drukfout zijn, daar zoo even gezegd is, dat san-martin eerst in Augustus 1820 de onderneming begon.

(*) Zie Publicatie in dato 24 Augustus 1815, No. 1. Staatsblad, No. 45.

(*) De Redacteur, hoezeer anders geen minnaar van droomgeschiedenissen, vond geene bedenking in de plaatsing van dit verhaal, hetgeen, hoe onverklaarbaar ook, in zichzelve overtuigende blijken van geloofwaardigheid bevat; en te minder nog, daar de Inzender zijnen naam voor hem niet verborgen hield. Het oordeel zij voorts den geëerden Lezer verbleven.

(*) 1500-525 v.C. onder amasis.

(*) Tmuc. lib. I. c. 5.

(**) 750-650 v.C.

(*) Cic. Ep. IV. 5.

(*) Livius, lib. XXVIII. cap. 20.

(†) Herodot. VIII. c. 132.

(§) IX. 61.

(**) Polyb. l.c.
61.

(*) Zie de geer, Diatribe in Polit. Plat. princ. pag. 41 seqq. en de ald. aangeh. plaatsen.

(†) Omtrent den militairen zeedienst koesterde men dezelfde begrippen. Aristoteles oordeelde, dat men er geen' bijzonderen stand toe noodig had, en dat de boeren denzelven konden vervullen. Polit. VII. c. 6. Bij de Romeinen bestond dezelve uit de zoodanigen, die zij in hunne legioenen niet wilden toelaten. Polyb. lib. V.

(*) Hij verwisselde hier den naam van gabriel tegen den Joodschen naam van uriel.

(*) Naar het oordeel van j. leclerc, is dit werkje met veel vuur en in eenen wegslependen stijl opgesteld. Zie Bibliothèque univ. pour l'annde 1687. p. 330. Hetzelve is met eene wederlegging uitgegeven door ph. van limborch, in zijn werk de veritate Religionis Christianae amica collatio cum erudito Judaeo. Goudae, 1687. 4to.

(*) Men zie het versje, onden den titel: Deugd, rein Geloof, mede in het IIde Deel der Krekelzangen te vinden.

