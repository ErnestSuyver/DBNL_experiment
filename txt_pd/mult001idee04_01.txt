
   
	  
		  Ideën IV 
		  Multatuli 
		 
		  GEBRUIKT EXEMPLAAR 
		  exemplaar Multatuli Museum, Amsterdam M 1877 
		   
		  ALGEMENE OPMERKINGEN 
		  Dit bestand biedt een diplomatische weergave van het vierde deel van
			 de Ideën van Multatuli, naar de derde druk uit 1877. 
		   Noten met een verwijzingsteken zijn ALTIJD als noot weergegeven.
			 Aantekeningen van Multatuli zonder verwijzingsteken zijn opgenomen als margenoten, en in dit bestand gemarkeerd met een #.
Met dank aan het Multatuli Museum voor het ter beschikking stellen van een complete set van de uitgave ‘letzter Hand’ ten behoeve van de digitalisering van de Ideën.			  
		   
		  REDACTIONELE INGREPEN
Multatuli maakt vaak gebruik van drie puntjes aan het einde of in
			 het midden van een zin. Soms staan twee woorden met drie puntjes aaneen, soms
			 staat er een spatie na de puntjes. In deze digitale versie staat telkens een
			 spatie na drie puntjes.
			 p. 15: Welnu, Dan heeft men u de waarheid niet gezegd. ? - Welnu, Dan heeft men u de waarheid niet gezegd.	  
			 p. 15: Ik wacht rapport We zullen verder zien, ? Ik wacht rapport. We zullen verder zien,
		  p. 28: passen van 'n slaapmuts.. ? passen van 'n
			 slaapmuts... 
			 p. 31: (Strek uit dien arm! de plooi valt schuins naar achter. ? (Strek uit dien arm!) de plooi valt schuins naar achter.
			 p. 64, noot *: ze moet dit effekt mogelyk maken Hier vooral geldt, ? ze moet dit effekt mogelyk maken. Hier vooral geldt,
			 p. 91: Mem ettrend neus en ooren uitspat... en: beleefd? ? Hem ettrend neus en ooren uitspat... en: beleefd?
			 p. 96: Herm. a v. ? Herm. a.v.
		  p. 123: weerleggen van 22-28 ? weerleggen van 22, 23, 24, 25,
			 26, 27, 28
			 p. 126: Wat al nummertjes om ‘uitttepikken!’ ? Wat al nummertjes om ‘uittepikken!’
			 p. 161: 'n witte raaf  Het blyft mogelyk ? 'n witte raaf. Het blyft mogelyk
			 p. 166: wier naam op us uitgaat. noch by hen ? wier naam op us uitgaat, noch by hen
			 p. 191: Naar zoo'n flikflooiery brengt me-n-uit m'n dooie humeur! ? Maar zoo'n flikflooiery brengt me-n-uit m'n dooie humeur!
			 p. 207: en boeren daartoe opriep  Ook m'n Een-en-ander ? en boeren daartoe opriep. Ook m'n Een-en-ander
p. 212-215: de pagina's worden in het origineel aangeduid als
			 ‘112’, ‘113’, ‘114’, ‘115’; gewijzigd in ‘212’, ‘213’, ‘214’, ‘215’
			 p. 213: Weluu, daarop volgt onmiddelyk de beschryving ? Welnu, daarop volgt onmiddelyk de beschryving
		  p. 216: ‘dat zeiti!’ en dat zeiti! in
			 origineel gothisch, hier vet weergegeven 
			 p. 219: en daaraan 'n behoorlyk plaatsje gege- had ? en daaraan 'n behoorlyk plaatsje gegeven had
			 p. 220: onder wier scepter wetten verrijzen en misbrbruiken ineenstorten, ? onder wier scepter wetten verrijzen en misbruiken ineenstorten,
		  p. 224: dan intellektueel gebied. draagt de ? dan intellektueel
			 gebied draagt de 
p. 235-238: de pagina's worden in het origineel aangeduid als
			 ‘335’, ‘336’, ‘337’, ‘338’; gewijzigd in ‘235’, ‘236’, ‘237’, ‘238’			 
		  p. 256: Nederland niet is. (119-121.) ? Nederland niet is.
			 (119, 120, 121.) 
			 p. 261: 'n bestudeerd vertoon van gematigdheid, Bovendien, ? 'n bestudeerd vertoon van gematigdheid. Bovendien,
		  p. 278: geen artist. (616-620) M'n ? geen artist.
			 (616, 617, 618, 619, 620) M'n
			 p. 282, noot *: Noot van 1786. [het jaartal is een evidente fout, maar het is niet duidelijk welk jaartal hier wél moet staan; daarom 1786 laten staan]
			 p. 289: met 'n zaak die oorsponkelyk daarmee niets gemeens had. ? met 'n zaak die oorspronkelyk daarmee niets gemeens had.
		  p. 310: onder administratieve subtiliteitjes.. ? onder
			 administratieve subtiliteitjes... 
			 p. 329: met beroep op zeker eigenaardig standpant, ? met beroep op zeker eigenaardig standpunt,
		 p. 329: Het iniek vonnis van 'n Rechtbank, nooit. ? Het uniek vonnis van 'n Rechtbank, nooit.
		 p. 336: op blzz. 61 en 62 in de tweede uitg. blz. 71) ? op blzz. 61 en 62 (in de tweede uitg. blz. 71)
		 p. 348: Men had beter gedan zich te wenden tot ? Men had beter gedaan zich te wenden tot
		 p. 359: By tegenspoed In de Atjinsche zaken, ? By tegenspoed in de Atjinsche zaken,
		   
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen, maar hier uit de lopende tekst zijn weggelaten. Ook de blanco
		  	pagina's (p. II en IV) zijn hier weggelaten. 
		  
		  [pagina ongenummerd (p I)] 
		  IDEËN VAN MULTATULI
		   
		  [pagina ongenummerd (p III)] 
		  IDEËN van MULTATULI 
		  VIERDE BUNDEL 
		  derde, door den auteur herziene druk 
		   
		  amsterdam - g.l. funke 
		  1877 
		   
		 
		   
			 2002 dbnl 
			  
		   
		  mult001idee04_01 
		ebook 
		  Multatuli, Ideën IV. G.L. Funke, Amsterdam 1877.
		   
		 
	  
		DBNL-TEI 1 
	  
	        
           
               Ideën IV
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Ideën IV
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       

 
		 
		  2002-02-20 
		   
			 IH 
		   
		  colofon toegevoegd 
		 
	 	 
	 		2007-10-12 
	 		 
	 			IH 
	 		 
	 		conversie van het bestand naar teixlite 
	 	 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Multatuli, Ideën IV. G.L. Funke, Amsterdam 1877.
 
Zie: https://www.dbnl.org/tekst/mult001idee04_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  	
  		
  	
	  
		
{==1==} {>>pagina-aanduiding<<}

		  Een zaaier ging uit om te zaaien.
jezus.
		  
			 929.

			 Er is veel gekibbeld over den oorsprong onzer denkbeelden. Wat
				gaat de gedachte vooraf? Indrukken, ja, maar gewoonlyk geven wy, slordige
				ziel-ekonomisten, ons zoomin behoorlyk rekenschap van hunne wording, als van de
				wys waarop wy ze tot denkbeelden verwerken. (11, 503, 
				592.)
			 
			 Hoe, waarom, waaruit, het drama Vorstenschool dat nu volgt,
				ontstaan is, zou ik niet kunnen zeggen. De hoofdoorzaak zal wel liggen in
				aandrang tot scheppen, voortbrengen, vormen... ach, alles komt op rangschikken
				neer! Meer kunnen we niet. (244) Waarom zingt de
				nachtegaal, waarom krast de raaf?
			 
			 Meer zou ik kunnen meedeelen over de fata van dit
				libel. Halfgeboren nog, heeft het reeds vreeselyk gezworven. Op vele
				plaatsen heb ik het eerste, tweede en vierde bedryf voorgedragen, zoo goed ik
				kon. Gemakkelyk was die taak, reeds uit 'n fysisch oogpunt, niet. Vooral niet
				op plaatsen waar ik te doen had met de hoogere beschaving van byzondere soort,
				die ik eenigszins kenschetste in 
				610, en die den lezer nader bekend zal
				wezen, zoodra hy 'n bladzy ouder is.
			 
			 Op weinig uitzonderingen na, viel me overal 't hollandsch loon der
				kunst ten-deel: mooi! Van die uitzonderingen noem ik ditmaal alleen
			 	Arnhem, waar ik uit de houding van 't pu-
{==2==} {>>pagina-aanduiding<<}
bliek zoowel,
				als uit 'n paar afkeurende regels in de hoogstliberale courant van dat
				Geldersch Athene, te weten kwam dat de mooivinders zich vergist hadden.
			 
			 Niemand minder dan myzelf is 't geoorloofd, uitspraak te doen in
				de gewichtige kwestie tusschen ‘mooi’ of ‘niet mooi’
				daar ik allicht, uit doorgaande ontevredenheid met m'n eigen werk (61) partydig wezen zou aan den Arnhemschen kant. Dit gevaar
				is te grooter, omdat de redaktie van bedoeld blad zich niet bepaalde tot 'n
				ongerechtvaardigde afkeuring - zoo'n fout wordt slechts door leeken begaan -
				doch wel degelyk die afkeuring gemotiveerd heeft op 'n wys die weinig
				tegenspraak toelaat. Letterlyk kan ik de gebezigde uitdrukkingen niet
				weergeven, omdat de kunstkritiek van die courant in geen enkel Europeesch
				muzeum gekolligeerd wordt, en 't inderdaad voor ieder ander dan de redaktie
				zelf, moeielyk wezen zou, een nummer optesporen dat 'n week overleefde. Met
				vriendelyke uitnoodiging alzoo, 't bedoeld artikel, door korrekten herdruk -
				ne varietur, asjeblieft! - nogmaals ter voorlichting onder de oogen van
				't Publiek te brengen, wil ik van myn kant die redaktie eenigszins te-hulp
				komen in 't klassiek-maken van haar arbeid, door de mededeeling dat m'n
				Vorstenschool, of 'n deel daarvan, of 'n voornaam deel - summa
				summarum 't heele ding òm dat deel - ‘beneden de aandacht
				is van 'n beschaafd auditorium.’ Zóó staat er.
			 
			 Ziehier dus reeds één verdienste in m'n stuk: het
				kan dienen als graadmeter van onze beschaving. Wie 't met eenig genoegen leest,
				heeft behoefte aan school, katechizatie en roede. Wie 't mooi vindt, wordt van
				de beurs gedrongen, en in de Societeit gedeballotteerd.
				 * En
				mochten er par impossible onverlaten worden gevonden, die zich aan 'n
				roekeloos ‘heel mooi’ te-buiten gingen... ze zyn ryp voor het
				tuchthuis.
			 
			 M'n stuk zal vertaald worden, waarschynlyk byv. in 't Duitsch. By
				die gelegenheid hoop ik den vreemdeling 't oordeel over de Nederlandsche
				beschaving gemakkelyk te maken door de mededeeling dat by ons te-lande, volgens
			 	de schatting van 'n hoofdorgaan der liberale party, zulk werk ter-
{==3==} {>>pagina-aanduiding<<}
nauwernood
				 goed genoeg is, of misschien nog niet eens goed genoeg, voor 't
				kanalje.
			 
			 Mocht daarop die vreemdeling begeerig zyn, 't zielevoedsel der
				beschaafden in ons land te leeren kennen, dan verwys ik hem naar Arnhem,
				en ik houd me verzekerd dat het kleinste krantenredakteurtje in die stad hem
				leveren zal wat-i zoekt.
			 
			 Minder ingenomen ben ik met 'n ander deel van 't geslagen vonnis.
				De Arnhemmer betuigt dat het stuk ‘den schryver onwaardig is.’
				Tegen deze uitspraak moet ik protest aanteekenen. Dat m'n Vorstenschool
				te laag zou staan voor den smaak der bewoners van Arnhem en van de redaktie
				dier courant, kan waar zyn. Ik nam 't peil dezer beide autoriteiten in zake
				‘beschaving’ niet nauwkeurig genoeg waar, om te beoordeelen hoe
				hoog iemand of iets moet geplaatst wezen, om niet in die stad 'n armzalig
				figuur te maken. Maar Vorstenschool nog beneden myzelf te stellen, is
				even onjuist, als dat het boven m'n andere ideen zou staan. Wat my
				betreft, ik verzoek vriendelyk met 'n even laag merk te worden gebeneficieerd,
				als aan m'n stuk te-beurt valt. En revanche verbind ik my, ook de
				redaktie van de Arnhemsche courant altyd juist even hoog te stellen als
				háár arbeid, en nooit te beweren dat ze nog onbeduidender is dan
				de dingetjes die ze voortbrengt.
		  
		
		
		  930.

		  Ja, habet sua fata! Maar ik ga die voorby. Ze mochten eens
			 beneden de aandacht wezen van 'n beschaafd publiek.
		  
		  Ter inleiding van dit drama, zou ik - vooral met het oog op den
			 toestand van ons tooneel zoowel, als van ons dramatisch repertorium - veel te
			 zeggen hebben. Redenen die voor den lezer van minder belang zyn, nopen my de
			 beschouwingen daarover tot 'n andere gelegenheid uittestellen. Eén zaak
			 echter moet ik reeds nu aanroeren: de zonderlinge wys waarop men in ons landje
			 de roeping van den dichter opvat.
		  
		  By de voordracht van het tweede Bedryf, hebben velen geroepen: dat
			 is de Koning!
		  
		  Zoogenaamde royalisten - ikzelf ben royalist, en wel uit liefde voor
			 't gemeene best! - riepen dit met wrevel, met afkeer, byna met
			 woede.
		  
		  Zoogenaamde demokraten - ikzelf ben demokraat, en 
{==4==} {>>pagina-aanduiding<<}

			 daarom: leve de koning! - riepen 't met toejuiching.
		  
		  Ik verzoek van dien wrevel en van die toejuiching verschoond te
			 blyven.
		  
		  't Is me niet gebleken of er ook letterzetters zyn, die in m'n vrind
			 puf 'n kameraad herkend hebben. Voor zoo'n kameraad zou de herkenning
			 niet vereerend zyn, doch dit mogen de heeren onder elkander uitmaken.
			 Zéker is 't, dat ik geen enkelen puf ken. Worden er
			 onder de typografen, luie liederlyke karakterlooze sujetten gevonden... het
			 doet me leed om hunnentwil, doch men duide 't my niet euvel dat m'n
			 schets op hen gelykt. 't Ware hùn zaak geweest, zich van 't gelyken op
			 m'n schets te onthouden. De dichter die slechts zulke verkeerdheden zou mogen
			 aanroeren, als in onze Maatschappy niet gevonden worden, zou 'n schrale keus
			 hebben van 't bruin dat hem toch onmisbaar is om 't licht te doen
			 uitkomen, en weldra zou men in alle scheppingen van deze soort, z'n wanhopige
			 toevlucht moeten nemen tot menscheneters. Wie weet of ook deze hulpbron niet
			 spoedig verstopt werd door verwanten van bankiers, die misschien klagen zouden
			 dat men hun familie aan de kaak stelde.
			  *
		  
		  Wat ik over letterzetters opmerkte, is ook op koningen van
			 toepassing. Het rondventen der verkeerdheden van personen als zoodanig,
			 alleen met het doel om den verdoemelyken honger naar de feilen van z'n naaste
			 te stillen, is 't werk van booswichten, en onder hen nog slechts van dezulken
			 die behoefte voelen aan schandaal, ter aanvulling van ontbrekend talent. Nog
			 altyd meen ik zulke middeltjes niet noodig te hebben - zie den
		  	Arnhemmer, die me boven Vor-
{==5==} {>>pagina-aanduiding<<}
stenschool stelt - maar ik
			 zou ze blyven versmaden, al bleek er dat Arnhemmer en ik ons vergisten.
			 Het schooljongensachtige: ei kyk, hy heeft 'n vlek op z'n abéboek... ik
			 weet wat van hem... 
		  
		  Nu ja, ik weet iets van U, Nederlanders! Ik weet van u - de
			 vlek is leelyk! - dat ge my, na al wat ik deed, ter verantwoording noopt tegen
			 zulke Kleinstädterei. Ik verzeker u dat onze Koning - en om
			 zynentwil doet het me hartelyk leed - my zoo min bekend is als de letterzetter
			 puf, en dat ik m'n données te hoog gryp, om me bezig te
			 houden met de chronique scandaleuse van personen.
		  
		  't Kost me dikwyls reeds moeite genoeg, my neertebuigen tot de
			 schandaal-kroniek van den heelen tydgeest. Die tydgeest zal, als koningen, als
			 'n koning, als de Koning, voorbygaan. Myn werk gaat niet voorby. Meent men dat
			 ik marmertomben uitbeitel - of al waren 't dan maar zerkjes van zandsteen -
			 voor vlinders van één dag? Na honderde jaren zal 't de vraag niet
			 zyn, of ik my de moeite getroost heb zekeren koning of zekeren letterzetter te
			 bedoelen. Hoogstens zal men vragen, of de koningen die in myn tyd leefden - hoe
			 heetten ze ook? - my behoorlyk hun dank betuigden voor m'n arbeid?
		  
		  Wie nu, in-weerwil van dit alles, in den george van 't
			 drama, den tegenwoordigen Koning van Nederland meent te herkennen, wordt
			 uitgenoodigd met gelyke scherpzichtigheid te openbaren wie er dan met
			 louise bedoeld wordt? Met hanna? Met den lakei die de kachel
			 aanmaakt? Met den groom van jonker schukenscheuer? Met den niet
			 geschoten wolf? Zou dat beest ook misschien de Gemeentewet beduiden? Of de
		  	Brielsche feesten? Of de mazelen der kindertjes van de juf-
{==6==} {>>pagina-aanduiding<<}
frouw 
			 links-achter-boven-voor?
		  
		  Wel zeker! En zulke uitpluizers zullen dan met-een ophelderen om
			 welke reden de dichter, wiens fantazie rondgaloppeert in 't heelal, juist
			 hùn buurtje verhief tot doelwit van de verontwaardiging die z'n verzen
			 maakte? Lieve menschen, ik ken uw heele buurt niet.
			  * Hemel uw grietjes en mietjes zoo hoog op als ge
			 verkiest, maar ga u in-godsnaam niet inbeelden dat myn fancy zich met
			 die deerns inlaat.
		  
		  Wanneer ik iets te zeggen heb aan 'n bepaald persoon, dan noem ik
			 hem by z'n naam. Dit deed nathan ook, in Samuel
			 zooveel.
		  
		  Of er evenwel voor puf - en anderen! - uit m'n stuk niet
			 iets zou te leeren vallen? Misschien wel. Doch 't werd niet met dit doel
			 geschreven, om de zeer eenvoudige reden dat 'n artist geen katechizeermeester
			 is. Ik verwys hieromtrent naar een-en-ander dat ik over de roeping der Kunst in
			 m'n vorigen bundel schreef.
		  
		  Men zegt dat onze grootouders de eerste thee die zy in handen
			 kregen, gereed maakten als spinazie. Ik verzoek m'n drama te lezen, te
			 gebruiken en te beoordeelen als... 'n drama. Om hiertoe eenigermate den weg te
			 wyzen, sla ik by dezen 'n ondertitel voor:
		  VORSTENSCHOOL,
OF
VLUCHTIGE
			 SCHETS
 
VAN 'N PAAR VERSCHILLENDE WYZEN WAAROP HOOGGEPLAATSTE
			 PERSONEN HUN ROEPING ZOUDEN KUNNEN OPVATTEN.
		  Dit namelyk is, met het oog op 't program en 't motto dezer
			 ideen, de hoofdzaak, en niet het povere, door louise en
			 
{==7==} {>>pagina-aanduiding<<}
 my even onachtzaam behandeld, kuiperytje, dat trouwens meermalen -
			 ik meen zelfs in de arabische vertellingen - tot grondslag van romannetjes
			 gediend heeft.
			 Noot van 1874. De voorgestelde
				aanvulling van den titel - die door den heer vosmaer zoo grappig-hartelyk wordt afgekeurd -
				had slechts ten-doel iets als argumentum van 't stuk te leveren, 'n
				waarschuwing tegen 't verwringen tot klein schandaal, van wat ik wenschte te
				geven als... iets anders. Onnoodig was die waarschuwing voorzeker niet! Meer
				nog, er bleek me hier-en-daar dat ze vruchteloos gebleven is. Velen schryven
				dan ook hieraan toe, dat m'n arme Vorstenschool nog altyd niet werd
				opgevoerd. Dit is wel jammer voor me. Ik had zoo gaarne myn kontingent
				bygedragen tot het belangryk onderdeel der - nogal noodzakelyke! -
				Volksopvoeding, dat schouwburg heet. Bovendien is me nu de gelegenheid
				afgesneden, om te leeren welke fouten ik gemaakt heb tegen de eischen van het
				tooneel. Hoe kan er vooruitgang zyn in 't vak van tooneelschryvery, indien het
				'n auteur niet gegund is z'n arbeid te keuren? Ziehier dus alweder 'n punt
				waarin de hollandsche schryver achterstaat by z'n kollegaas in 't Buitenland.
				In Frankryk, en zelfs in Duitschland is 'n nieuw drama van 'n schryver van
				eenigen naam, 'n evenement. Ten-onzent wordt het in den modder gesmoord.
				Waarom heeft het ‘Tooneelverbond’ niet op 't vertoonen van
				Vorstenschool aangedrongen? Nog altyd ben ik bereid, zooveel in myn
				vermogen is, wenken te geven over de mise en scène en de
				régie, schoon die in 'n zoo eenvoudig gecharpenteerd stuk
				overbodig moesten zyn.
Ook in dezen herdruk blyf ik tamelyk zuinig met
				legende. Een kompleete handleiding voor regisseurs, zou misschien
				de dubbele uitgebreidheid van 't gansche stuk vorderen, en alzoo noopte my de
				vrees voor overbodige aanduiding - 'n hollandsch tooneelschryver tast in 't
				blinde! - tot onthouding, misschien ook van 't niet-overbodige. Men bedenke
				overigens dat myn werken als lektuur verschynen. Mocht
				ten-langen-laatste 'n tooneelgezelschap in Nederland my de eer aandoen, m'n
				stuk te willen spelen, dan eerst zou de tyd daar zyn, vollediger voorschriften
				te geven omtrent dekoratie, kostuum, houding, beweging, toon en voordracht. In
				de tegenwoordige uitgaaf kan ik niet meer leveren dan juist even voldoende is
				om nagenoeg begrepen te worden door lezers.
			 Noot van 1876. Weinige maanden na 't
				schryven van bovenstaande noot beleefde de Vorstenschool - welk stuk
				bovendien door de zorg van m'n hooggeachten Uitgever afzonderlyk verschenen was
				- 'n tweeden druk, waarby ik 't volgend verdrietig Naschrift gaf:
				‘Ik ben redelyk getrouw gebleven aan m'n voornemen om
				  weinig legende te leveren, maar 't was my onmogelyk me daarvan geheel te
				  onthouden, gelyk ik had kunnen doen indien ik voor volledige opmerkingen
				  en aanwyzingen plaats gevonden had in 'n afzonderlyke uitgaaf voor
				  tooneel-regiën. Dit zou evenwel slechts te-pas komen indien m'n
					Vor-
{==8==} {>>pagina-aanduiding<<}
stenschool 
				  de eer eener opvoering in Nederland waard was. By den overvloed
				  van keurige voortbrengselen - vertaalde en onvertaalde - waarover de
				  tooneelbesturen te beschikken hebben, is 't niet vreemd dat dit werk nog altyd
				  niet aan de beurt gekomen is. Onlangs zelfs is me gebleken dat twee direkteuren
				  van een der aanzienlykste theaters in ons land, nog niet eens den titel van m'n
				  stuk hadden hooren noemen, toen ik reeds bezig was met de korrektie van de
				  tweede uitgaaf die - als men de verschyning in de ideen meerekent -
				  reeds de derde was. Dit bewyst ten-duidelykste dat het lezend Publiek welks
				  gekuischte smaak allerwege erkend wordt, by die Tooneelbestuurders niet op 't
				  spelen van m'n stuk heeft aangedrongen, waaruit alweder volgt dat deze
				  industrieelen groot gelyk hadden m'n werk te ignoreeren, en zich slechts bezig
				  te houden met de stukken die wèl behagen aan dat Publiek. Hoe dit rymt
				  met de zoo spoedig ontstane behoefte aan 'n tweeden - of eigenlyk derden
				  - druk, is my 'n raadsel. Er is gebleken dat m'n Vorstenschool
				  niet goed genoeg is voor 't Volk met welks smaak, oordeel en ontwikkeling de
				  ondernemers van 'n schouwburgzaak moeten te-rade gaan om zich staande te
				  houden.
Geen of weinig legende alzoo, omdat m'n stuk toch niet
				  gespeeld wordt. Ter-nauwer-nood veroorloof ik my hier 'n paar opmerkingen...
				  waarlyk slechts ter bladvulling, en geenszins omdat nederlandsche
				  tooneelspelers behoefte zouden hebben aan terechtwyzing van den auteur, 'n zwak
				  dat in andere landen wel bestaat, en waarin we dus alweer zoo byzonder gunstig
				  afsteken by 't Buitenland.
De opmerkingen zyn deze:
Ten-eerste. De
				  lakeien in de schouderweer-scène moeten zich wel wachten hansworstery in
				  hun rol te brengen. De eisch van 't komieke is hier onverstoorbare
				  ernst.
Ten-tweede. Ook jonker Schukenscheuer overdryve niet! De
				  akteur die hem voorstelde als clown, zou den gek te veel eer aandoen. Hy
				  behoort vooral geen blyk te geven dat-i zich, zyner dwaasheid bewust, en
				  dus... wys is.
Ten-derde. Misschien, helaas, is de opmerking
				  noodig, dat de zwygende scène in het laatste tooneel, 'n zeer grondige
				  studie vereischt.
Ten-vierde. Wat louise aangaat...
				  doch waartoe meer? Deze schepping en dus ook de voorstelling van dat
				  karakter op de “planken die de wereld beteekenen” zyn immers
				  beneden de aandacht van 't nederlandsch Publiek?’ Tot dusverre
				't Naschrift by den tweeden druk. In dienzelfden druk evenwel mocht ik
				dankend vermelden dat er 'n meer dan voldoend antwoord was gegeven op de vraag:
				waarom het Tooneelverbond niet op de vertooning van m'n stuk aandrong?
				Dit geschiedde in 't volgend nootje:
				‘Onder de velerlei Vereenigingen die de leus:
				  “tot heil des Volks” in de vlag voeren, is het
				  “Tooneelverbond” een der belangrykste. Wie 't wèl
				  meent met beschaving, vooruitgang, zeden en... nationale onafhankelykheid,
				  behoort dat genootschap met alle kracht te steunen. Vreemde bajonetten zouden
				  'n al te gemakkelyk werk vinden in 'n verduitscht of verfranscht
				  Nederland!
Wat overigens de in den tekst gedane vraag aangaat, de heer Mr. 
				  i.n. van hall, secretaris van
				  die vereeniging, heeft tweemalen op het ten-tooneele brengen van
				  vorstenschool aangedrongen (Tijdschr. “Het Ned.
				  Tooneel” 2e Jaargang, blz. 141, en Jaargang 1874/75
				  No. 2) in bewoordingen die me schadeloos stellen voor de minachting
				  waarmee m'n arbeid wordt opgenomen door 't groote publiek, naar welks smaak
				  theaterdirektien wel genoodzaakt zyn zich te richten. Ik betuig den heer van
				  hall voor z'n keurig gestyleerde pittige stukjes m'n oprechten
				  dank.’
By den vyfden druk - in afzonderlyke uitgaaf - had ik 't
				genoegen 'n voorbericht te mogen voegen, dat ik hier met innige dankbaarheid
				herhaal:
				‘Sedert dien tyd - na de beide eerste uitgaven
				  namelyk - heeft er in de fata van Vorstenschool 'n volslagen
				  omkeering plaats gehad. Door den moed, den kunstzin, en ik durf
				  hier byvoegen: door de vaderlandsliefde van de tooneeldirekteuren 
				  le gras, 
				  van zuylen & haspels, is het stuk weggerukt uit de
				  vergetelheid waartoe sommigen 't ouder-gewoonte schenen veroordeeld te hebben.
				  Het is my 'n ware behoefte die heeren openlyk dank te zeggen, voor 't opvoeren
				  van m'n drama zoowel, als voor de wyze waarop ze die taak volbrachten.
				  Ook als zelf medewerkende artisten hebben zy aanspraak op de erkentelykheid van
				  ieder die 't wèl meent met vaderlandsche kunst en 't daarmee
				  samengaand nationaliteitsgevoel. Zeer in 't byzonder ook breng ik hier
				  hulde aan de artistieke wys waarop de heer d. haspels de rol van
				  Koning george vertolkte. Die kunstenaar heeft door 'n eigenaardige
				  opvatting aan die rol 'n waardigheid weten te geven, waardoor de door my begane
				  fout in de karakterteekening van george volkomen wordt uitgewischt,
				  zóó zelfs dat ik nu niet wenschen zou die party ànders
				  geschreven te hebben. Ziedaar 'n fortuintje dat niet dikwyls aan
				  tooneelschryvers te-beurt valt. Hartelyk dank!’
		
			
				
			
{==10==} {>>pagina-aanduiding<<}

		  Personen.

		  
		  george,
				  koning.	 
louise,
				  koningin.	 
koningin-moeder.	 
de
				  walbourg, eeredame der
				  koningin.	 
van
				  huisde	heeren
miralde	uit
				  de
von
				  schukensheuer-schiefschalheim	omgeving
hesselfeld	des
prins
				  spirido	konings
weis, des
				  konings kamerdienaar.	 
landsheil,
				  kleeremaker.	 
herman, werkman
				  in 'n yzergietery.	 
hanna, een
				  naaister. Herman's zuster.	 
albert,
				  Hanna's
				  verloofde.	 
puf.	 
boerevrouw.	 
Vier
				  lakeien.	 
groom van
				  Schukenscheuer.	 
knecht van
				  Landsheil.	 

{==11==} {>>pagina-aanduiding<<}
 
			 Vorstenschool.

			 Eerste bedryf.

		  	Tooneel: kamer op louise's rust, het buitenverblyf
				der koningin.
			 louise. de walbourg. Daarna
				puf.
			 De Koningin (eenvoudig kostuum) zit links van den
				toeschouwer, niet geheel op den voorgrond, aan een met boeken en papieren
				beladen schryftafel. Rechts op den voorgrond, de eeredame, zich bezighoudende
				met tapisseriewerk. Louise schryft, en gaat hiermee, na 't ophalen van de
				gordyn, eenige oogenblikken zwygend voort.
			 
louise, zonder optezien.  
				- De Walbourg, zyn er meer nog in de voorzaal? 
			 

			 De eeredame gaat naar den achtergrond, en schynt te spreken
				met 'n lakei die zich in de halfgeopende deur vertoont.
			 
de walb. 
				- Nog één man, Majesteit. 
			 

			 
louise a.v. 
				- Goed. Laat hem komen. 
			 

			 De Walbourg laat Puf binnen, die door haar wordt
			 	aangemoedigd op den voorgrond te treden. Na eenig wy-
{==12==} {>>pagina-aanduiding<<}
zen  
			 en wenken, komt hy vooraan in 't midden te staan, zoodat de
				Koningin, zonder zich geheel omtekeeren, hem in 't oog kan krygen. De Walbourg
				neemt haar plaats weder in. Na elk door Puf gegeven antwoord, eenig zwygen: de
				Koningin noteert.
			 
louise, a.v. 
				- Hoe heet ge, vriend? 
			 

			 
puf 
				- M'n naam is Puf, Sir... ene. 
			 

			 
louise a.v. 
				- Beroep? 
			 

			 
puf 
				- Ik ben boekdrukkersknecht. 
			 

			 
louise, a.v. 
				- Gehuwd? 
			 

			 
puf 
				- Geweest. Ruim negen jaar. 
			 

			 
louise a.v. 
				- En kindren? 
			 

			 
puf 
				- Zeven. 
			 

			 
louise, a.v. 
				- Hoe oud? 
			 

			 
puf 
				- Een trap der jeugd... van één tot tien... 
			 

			 
louise, snel op- en omziende. 
				- En negen jaar gehuwd? 
			 

			 
puf 
				- Ik moet de waarheid zeggen. 
			 

			 
louise. 
				- Dat 's recht. Ga voort. Zyn 't meisjes? Gaan ze school? 
				Vertel me 't een en ander. 
			 

			 
puf 
				- Na den dood 
				Van myne vrouw, was 't... met verlof, by ons  
{==13==} {>>pagina-aanduiding<<}
 
				Een beetje... sjovel... alles even duur! 
				M'n oudste, 'n jongen, heeft wat weekgeld, maar... 
			 

			 
louise, weder noteerende. 
				- Hoeveel? 
			 

			 
puf 
				- Acht stuivers, Sir... 
			 

			 
louise, a.v. 
				- Al goed! En gy? 
			 

			 
puf 
				- Acht gulden, en de fooi van Koppermaandag. 
			 

			 
louise, a.v. 
				- En de andren? Meisjes? 
			 

			 
puf 
				- Om-en-om. Het oudste 
				Kan breien, maar... dat geeft niet, met verlof. 
				Dan nog... drie jongens en drie meisjes. 
			 

			 
louise, opziende. 
				- Acht? 
				Ge zeidet zeven... 
			 

			 
puf 
				- Och... 'n drukfout! 
			 

			 
louise. 
				- Ah! 
				Waar zyn die kinderen als gy uit zyt? 
			 

			 
puf 
				- Sir... 
			 

			 
de walb. 
				- Hier is het potlood van uw Majesteit. 
			 

			 
puf 
				- Het jongste... Majesteit, is by 'n buurvrouw. 
			 

			 
louise, noteerende. 
				- Voor loon? 
			 

			 
puf 
				- O neen, uit vriendschap. 
			 

			 
louise a.v. 
				- Dàt is goed!  
{==14==} {>>pagina-aanduiding<<}

				Hoe heet die buurvrouw? 
			 

			 
puf 
				- Hanna Smit. 
			 

			 
louise a.v. 
				- Zeer wel. 
				En de andren? 
			 

			 
puf 
				- Zoo als 't valt... op straat of thuis...  
				Of hier of daar. Soms vind ik ze op den trap, 
				Of spelend langs den weg, of... soms ook niet. 
				De jongens loopen, met verlof, wat ver, 
				En dan moet ik ze zoeken in de buurt. 
			 

			 
louise. a.v. 
				- Dus zyn uw kindren wat verwilderd? 
			 

			 
puf, aarselend. 
				- Ja...a. 
			 

			 
louise a.v. 
				- Wat eet ge daaglyks? 
			 

			 
puf 
				- Brood, maar... niet altyd. 
				Aardapp'len... niet altyd. Of boonen... niet 
				Altyd. Soms grutte... maar... ook... 
			 

			 
louise, opziende. 
				- Niet altyd? 
				Wat geeft ge uw kindren, als ge dàt niet geeft? 
			 

			 
puf 
				- Soms niets! 
			 

			 
louise. 
				- O God! En vleesch, hoe vaak in 't jaar? 
			 

			 
puf 
				- Vleesch, Majesteit... dat kan niet! Nooit! 
			 

			 
louise, schryvende. 
				- Helaas! 
				Het is genoeg. De Walbourg, geef den man...  
				Omziende, tot Puf. 
				Men zeide u zekerlyk dat ik weldadig was,  
{==15==} {>>pagina-aanduiding<<}
 
				En ryk? 
			 

			 
puf 
				- O ja, 'n koningin! 
			 

			 
louise. 
				- Welnu, 
				Dan heeft men u de waarheid niet gezegd. 
				Wat wezen zou, indien ik ryk genoeg was 
				Om al wat arm is, ryk te maken... zie, 
				Dit laat ik daar! Ik kan u slechts 
				Uw moeite, uw dag en uw bericht betalen...  
				De Walbourg, geef den man 't gewone loon: 
				Twee gulden. 
				Tot Puf. 
				Ge kunt gaan. Misschien tot later! 
			 

			 De Walbourg geleidt Puf naar de achterdeur, en na zich daar
				eenige oogenblikken met hem te hebben onderhouden, neemt ze haar plaats weer
				in. Puf af.
			 
louise, schryvende, en nu-en-dan even op- en
				  omziende. 
				- Ge weet z'n woonplaats? Wèl! Laat hem bezoeken. 
				Hy heeft 'n goede noot in myn register, 
				Om... 't niet verschuiven van z'n huwelyksdag. 
				Tenzydi... waarheid sprak uit onbeschaamdheid. 
				Die... drukfout met z'n kindren was wat louche. 
				Maak dat ik meer hoor van die Hanna Smit, 
				De buurvrouw die uit vriendschap... lief, niet waar? 
				Ik wacht rapport. We zullen verder zien, 
				En als 't de moeite waard is, ga ikzelf...  
				Mama! 
			 

			 Koningin-Moeder (hoed en sjaal) treedt binnen.
				Louise gaat haar haastig te-gemoet, en geleidt haar naar den
				voorgrond.
			 louise. koningin-moeder. de
				walbourg.
			 
kon. moed. 
				- Zoo druk aan 't werk? 
			 

			 
louise. 
				- Ik had bezoek. 
				Ge weet, ik houd lever van acht tot tien...  
{==16==} {>>pagina-aanduiding<<}
 
				O zie, mama, zie eens die bundels aan, 
				Berichten over alles wat by 't Volk 
				Niet is zooals het wezen moest, en toch - 
				Dàt hoop ik! - eenmaal anders wezen zal. 
				Maar, moeder... lompe dochter die ik ben...  
				Ik vroeg niet eens naar uwen welstand! 
				Hebt Ge goed gerust na zulk 'n avend, zeg! 
			 

			 Onder het uitspreken der laatste regels heeft zy (De
				Walb. schiet toe) 'n fauteuil naar 't midden van den voorgrond getrokken, en
				noodigt liefkozend de Koningin-Moeder uit, daarop plaats te nemen. Haar eigen
				stoel keert ze eenigszins van de schryftafel af, zoodat haar rechterarm daarop
				rusten kan. Zoo is dan ook haar houding, tot ze in geestdrift
				opstaat.
			 
kon. moed. 
				- De kursus van van-nacht was wel wat zwaar. 
				M'n oogen vielen toe by uw verhoor, 
				M'n ooren suisden van uw statistiek, 
				By al dat vragen, vorschen, onderzoeken 
				Van uwen onverbiddelyken weetlust. 
				Ge hieldt van Weert te lang... de man was moê! 
			 

			 
louise. 
				- Te lang? O neen! En moê? Ik was niet moê! 
				Maar 't zal om uwentwil niet weer gebeuren 
				Dat ik zoo laat graaf Otto hier houd, moeder, 
				En daardoor u van uwen slaap beroof. 
				Wat zyn vermoeidheid aangaat... o ho, ho, 
				Dàt noem ik byzaak! 't Zal hem goed doen, denk ik. 
				Zoo'n beetje gymnastie geeft lenigheid 
				Aan de gewrichten van z'n staatsverstand 
				Dat... wat verstyfd is in de vormlykheid. 
			 

			 
kon. moed. 
				- Men roemt hem toch als zeer bekwaam, Louise. 
			 

			 
louise. 
				- Dat spreekt vanzelf... zoolang hy invloed heeft! 
				Daarna? We zullen zien! Tenzydi sterft, 
				En men z'n roem gebruiken kan als blaam 
				Voor andren, die nog in den weg staan. Ik...  
				Ik schat hem even hoog en even laag 
				Als velen van z'n soort. 
			 

{==17==} {>>pagina-aanduiding<<}
 
			 
kon. moed. 
				- Louise, ik dacht... 
			 

			 
louise. 
				- Dat ik vertrouwen stelde in zyn genie? 
				O, dat is grappig, moeder! 't Lykt er niets naar! 
				Hy heeft... talent... zoo, zoo... maar niet te veel, 
				Genoeg juist voor de meening dat-i meer heeft. 
				Hy spreekt... vry wel, maar... zonder hart altyd, 
				En mist den moed zich somtyds te verspreken. 
				Hy weet... nu ja, hy weet wat hem geleerd is, 
				Maar meer ook niet, mama. 
			 

			 
kon. moed. 
				- Wat eischt ge meer? 
			 

			 
louise, op het hart wyzende. 
				- Iets anders, moeder... hier! En dat ontbreekt, 
				Die man draagt, als de kerstboom, juist zooveel 
				Als vader schooltyd en mama routine 
				Hem strikten in de takjes... nooit iets meer! 
				Zoo'n boompje is dood... maar leven moet de mensch, 
				Dat is: gevoelen, denken, werken, streven, 
				En vruchten dragen, honderd... duizendvoud! 
				Wie niet meer geeft dan hy ontving, is... nul, 
				En deed met z'n geboorte onnoodig werk. 
				Nu, zulk een nul is my de graaf van Weert. 
			 

			 
kon. moed. 
				Maar zyt ge niet wat streng? 
			 

			 
louise. 
				- 't Is mooglyk. Doch 
				Het zy de vraag vóór alles: of ik waar ben? 
				Ik stel aan allen niet denzelfden eisch, 
				Maar doe een hoogen eisch aan 'n minister. 
				Is dat te streng? 
			 

			 
kon. moed. 
				- Graaf Otto... 
			 

			 
louise. 
				- Is gewoon, 
				En in den vreemden tyd dien wy beleven, 
				Is, op zyn standpunt, 't ordinaire: misdaad. 
				Gewoonheid is 'n giftig woekerkruid 
				Dat zelf geen vruchten draagt, en z'n venyn  
{==18==} {>>pagina-aanduiding<<}
 
				Gebruikt om wat er opschiet aan z'n zy 
				Te doemen tot gelyke onvruchtbaarheid. 
				Gewoonheid is verdienste's vyandin, 
				Een schutsvrouw van het kleine, van 't gemeene. 
				Wat uitsteekt, moet geknot. Wat blinkt, bevuild. 
				Wat vlucht neemt, neergeslagen en gekneveld. 
				Talent... geloochend, of gesmoord met ma.a.a.ren, 
				En daarna doodgezwegen... als het kan. 
				Genie... ha, vraag Van Weert eens naar genie! 
				Maar dat's 'n sprookje, 'n mythe, 'n onding, 
				Of erger nog, iets... iets... iets onfatsoenlyks, 
				Een vuile ziekte, die men liefst niet noemt 
				Dan met 'n omweg: ex.cen.tri.ci.teit! 
				Eenig zwygen. 
				Nu, excentriek is onze staatsman niet, 
				Hy loopt vry wel in 't algemeene spoor. 
				Hem is de Staat... zyn zetel, zyn
				  carrière, 
				Een kaatsbaan voor de heeren van het hof, 
				Een draaibank van fortuintjes, 'n fabriek 
				Van Neurenberger eerzuchtsduikelaars. 
				Hem is het Volk... 'n kweekkast van lakeien. 
				De welvaart... paragraaf in 'n rapport. 
				Een algemeene ramp... de troefkaart op 
				Den heer die uitgespeeld was door party. 
				De burger... 'n artikel ter belasting. 
				Eenig zwygen. Louise die opgestaan was, gaat weer zitten.
				  De Walbourg geeft telkens blyk van aandacht. 
				En wat zoo'n staatsminister weet, wat hy 
				U zeggen kan van de algemeene zaak...  
				O, moeder, 't is zoo weinig, als het hart ontbreekt: 
				Genie zit dáár! Neem zulk een man 
				Eens z'n kommiezen af, en z'n rapporten, 
				En zie eens wat hyzelf begrypt of weet, 
				En wacht eens op 'n nieuw idee dat in 
				Zyn eigen ziel gegroeid is... ha, ha, ha, 
				Dan kunt ge wachten tot ge moeier zyt 
				Dan hy van-nacht was! 
				  
				Ik was niet vermoeid! 
				Ik had het eenmaal nu er op gezet 
				Den ganschen katechismus doorteloopen, 
				Van alles wat er kookt in myn gemoed, 
				En - ware 't doenlyk, maar, helaas, ik twyfel! -  
{==19==} {>>pagina-aanduiding<<}
 
				In 't zyne een vonk te werpen van geloof 
				Aan mooglykheid op beter toekomst, moeder! 
				Ge weet niet hoe dit denkbeeld my bezielt, 
				My wegsleept, opheft... 
			 

			 
kon. moed. 
				- Dweepster, lieve dweepster! 
			 

			 
louise, haastig opstaande. 
				- Neen, zeg dat niet... om-godswil, zeg dat niet! 
				In dweepzucht is bedrog, en ik zoek waarheid. 
				Ik wil doorgronden wat geschieden kan, 
				En ziften wat geschieden moet. 
				Zich voorover buigend, en in den aanvang byna
				  fluisterend. 
				Het Volk 
				Is laag gezonken, moeder! Ziel en hart 
				Gaan onder by aanhoudend stoflyk lyden. 
				De gloed van hooger geestdrift wordt, gedoofd, 
				Als 't leven slechts één kamp is met het lage, 
				Als niet te sterven 's levens eenig doel is, 
				En uitstel van bezwyken hoogste prys! 
				Wat is den arme 't schoon der lente? Niets! 
				Een sterrenhemel? Niets! Wat is hem kunst? 
				Wat zyn hem tonen, tinten, geuren? Niets! 
				Wat is hem poëzie? Wat liefde? Niets? 
				Dat alles màg hem niets zyn. Alle vlucht 
				Is hem verboden door de werklykheid, 
				Die met 'n yzren vuist hem perst in 't slyk, 
				En elke poging tot verzet, bestraft 
				Met... honger! 
			 

			 
kon. moed. 
				- Edel kind! Maar toch... 'n dweepster! 
			 

			 
louise. 
				- O, moeder, zeg niet: dweepster! Is het dweepen, 
				Wanneer ik wil, dat allen die als gy 
				En ik geschapen zyn, die zich als wy 
				Bewegen, aadmen, minnen, en, als wy, 
				Hun blikken richten op onsterflykheid...  
				Is 't dweepen, moeder, als ik wil dat zy 
				Niet lager staan dan 't stomme dier des velds, 
				Dan 't redelooze vee? 
			 

			 
kon. moed. 
				- De standen! 
			 

{==20==} {>>pagina-aanduiding<<}

			 
louise, plaatsnemend. 
				- Zeker! 
				Ik zal de laatste zyn die stand ontkent...  
				Een booswicht hoort tot uwen stand niet, moeder, 
				En tot den mynen niet, godlof! 
			 

			 
kon. moed. 
				- Louise, Dit was de vraag niet, kind! Ik sprak van...
				  stand, 
				Van... hoogte of laagte in onze maatschappy, 
				Van... meer of minder aanspraak op genot, 
				En... van 't verschil in vatbaarheid vooral! 
			 

			 
louise. 
				- Goed, goed, ik neem 't verschil van standen aan, 
				En wil 't nog fyner onderscheiden dan 
				Gyzelf... maatschappelyk en burgerlyk. 
				Geboorte, titels, rykdom, rang, vooroordeel, 
				Zie, moeder, àlles wil ik laten gelden, 
				Maar vraag: of één stand honger voorschryft,
				  moeder? 
				Of één stand kan gedoemd zyn tot gebrek? 
				Ik vraag of een dier standen lager staat 
				Dan 't schaap of rund dat onbekommerd graast, 
				En dat gewis den mensch verachten zou, 
				Als 't weten kon hoe slecht die mensch zich voedt? 
				Is 't kind van d' arme minder dan 'n kalf? 
				De moeder minder dan 'n koe? Myn God, 
				Is dàt haar stand? Eischt dàt uw maatschappy? 
				O, dan is alles leugen, wat men preekt 
				Van zielenadel en beschaving! 
			 

			 
kon. moed. 
				- Kind! 
			 

			 
louise. 
				- Het Volk is ruw, zoo zegt men, en misschien 
				Te-recht. Maar, moeder, hoe zoudt gy en ik zyn, 
				Indien van kindsbeen af, ons gansch bestaan, 
				Ons wenschen, willen, streven... àlles, zich 
				Had opgelost in 't ééne woord: gebrek? 
				Zeg, moeder, zouden wy dan zyn als nu? 
				En blyft het niet de vraag altoos, of ons 
				De scherpe prikkel van den honger, en 
				Het kankrend wee van dagelykschen angst  
{==21==} {>>pagina-aanduiding<<}
 
				Voor 't onderhoud van morgen, zoo gedwee 
				Zou laten als dit ruwe Volk zich toont? 
				Ik, moeder, sta verbaasd by zooveel zachtheid, 
				Maar vind, helaas, de reden die 't verklaart: 
				Het Volk is uitgeput, berust uit zwakte. 
			 

			 
kon. moed. 
				- Doch... de oorzaak van dat alles? 
			 

			 
louise. 
				- Broedermoord! 
				Een deel, 'n nietig deel der maatschappy 
				Heerscht, regelt, kuipt, maakt wetten... en verwyst 
				Het ovrig deel - en 't grootste - tot ellende! 
			 

			 
kon. moed. 
				- Maar, kind, is dit niet altyd zoo geweest? 
				En... welke middlen vondt ge tot herstel? 
			 

			 
louise. 
				- Kind... kind... ja juist! Nog kortlings was ik kind, 
				En daarom, moeder... o, m'n kindsche droomen? 
				Ze is weder opgestaan, en leunend op den rug van den
				  fauteuil der Koningin-moeder, spreekt ze, in voorovergebogen houding, byna
				  fluisterend: 
				Zie, toen ik eens, tien jaren nauwlyks oud, 
				Was ingeslapen in den tuin te Wilstädt, 
				Verscheen me een engel, schitterend van licht, 
				En schoon... o moeder, hemelsch! In z'n hand 
				Droeg hy twee kronen, de een van doornen, 
				En de ander scheen van goud. ‘Louise, kies!’ 
				Zoo sprak hy. Maar ik stak de hand niet uit: 
				Ik was beschroomd, en sidderde in m'n droom. 
				En nog-eens riep hy, dat ik kiezen zou. 
				‘Wat wilt ge, koningin of mensch zyn, sprak hy, 
				Een mensch die lydt, gevoelt en arbeidt, of 
				Een Koningin die heerscht?’ Ik... koos het eerste! 
				En drukte my den doornenkrans op 't hoofd, 
				En voelde 't bloed my bigglen langs de slapen...  
				‘Door dat tot dit!’ sprak de engel, en hy
				  leî 
				De gouden koningskroon my in den schoot...  
				Toen werd ik wakker van de pyn: ik lag 
				In 't rozenboschje... een wilde slingerstruik  
{==22==} {>>pagina-aanduiding<<}
 
				Had my gewond... de gouden kroon was weg! 
			 

			 Na zich gedurende het uitspreken der laatste regels te
				hebben opgericht, blyft ze eenige oogenblikken met, de handen voor 't gelaat
				staan.
			 
kon. moed. 
				- Niet voor altyd, m'n kind! Uw droom was juist! 
			 

			 
louise. 
				- Neen, moeder, niet geheel... nòg niet! Misschien 
				Zal 't eenmaal waar zyn, maar ik acht 
				My zelve niet gekroond tot Koningin, 
				Voor ik de kroon der smarte heb gedragen. 
				Door háár tot de andre, als in m'n
				  kinderdroom! 
				'k Wil weten wat het leven in zich heeft. 
				Ik wil myn tol betalen voor het recht 
				Een mensch te zyn. Ik eisch myn wettig deel 
				Aan de algemeene taak. En, moeder, als 
				Ik al m'n kracht ten-offer heb gebracht 
				Aan 't welzyn van m'n medemenschen... dan, 
				Ja, dàn noem ik myzelve Koningin. 
				Dan neem ik 't aan als eerelyk verdiend 
				Wanneer het Volk my toejuicht... eerder niet! 
			 

			 Eenig zwygen.
			 
kon. moed. 
				- Maar welke middlen vondt ge? 
			 

			 
louise. 
				- Moeder, ik  
				Beweer niet dat ik reeds gevonden heb, 
				Maar hier... hier voel ik, dat ik vinden zal! 
				Het eerste wat me ontbreekt, is... kennis, kunde, 
				En daarom, moeder, zoek ik naar de waarheid. 
				De Vorsten kennen 't Volk niet, dat hen voedt. 
				Ze omringen zich met een kordon van mid- 
				delmatigheid die door gebrek aan zwaarte 
				Omhoog viel...  
				Ze hooren wat men hun te hooren geeft, 
				En zien wat men hun wel wil laten zien, 
				Maar nooit iets anders dan papier, papier! 
				Ze meenen wonder-ingelicht te zyn, 
				Door nu-en-dan 'n officieel rapport  
{==23==} {>>pagina-aanduiding<<}
 
				Te lezen, dat òf werklyk leugen spreekt, 
				Of 't beetje waarheid zoo verdrinkt in frazen, 
				In deftige gemeenplaats-halfheid, dat 
				Zoo'n waarheid niet veel beter blykt dan leugen. 
				Een eerste plicht des Soevereins is: weten. 
				Het kunnen, moeder, zal wel volgen. Dat 
				Staat hier geschreven! 
				De Koningin-Moeder maakt 'n gebaar van onvoldaanheid.
				  Gedurende den nu volgenden passus, gaat Louise dan eens op-en-neder, dan weder
				  blyft ze by den stoel der Koningin-Moeder 'n oogenblik staan. Deze laatste
				  geeft voortdurend blyk hoe Louise's woorden haar treffen. Haar gelaat en
				  houding leveren zwygend de vragen waarop Louise antwoordt. 
				O, geloof niet dat 
				Ik in het Koninkschap een middel zie, 
				Dat alle kwalen heelt! 't Arkanum voor 
				De ziekten onzer Maatschappy, o neen! 
				Maar, moeder, men kan pogen, stryden...  
				En, als de taak te zwaar is voor z'n schouder, 
				Dien overdragen op wie sterker zyn, 
				Of... met het kwynend Volk vergaan! 
				  
				Ik wil - 
				Ja, moeder, ja! - dat wie er na ons komt, 
				De sporen vinde, òf van myn zegepraal, 
				Of... van 't bezwyken in m'n eerlyk pogen! 
				Ik wil geen dieve zyn van 't halve kussen 
				Dat door de logika der feiten op 
				Den een of andren troon voor my gereed lag 
				Toen ik ter-wereld kwam als hertogin! 
				Men zegt: de wereld is 'n schouwtooneel...  
				Ik wil myn rol op dat tooneel vervullen, 
				De plaats betalen, die het lot my bood! 
				Ik heb het recht niet, ònberoemd te zyn, 
				En aan het nageslacht een kleiner naam 
				Te levren, dan de kunstenaar die 'n pop 
				Zal beitlen op myn graf. 
				  
				Geboorte... oblige! 
				Der Vorsten plicht - zoolang er Vorsten zyn...  
				Ge weet toch, moeder, wat dit woord beduidt? 
				Een vorst is in gevaar de voorste, en in 
				Het goede, de eerste - is hoog te staan! Hun voegt 
				
{==24==} {>>pagina-aanduiding<<}
 
				De middelmaat zoo min als 't lage. My  
				Schynt alles wat niet hoog is, àllerlaagst! 
				Een eerzuil wil ik, ja... maar niet van steen, 
				Ik wil 'n eerzuil in het hart des Volks! 
				En als dat hart niet trilt van liefde, by 't 
				Herdenken aan m'n... pogen - 't slagen staat 
				In myne macht niet, moeder! - dan, dan zal 
				Het myne schuld zyn, myne grootste schuld! 
				Er is gejuicht toen ik geboren werd...  
				Gejubeld by m'n huwlyk... o m'n naam 
				Bekleedt 'n plaats in d' Almanach de Gotha! 
				Maar... ingeschreven in de annalen van 
				De Mensheid, is die naam nog altyd niet...  
				En dáár behoort hy! 
			 

			 
kon. moed. 
				- Uw gemaal, m'n zoon... 
			 

			 
louise. 
				- Z'n Majesteit denkt juist als ik, mama! 
				En mocht er soms... hy heeft 'n edel hart! 
				En als misschien... doch neen, dit is zoo niet! 
				Maar als... welnu, waartoe zou liefde dienen? 
				Ik wilde... ik zal... ik moet hem...  
				Ze gaat naar 't venster. 
				O, myn George 
				Denkt over alles juist als ik, mama! 
				Zie 't prachtig weer! Wat dunkt u van 'n toer? 
				Dat zal u goed doen, moeder, na zoo'n nacht 
				Vol cyfers en rapporten... 
			 

			 
kon. moed. 
				- Lieve deugniet! 
			 

			 
louise. 
				- Zóó... zóó is 't goed, mama! Dat
				  hoor ik liever 
				Dan: dweepster! Beste Walbourg, wees zoo goed... 
			 

			 
de walb. naar de achterdeur
				  gaande. 
				- Verkiest uw Majesteit 'n open rytuig? 
			 

			 
louise, terwyl ze zich, zonder eenige
				  bediening, door het opzetten van 'n hoed, en 't omslaan van 'n sjaal, die
				  ergens op
{==25==} {>>pagina-aanduiding<<}
 'n sofa lagen, gereed maakt
				  uittegaan. 
				- Wel zeker! 'k Wil de weiden zien, en 't vee 
				Dat middagmaalt. Niet waar, mamaatje? 
			 

			 De Walbourg af.
			 
kon. moed. 
				- Goed! 
				Als 't ons maar niet veracht, Louise, omdat 
				We... menschen zyn. 
			 

			 
louise, lachend met den vinger
				  dreigende. 
				- Mama, dat is ondeugend! 
			 

			 Louise en Koningin-Moeder
				af.
{==26==} {>>pagina-aanduiding<<}

		  Tweede bedryf.

			 Tooneel: zaal in 't paleis des konings, wiens
				slaapkamer wordt verondersteld rechts te zyn.
			 Vier lakeien, later weis.
			 De zaal is flauw verlicht. Links op den voorgrond zitten
				twee lakeien kaart te spelen. De twee anderen slapen op fauteuils. Een daarvan
				wordt geeuwend wakker.
			 
1e lakei. 
				- Hoe laat is 't? 
			 

			 
2e lakei,
				  kaartspelend. 
				- By half-een. 
			 

			 
1e lakei. 
				- Niet later nog? Dat valt me tegen. 
			 

			 
2e lakei, a.v. 
				- 't Is aan jou, spreek op! 
				Ik heb gegeven. 
			 

			 
3e lakei,
				  kaartspelend. 
				- Ik heb... vyfblad, kwart-majoor... 
			 

			 
1e lakei, opstaande en geeuwend.
				  naderby tredend. 
				- Dat is 'n luitenant. 
			 

			 
3e lakei, a.v. 
				- En... veertien vrouwen. 
			 

			 
1e lakei. 
				Nou, daarmee kan je 't doen, vooreerst! 
			 

			 
3e lakei. a.v. 
				- Drie heeren...  
			 
 
{==27==} {>>pagina-aanduiding<<}

			 
1e lakei. 
				- Ik vind dat één al wel is. 
			 

			 
2e lakei, a.v. 
				- Ik heb niets...  
				Laat zien... drie boeren, maar die gelden niet. 
			 

			 
3e lakei, a.v. 
				- Dat's zes-en-twintig dus... 
			 

			 
4e lakei, geeuwend. 
				- Hoe laat is 't al? 
			 

			 
1e lakei. 
				- Half-een pas! Vrind Colyn, zoo'n wacht is taai, 
				En 't stukje brood dat wy hier eten, is 
				Wat zuur... 
			 

			 
4e lakei, opstaande, nadert de
				  spelenden. 
				- Dat's 'n vervelend spel. 
			 

			 
3e lakei, a.v. 
				- Kapot! 
			 

			 
4e lakei. 
				- Wat is er nou kapot? Ben jy kapot? 
			 

			 Er wordt in de kamer des Konings gescheld.
			 
allen door elkander. 
				- Gescheld! Roep Weis... de kaarten weg... daar is-i! 
			 

			 De kamerdienaar treedt haastig binnen.
			 
1e lakei 
				- Z'n Majesteit heeft hard gescheld! 
			 

			 
weis. 
				- Ik ga. 
			 

			 Weis gaat in de slaapkamer.
			 
1e lakei. 
				- Wat zou er nu te doen zyn? Ongesteld? 
			 

			 
2e lakei. 
				- Waarom? 't Gebeurt wel meer...  
			 
 
{==28==} {>>pagina-aanduiding<<}
 
			 
weis, haastig terugkeerende. 
				- Roep meester Landsheil, 
				Den kleeremaker hier. Z'n Majesteit 
				Wil dat-i oogenbliklyk hier zy, met 
				Den koffer. 
			 

			 
3e lakei. 
				- Kleeremaker? Landsheil? Nu? 
			 

			 
weis, hem in 't oor
				  schreeuwend. 
				- Den ka! el! é! é! kleeremaker
				  Landsheil! 
				Sta me niet aantegapen als 'n gek! 
				Hy moet z'n koffer medebrengen... ga! 
				3e lakei af. 
				tot den 4n lakei. 
				Zeg dat men inspant, neem den kleinen wagen, 
				En breng hem hier... 
			 

			 
4e lakei. 
				- Den wagen? 
			 

			 
weis, a.v. 
				- Néén, den màn! 
				Den klee-re-ma-ker-Lands-heil, met z'n koffer! 
				4e lakei af. 
				tot 1n en 2n
				  lakei. 
				En jy, maak vuur aan, gauw! De nacht is koud, 
				Z'n Majesteit wil opstaan... spoedig... licht! 
			 

			 Weis gaat weder in de slaapkamer. De 1e
				lakei houdt zich bezig met den haard, terwyl de ander de luchters
				aansteekt.
			 
2e lakei. 
				- By nacht 'n kleeremaker... nou, dat's mal! 
			 

			 
1e lakei. 
				- 't Zal wezen voor het passen van 'n slaapmuts... 
			 

			 
2e lakei. 
				- Dat kan men over dag wel doen. 
			 

			 
1e lakei. 
				- Wel neen! 
				Het hoofd zet over dag door denken uit, 
				En krimpt weer in zoodra je slaapt. Dat staat 
				Te lezen in 'n boek... die kachel trekt niet! 
			 

{==29==} {>>pagina-aanduiding<<}

			 
2e lakei. 
				- Dat heb ik aan mezelf toch nooit gemerkt. 
			 

			 
1e lakei. 
				- Probeer eens... als je slaapt. Vervloekte kachel! 
				De hoed die je anders knypt is dan te wyd, 
				En wat je 's nachts past is je daags te nauw. 
			 

			 
2e lakei. 
				- M'n vader droeg toch nacht en dag één muts, 
				Die altyd paste... 
			 

			 
1e lakei. 
				- Juist! Dat was omdat 
				Jou vader weinig dacht. Dan zet het hoofd 
				Zoo erg niet uit. Maar als je in dienst van 't hof, 
				Als jy en ik... 't staat in 'n boek... hy brandt. 
			 

			 koning, in slaaprok. weis.
			 
kon. 
				- Ik wil alleen zyn, gaat! Neen, Weis kan blyven. 
				Lakeien af. 
				Wie is van dienst? 
			 

			 
weis. 
				- De heer Van Huisde, Sire. 
			 

			 
kon. peinzend. 
				- Van Huisde... 'n achtenswaardig man... 't kan zyn! 
				En zeer ervaren, zegt men, in de rechten...  
				't Is mooglyk! Maar wat my den slaap ontrooft, 
				Eischt andere kennis dan van 't corpus juris. 
				Prins Oskar zei... 't is moeilyk! 
				Waar blyft Landsheil? 
			 

			 
weis. 
				- Hy moet terstond verschynen, Majesteit, 
				Ik heb hem oogenbliklyk hier ontboden. 
			 

			 
kon. 
				- Laat voortaan... neen! De kamerheer van dienst! 
				Weis af door de linker zydeur. 
{==30==} {>>pagina-aanduiding<<}
 
				koning, alleen. Weldra van
				  huisde. 
				O zorgen van 'n koning, die den nacht 
				Een dagtaak geven, zwaarder dan de taak 
				Die menig onderdaan des daags verricht! 
				Bekommering en onrust, dat's het lot 
				Van wien de kroon den moeden schedel drukt...  
				Vermoeid van 't peinzen! Maar Prins Oskar... 
			 

			 Van Huisde treedt binnen, door de linker
				zydeur.
			 
van huisde. 
				- Sire! 
			 

			 
kon. 
				- Wel, Huisde, goeie morgen! 't Is wat laat, 
				Of... vroeg, maar dat's om 't even. Wees zoo goed 
				Bevel te geven in de stallen, dat 
				Er steeds 'n rytuig klaar sta, nacht en dag. 
				De dienst, m'n waarde Huisde, eischt dikwyls spoed. 
				En 't kon gebeuren, ziet ge, dat 'n denkbeeld 
				Dat soms des nachts zich vormt in m'n gedachten, 
				Verloren ging door 't wachten op den dag. 
				Hoe noemt ge 't ook, gy man van 't corpus juris, 
				Als door vertoef gevaar ontstaat? 
			 

			 
van huisde. 
				- In morâ! 
				Periculum in morâ, Majesteit... 
			 

			 
kon. 
				- Juist, dàt is 't woord! Welnu, zoo'n mo... mo...
				  mora, 
				Of zulk periculum is... 
			 

			 
weis, aandienende door de
				  achterdeur. 
				- Meester Landsheil! 
			 

			 koning. van huisde. weis.
				landsheil, gevolgd door 'n knecht die op den
				achtergrond 'n koffer neerzet. Later achtereenvolgens vier
				lakeien.
			 
kon. 
				- Kom nader, vriend. Ik zie, je hebt geslapen? 
			 

			 
landsh. 
				Ja, met verlof van uwe Majesteit, 
				Ik... sliep. 
			 

{==31==} {>>pagina-aanduiding<<}
 
			 
kon. 
				- Je had er 't recht toe, man, als jy 
				Slechts nu behoorlyk wakker bent! De zaak 
				Die my bewoog met spoed je hier te ontbieden, 
				Eischt overleg... wat dunkt je, meester Landsheil, 
				Van 't nieuw model der schouderweren, hè? 
			 

			 
landsh. 
				- Het denkbeeld van uw Majesteit was schoon: 
				Die driehoek... 
			 

			 
kon. 
				- Juist! Maar zeg eens, als-i rond was? 
				Zie... laat den koffer brengen... 'k heb bedacht 
				Dat rond, of wel... lankwerpig rond...  
				De koffer is op den voorgrond gebracht. Daaruit worden
				  lappen laken van verschillende kleur te voorschyn gehaald. De koning past,
				  meet, speldt, verwisselt die, gedurende 't nu volgend tooneel, op de schouders
				  van Landsheil, 1n, 2n, 3n, 4n
				  lakei - die één-voor-één door Weis zyn
				  binnen geroepen - knecht van den kleermaker. Weis en Van Huisde. Al deze
				  personen worden in de opgegeven volgorde in gelid geplaatst, schuins
				  achterwaarts uit een der voorhoeken naar 't midden. 
				Tot Landsheil. 
				Neen, blyf! 
				(Geef spelden, Weis!) Ziehier, zoo, valt de plooi... 
				(Strek uit dien arm!) de plooi valt schuins naar achter. 
				(Roep iemand hier, Weis!) Jy... blyf staan! 
				1e en 2e lakei
				  achtereenvolgens binnen. 
				Omhoog! 
				Keerom! (Geef spelden, Weis!) Ziehier het blauw... 
				(Strek uit! Verroer je niet!) Wat zeg je, Landsheil? 
			 

			 
landsh. 
				- Met uwer Majesteits verlof, het is... subliem! 
			 

			 
kon. 
				- Niet waar? Dat zei prins Oskar ook. ('n Speld!) 
				En nu... (keerrr-òm!) van achter ziet men 't rood, 
				Of zou misschien... (roep iemand hier!) zou wit 
{==32==} {>>pagina-aanduiding<<}
 
				Misschien... wie weet! (Sta stil!) (Geef spelden, Weis!) 
				Wat dunkt je, meester Landsheil, van het wit? 
			 

			 
landsh. 
				- Met uwer Majesteit verlof, het wit 
				Is... als 'n kleur beschouwd... 
			 

			 
kon. 
				- Wat licht? 
				Dat zei prins Oskar ook. (Roep iemand hier, 
				En spelden, Weis!) Ja, wit is licht van kleur. 
				Maar... geel? 
				3e en 4e lakei
				  één-voor-één binnen. 
				Het geel is minder licht, en toch 
				Niet donker. 't Geel is waarlyk niet te donker. 
			 

			 
landsh. 
				- Het geel, met uwer Majesteits verlof, 
				Is niet... foncé. 
			 

			 
kon. 
				- Dat zei prins Oskar ook. 
				't Is minder licht dan wit, en toch niet donker. 
				(Roep iemand hier.) (Sta stil!) (Geef spelden, Weis!) 
				Weis geleidt den kleermakersknecht naar de plaats waar hy
				  moet worden ingelyfd. 
				(Keer-òm!) ('n speld!) (Keer-om weer! Sta recht-op, 
				Rrrè...cht-òp!) Wat heeft die man 'n
				  zonderling 
				Figuur... 
			 

			 
landsh. 
				- Met uwer Majesteits verlof, 
				Een val heeft in z'n jeugd... 
			 

			 
kon. 
				- De baden, vriend! 
				Ook ik was in m'n jeugd wat koortsig, maar 
				Het bad van Lompenhugel sterkte my. 
				Geloof me, 'n reis naar 't bad geeft nieuwe kracht, 
				En maakt gebogen leden recht. 
			 

			 
landsh. 
				- Ja, Sire! 
			 

{==33==} {>>pagina-aanduiding<<}

			 
kon. 
				- Er moest 'n wet bestaan, dat elk die in 
				Z'n jeugd 'n val deed... (spelden, Weis!) (Keerrr-òm! 
				Laat vallen je arm!) dat elk die in z'n jeugd, 
				Of later... (sta toch stil, en houd je hoofd 
				Omhoog!) of ieder die door zieklykheid 
				Onttrokken werd aan militairen dienst... 
				(Zie nu dat geel, dat wit, dat blauw, dat rood!) 
				Of zelfs wie vreezen mocht eens ziek te worden, 
				Zich jaarlyks liet genezen in de baden... 
				Wat dunkt u, Huisde? 
			 

			 
v. huisde. 
				- Sire, zulk 'n wet... 
			 

			 
kon. 
				- Neen, van de kleur der schouderweren sprak ik. 
				Gy heeren van het recht hebt geen gevoel 
				Voor 't hoog belang der uniform. Nu groen... 
				Roep iemand hier. Weis! 
			 

			 
weis. 
				- Er is niemand, Sire. 
				In de antichambre... ik zal... 
			 

			 
kon. Weis in 't gelid
				  plaatsende. 
				- O neen, ik ben 
				Gereed. Ziehier ('n speld!) ziehier het groen. 
				Nu... groen met rood! Eilieve, Huisde, ik wil... 
				Een oogenblik ('n speld!) slechts zien...  
				Van Huisde wordt ingelyfd. 
				hoe 't groen... 
				Ja, groen met rood (staat stil daar!) rood met groen, 
				En dat op donkerblauwen grond, staat goed...  
				Me dunkt, ik hoor muziek? 
			 

			 
v. huisde. 
				- 't Is, Sire, 'n feest 
				Dat jonker Schukenscheur z'n vrienden geeft. 
			 

			 
kon. 
				- Ei, ei, zoo laat nog, zonder my! Dat rood 
				Is wel wat breed. Prins Oskar heeft gezegd 
				Dat zeven-achtste van 'n duim, of wel 
				Iets minder... spelden, Weis! 
{==34==} {>>pagina-aanduiding<<}

				Weis wil uit het gelid treden. De Koning wyst hem haastig
				  terug. 
				O neen, sta stil! 
				Waar zyn de spelden? 
			 

			 
weis. 
				'k Legde 'n brief daarginds... 
			 

			 
kon. 
				- Verroer je niet! 
			 

			 
weis, de armen aan 't lyf gesloten houdende,
				  tracht met z'n hoofd de bedoelde richting aanteduiden. 
				- Op de konsole, Sire. 
			 

			 
kon. zoekende.  
				- Ik zie geen enkelen speld, laat staan 'n brief... 
				Doch... ja, ik zie! 
				Ylings naar 't peloton terugtredend. 
				Om-godswil staat toch stil, 
				Maakt al m'n moeite niet te-schand. 
				Jy zóó! Zóó jy! Geen buik! Terug,
				  omhoog, vooruit...  
				Staat stil! Berooft toch niet door overyling, 
				My van de vruchten van m'n werk! 
				  
				Eén streep, 
				Eén streep slechts minder... zeven-achtste duim 
				Was wel wat breed... prins Oskar heeft gelyk. 
				Toch ben ik 't met myzelf nog geenszins eens, 
				Of 't rood, kersrood moet wezen, of ponceau? 
				Of... amarant, of... ietwat appelbloezem? 
				Wat dunkt u, Huisde? Spreek vry uit de borst, 
				Je weet, ik heb de waarheid lief. Cérise? 
			 

			 
v. huisde. 
				- Met uwer Majesteits verlof, ik ben 
				Tot oordeel, Sire, niet bevoegd. 
			 

			 
kon. 
				- Wel, wel, 
				Die nederigheid staat uw verdiensten goed. 
				En jy, Landsheil? 
			 

			 
landsh. 
				- Ik kies... na ryp beraad, 
				De kleur... die uwe Majesteit bevalt. 
				Dit is m'n openhartig oordeel, Sire! 
			 
 
{==35==} {>>pagina-aanduiding<<}
 
			 
kon. tot van Huisde. 
				- Ja, ja, de schelm heeft smaak! 
				  
				't Zal dus... ponceau, 
				Of appelbloezem wezen, of... cérise, 
				Schoon bloedrood ook niet kwaad staat by dat groen. 
				Hoor... weer muziek! Gelukkig wie z'n tyd 
				Zoo onbekommerd wyden kan aan vreugd. 
				Ik ben vermoeid. Ik dank u, Huisden, 't is 
				Genoeg! Op morgen wacht op-nieuw ons de arbeid. 
				Jy, Landsheil, ga, en overdenk de zaak, 
				En zend dat kromme schepsel naar de baden. 
				Te Lompenhugel heelt men alle kwalen...  
				Landsheil en z'n knecht vertrekken, na de gebruikte
				  lappen verzameld, en in den koffer geborgen te hebben. De Lakeien blyven
				  onbewegelyk staan. 
				Van Huisde, roep die heeren by me. Ik voel 
				My te opgewekt nu voor den slaap, 
				En wensch, als zy, me 'n weinig te vermaken. 
				Me dunkt, ik heb er recht op, na m'n werk...  
				Peinzend. 
				Ponceau, cérise of... bloed? Nu, dat tot
				  morgen! 
				De boog kan niet altyd gespannen zyn. 
				Tot de lakeien. 
				Rrrr... ukt-ìn! 
				Weis houdt zich 'n oogenblik met de lakeien bezig, die
				  daarop 'n tafel in 't midden van het tooneel op den voorgrond plaatsen, en
				  stoelen rangschikken. 
				Tot Van Huisde. 
				Zeg dat ik allen inviteer, 
				En... klein tenu, in kleeding en in woorden! 
				Ik inviteer hun stemming mee, verstaat ge? 
			 

			 
van huisde, door de achterdeur
				  vertrekkende. 
				- Ja, Sire! 
			 

			 
kon. 
				- Weis, sigaren en champagne! 
			 

			 De koning treedt z'n slaapkamer in. Weis volgt hem, na
				1n en 2n lakei te hebben weggezonden, die
				weldra terugkeeren met eenige benoodigdheden voor 't feest.
{==36==} {>>pagina-aanduiding<<}
 
			 Vier lakeien, rangschikkende.
			 
1e lakei. 
				- Wat moet die kurketrekker in de baden? 
			 

			 
2e lakei. 
				- 't Is gauw gezegd, maar niet zoo gauw gedaan! 
				En 't doet me denken aan het oude lied 
				Van 't meisje dat ter kermis eens zou gaan: 
				hy zingt. 
				
				  Dat gaat naar den Bosch toe, 
				  Wie zal dat betalen... 
				

			 

			 
1e lakei. 
				- Sjt! 
			 

			 van huisde. hesselfeld. von
				schukenscheuer. miralde. spiridio. Daarna
				dekoning en weis.
			 
van huisde, in 't opkomen, na de lakeien met
				  'n wenk verwyderd te hebben. 
				- Verstaat me wel, 't is zonder ceremonie. 
				Z'n Majesteit verlangt u hier te zien, 
				En wenscht uitdrukkelyk dat ge... 
			 

			 De Koning (zwart jasje) treedt binnen, gevolgd door
				Weis.
			 
allen. 
				- Leef de koning! 
				Hoerah, hoerah, hoerah, de koning leef! 
			 

			 
kon. neemt plaats, en wenkt de anderen te
				  gaan zitten. Weis staat achter z'n stoel. 
				- Ik dank u, dank u, heeren! Nu geen woord 
				Dat ernstig klinkt, wat ik u bidden mag! 
				Na zwaren dagtaak, na een nacht vol studie, 
				Is 't billyk dat ik deel neem aan uw vreugd. 
				Hoe, Graaf van Weert niet by u? 
				Tot Weis. 
				Laat hem roepen! 
			 

			 
hesself. na eenig gefluister onder de
				  gasten. 
				- Hy was 'n oogenblik slechts by ons, Sire.  
{==37==} {>>pagina-aanduiding<<}
 
				Hy... wendde bezigheden voor, en ging. 
				Ook gistren avend was hy niet op 't bal. 
			 

			 
kon. 
				- 't Is waar, hy heeft het druk, en zal nu slapen... 
				Om 't even, hy kan wakker zyn, als ik 
				Niet slaap. 
				Tot Weis. 
				Zeg dat ik hem ontbied! 
				Weis af. 
				En nu, 
				Wat viert ge, of is uw feest toevallig, heeren? 
			 

			 
mir. 
				- De heer von Schukenscheuer-Schiefschalheim 
				Had 'n proces... 
			 

			 
v.s. 
				- Ja, 'n fameus proces! 
				Bepaald fameus! 
			 

			 
kon. 
				- Het woord is aan den jonker. 
				Wie voor z'n beurt het neemt, moet met 'n toost, 
				Een lied of kwinkslag boeten: poenitet! 
				Begin, maar... denk er aan: geen ernst! 
			 

			 
v.s. 
				- Fameus! Dat is bepaald... fameus! 
			 

			 
kon. 
				- Allons! 
			 

			 
v.s. 
				- De eerste Schukenscheuer-Schiefschalheim... 
			 

			 
spir. 
				- Had geen papa. Dat's klaar! 
			 

			 
kon. 
				- Beboet! 
			 

			 
allen. 
				- Beboet! 
			 

			 
kon. 
				- Drink, spreek, zing, dans, doe 
				Wat je wilt, maar... boete! 
			 
 
{==38==} {>>pagina-aanduiding<<}
 
			 
spir. 
				Dan kies ik wyn, en drink op de gezondheid 
				Van d' eersten Schukenscheuer zonder... oorzaak, 
				En op het welzyn van z'n moeder. 't Moet 
				Een kapitale vrouw geweest zyn! 
			 

			 
allen. 
				- Top! 
			 

			 Ze drinken.
			 
kon. 
				- Ga voort. 
			 

			 
v.s. 
				M'n stamheer, de eerste Schukenscheuer, was 
				Erfschenker aan het hof... 
			 

			 
spir. 
				- Er viel niet te erven, 
				Als hy geen vader had, zooals je zegt. 
			 

			 
kon. 
				- Beboet, Spiridio! 
			 

			 
spir. 
				- Ik voeg my, Sire, 
				In uwen koninklyken wil... de jonker 
				Vertelt onmogelyke dingen! 
			 

			 
v. huisde. 
				- Heraldiek! 
				In heraldiek is alles mooglyk, vrindje. 
				En de eerste Schukenscheuer erfde 't ambt 
				Van schenker, wellicht van z'n oom... 
			 

			 
spir. 
				- Precies! 
				Dan was die oom de broeder van 'n vader 
				Die niet bestond, dus... mis! 
			 

			 
v. huisde. 
				- Dit is niet zeker. 
				Het was misschien z'n oom van moederszy... 
			 

			 
kon. 
				- Spiridio, doe boete! 
			 

			 
spir. 
				- Poenitet  
{==39==} {>>pagina-aanduiding<<}
 
				Me pec... pec... pec... 
			 

			 
allen, door elkaar. 
				- Peccasse... peccavisse, 
				Peccasse... peccavisse... neen, peccasse, 
				Neen, peccavisse... neen, pecc... 
			 

			 
kon. op de tafel tikkend. 
				- Stilte, heeren! 
				Ik geef het woord op nieuw den jonker. 
			 

			 
v.s. 
				- Sire! 
				Toen de eerste Schukenscheuer schenker was... 
			 

			 
spir. 
				- Van Sjach Sjech Sjich Schuch Sjarief Khan... 
			 

			 
kon. 
				- Spiridio! 
			 

			 
mir. 
				- Maar, Sire, dat verhaal 
				Is ernstig... 
			 

			 
v.s. 
				- Ja, bepaald! 
			 

			 
mir. 
				- En droog... 
			 

			 
v.s. 
				- Fameus! 
			 

			 
mir. 
				- De jonker is te deftig voor 'n grap. 
				Spiridio zou beter... 
			 

			 
kon. 
				- Dàt is waar! 
				Ik geef het woord aan u, Spiridio. 
				Maar als je-n-al te ondeugend wordt... pas op, 
				Dan roep ik je tot de orde! 
			 

			 
spir. 
				- Hèm, hèm, hèm! 
				Toen de eerste Schukenscheuer sjenker was 
				Van Sjach Sjech Sjich Sjuch Sjarief Khan...  
			 
 
{==40==} {>>pagina-aanduiding<<}
 
			 
v.s. 
				- Nu, dat 's fameus... aan 't hof van Keizer Otto! 
			 

			 
spir. 
				...beschonk hem deze koning met het recht 
				Voor zich en al de spruiten van z'n stam, 
				Om op den linkerschouder steeds 'n strik 
				Van blauw fluweel... 
			 

			 
kon. snel. 
				- Was 't hemelsblauw, of... 
			 

			 
spir. 
				- Hoe? 
			 

			 
kon. a.v. 
				...berlynsch of donker? Indigo? Hoe breed? 
				Was 't meer dan zeven-achtste van 'n duim? 
				Was 't één streep minder? 
			 

			 
spir. 
				- 'k Weet het waarlyk niet! 
			 

			 
v.s. 
				-- Maar... 
			 

			 
kon. 
				- Sjt! Ga voort. 
			 

			 
spir. 
				- Ze hadden dus het recht, 
				Ten blyk van hooge koninklyke gunst, 
				Een blauwen strik te dragen op den schouder. 
				Maar eens, het was in 't jaar achthonderd zes...  
				Voor Christus... 
			 

			 
kon. 
				- Ho, beboet! 
			 

			 
allen. 
				- 'n Toost, 'n toost! 
			 

			 
v.s. 
				- Maar, Sire, in myn proces kwam niets van strikken! 
				Dat is bepaald onwaar... 
			 

			 
kon. 
				- Dan moet-i zingen,  
{==41==} {>>pagina-aanduiding<<}
 
				Tot straf voor 't liegen. Zing! 
			 

			 
spir. 
				- Dan zingen, goed! 
				Het liedje van den nachtuil, heeren! 
				Hoort! En staat me in 't prachtig koor 'n beetje by. 
				Hy zingt. 
				
				  Een nachtuil was verliefd van zin... oewoe. 
				  Hy droomde van 'n nachtuilin... oewoe. 
				  En sprak aldus z'n liefjen aan: 
				  Ik wil met jou naar bed toe gaan... oewoe. 
				

			 

			 
allen. 
				  
				
				  Oewoe, oewoe! 
				

			 

			 
kon.. 
				- ‘Ik wil met jou naar bed toe gaan’ is fyn. 
			 

			 
spir. 
				- Niet waar? 
			 

			 
v.s. 
				- Fameus, bepaald fameus, auf Ehre! 
			 

			 
spir. zingend. 
				  
				
				  Zy beet verlegen op haar poot... oewoe. 
				  Een blosje verft de wangen rood... 
				

			 

			 
kon. snel. 
				- Hoe breed? 
				Was 't amarant, of steenrood... of cérise? 
			 

			 
spir. 
				- De dichter, Sire, die het feit bezong, 
				Zegt niets van breedte of tint. 
			 

			 
kon. 
				- Vervloekt! Ga voort. 
			 

			 
spir. zingend. 
				  
				
				  Ze beet verlegen op haar poot... oewoe. 
				  Een blosje verft de wangen rood... oewoe. 
				  Ze zei niet né, ze zei niet ja. 
				  Verwees hem tot haar heer papa... oewoe. 
				

			 

			 
kon. 
				- Dat was 'n brave nachtuilin, m'nheeren, 
				Een voorbeeld voor de dartle jeugd voorwaar!  
{==42==} {>>pagina-aanduiding<<}
 
				Een glas op haar gezondheid! 
			 

			 
allen, drinkende. 
				  
				
				  Oewoe, oewoe 
				

			 

			 
kon. 
				- En hoe verder? 
			 

			 
spir. zingt. 
				  
				
				  De vryer was van zessen klaar... oewoe. 
				  Hy meldt zich aan by d' uilevaer... oewoe, 
				  Maar spottend met z'n zielsverdriet, 
				  Zei de ouweheer: je krygt 'r niet... oewoe. 
				

			 

			 
allen. a.b. 
				  
				
				  Oewoe, oewoe. 
				

			 

			 
spir. a.v. 
				  
				
				  Want de eerste-n-uil van myn geslacht... oewoe. 
				  Is op 'n kerkmuur grootgebracht... oewoe. 
				  M'n dochtertje is dus van natuur 
				  Te fyn voor uilen uit 'n schuur... oewoe. 
				

			 

			 
kon. 
				- Wel, dat was mooi gesproken voor 'n vader! 
				Wat dunkt u, heeren, van 'n dronk op 't welzyn 
				En 't lange leven van dien uil... 
			 

			 
spir. 
				- Die dood is. 
				Want, Sire, 't is uit d' ouden tyd... 
			 

			 
kon. 
				- Om 't even! 
				Op 't lange leven van den uil die dood is! 
			 

			 
allen, drinkende. 
				  
				
				  Oewoe, oewoe! 
				

			 

			 
kon. 
				- Is 't liedjen uit? 
			 

			 
spir. 
				- Wel neen, er volgt nog wanhoop, 
				En zelfmoord, holle stemmen, en 'n graf 
				Met spoken, die te middernacht de buurt 
				In oproer brengen met: oewoe... oewoe! 
			 

			 
allen. 
				  
				
				  Oewoe! 
				

			 
 
{==43==} {>>pagina-aanduiding<<}

			 
kon. 
				- Ga voort nu met je blauwen strik. Ik luister. 
			 

			 
spir. 
				Toen eens dan, in 't begin der negende eeuw, 
				Een Schukenscheuer-Schiefschalheim z'n trouw 
				Verpandde aan jonkvrouw Lanterliederling, 
				De-n-erfgenaam der Leuterlunterlaksen, 
				Nam 't schoone bruidje met z'n hart 'n proef... 
			 

			 
v.s. 
				- Daar is geen woord van waar! Auf Ehre, 't is
				  fameus! 
			 

			 
spir. 
				...en eischte, als blyk van min, dat hy de kleur 
				Van zynen schouderstrik veranderen zou 
				In groen. 
			 

			 
kon. 
				- Die eisch was wreed! 
			 

			 
spir. 
				- Zeer wreed! De jonker 
				Moest kiezen tusschen haar en z'n geslacht, 
				Dat met dien blauwen strik zou staan of vallen. 
				Hier 't hart... daar de eer! De stryd was zwaar... 
			 

			 
v.s. 
				- Maar, Sire... 
			 

			 
spir. 
				...doch zie, 'n toov'naar, met z'n lot begaan, 
				Gaf hem 'n raad... 
			 

			 
kon. 
				- Dat noem ik toov'naars plicht! 
				En de onze is nu hem daarvoor te bedanken: 
				Die toov'naar leve! 
			 

			 
allen, drinkende. 
				- Goed! Lang leef die toovenaar! 
			 

			 
spir. 
				- De raad was deze: hy behield z'n strik, 
				Z'n blauwen strik, en hy bezocht z'n bruid 
				Niet anders dan by avend, en by kaarslicht. 
			 
 
{==44==} {>>pagina-aanduiding<<}
 
			 
v.s. 
				- Maar, Sire, auf Ehre, 't is fameus... gelogen! 
			 

			 
spir. 
				- Wat blauw by dag was, scheen haar 's avends groen, 
				En zoo was elk tevreden. 
			 

			 
kon. 
				- Excellent! 
				Maar hoe hangt dit te-zamen met uw feest? 
			 

			 
spir. 
				- 't Verband is nauwer dan men denken zou. 
				De jonker huwde... by 'n kaarsje... 
			 

			 
v.s. 
				- Nu, 't idee! 
			 

			 
spir. 
				...de jonker huwde, en trad in het bezit 
				Der Leuterlunterlaksische domeinen... 
				Altyd by kaarslicht. 
			 

			 
v.s. 
				- 't Is bepaald onwaar! 
				Ik kan uw Majesteit verzekren... 't is fameus! 
				In myn geslacht... 
			 

			 
kon. 
				- Spiridio, doe boete! 
				Een toost die hond noch kat verstaan kan... neen. 
				Een speech vol leugens! 
			 

			 
v. huisde. 
				- Homeopathie! 
			 

			 
kon. 
				- Die Huisde met z'n rechtsgeleerdheid! 
			 

			 
spir. 
				- Leugens? 
			 

			 
kon. 
				Een speech vol lamme laffe lompe leugens! 
			 

			 
spir. opstaande, leest uit de hand, eerst
				  langzaam. De gasten geven crescendo blyk van verwondering, ontevredenheid en
				  vrees. 
				- Hèm, hèm! M'nheeren, het verheugt me zeer, 
				U hier op-nieuw om my vereend te zien.  
{==45==} {>>pagina-aanduiding<<}
 
				De toestand is perfekt, het vleesch goedkoop. 
				De burgers zien er flink en vroolyk uit. 
				Sneller. 
				De burgeressen... idem. Nyverheid 
				En handel... idem. Landbouw... idem. 
			 

			 
kon. 
				Ho,  
				Dat's politiek... verboden! 
			 

			 
spir. zeer snel. 
				- Onderwys, 
				Fabrieken... idem, idem. Onze vloot, 
				Ons leger, schuttery, oogst... alles idem. 
				De vriendschap met de vreemde hoven... idem... 
			 

			 
mir. 
				- Zwyg, kerel! 
			 

			 
spir. a.b. 
				- Idem, idem, idem, idem... 
			 

			 
kon. 
				- Miralde, houd de hand hem op den mond! 
				Na wat opschudding: 
				En nu, ga voort! 
			 

			 
spir. 
				- De jonker stierf... by kaarslicht. 
				Z'n ega volgt... by kaarslicht, hem in 't graf. 
				De kindren erfden, en zoo bleef de stam 
				Van Schukenscheuer-Schiefschalheim bezitter 
				Van 't Leuterlunterlaksische gebied... 
			 

			 
v.s. 
				- Auf Ehre, Sire, 't is bepaald onwaar! 
			 

			 
spir. 
				...maar zie, de nyd, de vale nyd, m'nheeren, 
				Ontwaakte in 't hart der Lanterliederlingen. 
				Men had, al snufflend in kronieken en archief, 
				Den sluwen list des toovenaars ontdekt... 
			 

			 
v.s. 
				- Maar, Majesteit... auf Ehre, in ons geslacht 
				Was nooit 'n toovenaar... bepaald! 
			 

			 
spir. 
				...ontdekt, 
				En hoe men 't bruidje had gefopt met... kaarslicht! 
				
{==46==} {>>pagina-aanduiding<<}

				Het groen, by dag gezien, was blauw geweest...  
				De trouwe jonker, wel bekeken, ontrouw...  
				Een echt, op valschen schyn gegrond, was nul...  
				De kindren in zoo'n echt geteeld, onecht...  
				De goedren door zoo'n echt verkregen... 
			 

			 
kon. 
				- Juist! 
				En toen... processen, advokaten, stryd, 
				Verbittring, vonnis, woede, appèl, en weer 
				Appèl? 
			 

			 
spir. 
				- Door de eeuwen heen. Zoo wàs het, Sire! 
				En onze jonker viert vandaag het eind 
				Van dat proces. 
			 

			 
kon. 
				- Je hebt gewonnen? 
			 

			 
v.s. 
				- Neen, 
				Bepaald gewonnen niet. Maar... vrind Spiridio 
				Heeft u de zaak fameus... 
			 

			 
spir. opstaande, leest uit z'n
				  servet: 
				- Het Ryksgericht, 
				Gezien, gehoord, gelet en overwogen, 
				En weer gelet, en weer gehoord, gelezen, 
				En weer, gelezen - o, 't is zonder eind! - beslist: 
				De goedren van den Leuterlakschen stam, 
				Gelegen... daar en daar, begrensd... etcetera, 
				Verblyven overzulks in eigendom, by dag, 
				Aan 't edele geslacht der Liederlingen. 
				Edoch... 
			 

			 
kon. 
				- ‘Edoch’ en ‘overzulks’ is fraai. 
				Zoo'n taal doet onzen Huisde goed, niet waar? 
			 

			 
spir. 
				...edoch zoodra de nachtschauw valt op de aard... 
			 

			 
kon. 
				- ‘Schauw’ is voor schaduw. Dat's 'n rechtsterm
				  zeker. 
			 

			 
spir. 
				- Zoodra de dag verdwynt, behoort gezegd 
				Komplex... 
			 
 
{==47==} {>>pagina-aanduiding<<}
 
			 
kon. 
				- Alweer 'n rechtsterm! 
			 

			 
spir. 
				...aan den stam 
				Der Schukenscheuer-Schiefschalheims... by kaarslicht. 
				Het gras en 't graan, dat 's nachts groeit, hoort aan hen. 
				Wat over-dag gegroeid is, d'andren. 
			 

			 
kon. 
				- Wie bepaalt 
				Hun beider deel? 
			 

			 
spir. 
				- De rechter vond hierin 
				Geen groot bezwaar, en zei dat juist die zaak 
				De bron kon worden van 'n nieuw proces, 
				Zoo schoon als ooit 'n rechtbank bezighield. 
				Hy wenschte 't menschdom met de zaak geluk, 
				En meende dat de welvaart bloeien zou, 
				Zoodra die nieuwe kwestie was beslist. 
				Jazelfs nog vóór dien tyd, reeds onder 't
				  pleiten, 
				Beloofde zulk een stryd, 'n schat van ca... 
				Van ca... ca... ca... 
			 

			 
v. huisde. 
				- Van casus positiones. 
			 

			 
spir. 
				- Precies! En de advokaten...  
			 

			 Weis die gedurende de laatste woorden is binnen
				getreden, plaatst zich achter den stoel des konings. Opeenmaal zetten zich alle
				gasten eenigszins in luisterende houding. Stilte.
			 
weis, halfluid. 
				- Majesteit, 
				De Graaf van Van Weert is inderdaad niet thuis. 
				Men heeft, uit uwen naam, in zyn hotel 
				Zich stipt geïnformeerd... 
			 

			 
kon. 
				- Waar kan-i zyn? 
			 

			 
hesself. in gesprek met
				  Miralde. 
				- Louise's Rust is lief gelegen. 
			 
 
{==48==} {>>pagina-aanduiding<<}
 
			 
kon. 
				- Ha! 
				Wie sprak daar van Louise's Rust? En wat 
				Is lief gelegen? Spreek! Gelegen? Wat? 
				Waar? Wie is lief gelegen? Spreek! 
			 

			 
hesself. 
				- De heer 
				Miralde roemde 'n park by... Koppenhagen, 
				Waar koningin Mathilde... en... Struensee...  
				De nachtegaal... en ik... ik meende... ik dacht...  
				Ik zei... 
			 

			 
kon. 
				- En gy? 
			 

			 
hesself. 
				- En ik... 
			 

			 
kon. hem aangrypende. 
				- Vervloekte lafbek! 
				En gy, wat zeidet gy? Wat zeidet gy? 
			 

			 
hesself. 
				- Ik, Sire, ik... roemde... o god! 
			 

			 
kon. 
				- Geen god of duivel, 
				Geen engel, spook of satan uit de hel, 
				Zal hier je bystaan! Spreek, ellendling, honsvod, 
				Wat weet jy, wat? Welk park is lief gelegen? 
				Wat weet jy van 'n nachtegaal? Terug! 
				Ik ben hier meester! 
			 

			 
allen. 
				- Sire! 
			 

			 
kon. 
				- Weg, terug! 
				Ik ben hier koning... neen, 'n man, geen koning! 
				Een man die je verscheuren zal. Een wolf, 
				Een tyger ben ik! Spreek... of 'k zal je 't spreken 
				Beletten voor altoos, en je de keel 
				Toesnoeren, dat je nooit weer spreken kunt! 
				Wie, wat, is nachtegaal? Wie, park? Wie, lief 
				Gelegen? Waar? Wat? Spreek! 
			 
 
{==49==} {>>pagina-aanduiding<<}
 
			 
hesself. 
				- Louise's Rust... 
				O god! 
			 

			 
kon. Hesselfeld eensklaps
				  loslatend. 
				- Ha, ha, ha, ha, 't is om te bersten 
				Van lachen, heeren! Nu, dàt is 'n grap! 
				Die arme Hesselfeld staat heel verbluft, 
				En weet niet hoe hy de oogen wenden zal...  
				Ha, ha, dat noem ik lachen! Ik bezwyk 
				Van 't lachen. Die historie wint het ver 
				Van uwen onzin-toost, Spiridio, 
				En van je kamertoespraak-parodie, 
				En van dien uilebruigom, kereltje! 
				En ook... ha, ha, ha, ha... van dat proces, 
				En van je heerlykheid... ha, ha... by kaarslicht! 
				Ik kan maar niet bedaren van de grap! 
				Waar blyf je nu met al je geestigheid, 
				Spiridio, zeg? Enfoncé! Ha, ha...  
				Zie Hesselfeld eens kyken... puur beteuterd! 
				Wat zeg je van me? Kan ik vroolyk zyn, 
				En potsig? En komedie-spelen... hè? 
				Wie lacht er mee? 
			 

			 
allen. 
				- Ha, ha, ha, ha, ha, ha! 
			 

			 
kon. 
				- Ziet, zóó is 't goed! Als gy de grap maar
				  vat! 
				Die Hesselfeld met z'n onnoozel air, 
				Dacht dat-i heel wat wonders had gezegd, 
				En dat ik dol werd om z'n... nachtegalen, 
				En om z'n park by... Christiania, 
				Of... Petersburg! En om z'n: lief gelegen! 
				Een enkel glaasje, heeren, tot besluit... 
				Erkent dat ik het koddigst ben geweest, 
				En met m'n nonsens 't mooist u heb gefopt. 
			 

			 
allen. 
				- Den Koning heil! 
			 

			 
kon. 
				- Top, top, ikzelf doe mee, 
				Op myn gezondheid! 
			 

			 
allen. 
				- Hoog, en leef de Koning! 
			 
 
{==50==} {>>pagina-aanduiding<<}
 
			 
kon. tot allen, behalve Hesselfeld die in
				  verlegen houding op eenigen afstand is blyven staan. 
				- Zoo 'n glaasje zal je goeddoen voor den schrik... 
				Op Hesselfeld wyzende. 
				Die Hesselfeld! 't Is waarlyk onbetaalbaar... 
				Tot Weis, fluisterend. 
				Wat dag was 't heden, en hoe laat? 
			 

			 
weis. 
				- By drieën, 
				En woensdag, Majesteit. 
			 

			 
kon. gedeeltelyk als voren. 
				- Neen, woensdag wàs het, 
				Maar donderdag is 't nu... noteer dat, Weis! 
				Ik wil, zoolang ik leef, den juisten dag 
				Onthouden, en het uur, waarop... ik Hesselfeld 
				Zoo grappig heb doen schrikken... kwart voor drie, 
				Den nacht voor donderdag, den tienden Mei...  
				Nog ziet hy bleek... ha, ha... den tienden Mei...  
				Slaapt wel, m'nheeren... twee, drie uur... slaapt wel! 
			 

			 Koning en Weis af. Ook de anderen vertrekken, behalve Van
				Huisde en Hesselfeld. De laatste blyft bespiedend op den achtergrond
				staan.
			 van huisde. hesselfeld.
			 
van huisde, peinzend, op den
				  voorgrond. 
				- De nacht voor donderdag, den tienden Mei...  
				Een, twee, drie uur... Van Weert, 'n alibi! 
			 

			 Van Huisde af, door de linker zydeur.
			 
hesselfeld, alleen. 
				- Een alibi? Dáár is wat van te maken! 
				Die heeren van de rechten weten 't wel...  
				Er gaat toch, wel beschouwd, niets boven 't recht!  
				Precies, van Huisde... 'n alibi... schandaal...  
				Eurèka!  
			 

{==51==} {>>pagina-aanduiding<<}

		  Derde bedryf.

			 Tooneel: landelyke streek. Rechts 'n zeer geringe boerewoning,
				met uithangbord waarop 'n koe, en 't onderschrift: zoete en zure room.
				Links 'n prieel. Eenige herbergtafels en banken.
			 louise. koningin-moeder. de
				walbourg. boerevrouw. lakei.
			 
louise tot den lakei. 
				- Het rytuig kan daarginder wachten. 
				Lakei af. 
				Hier 
				Is 't niet onaardig zitten... 'n prieeltje! 
				't Is kamperfoelie... geiteblaadjes. En...  
				Wat's dàt? Een koe van Potter? Kom, mama...  
				Wat dunkt u van 'n schotel room? 
			 

			 
kon. moed. 
				- My wel! 
			 

			 De Walbourg gaat het huisjen in, en komt weldra
				terug.
			 
louise, de banken in 't prieel
				  reinigende. 
				- Wat is dat alles stoffig in den zomer, 
				Zoo'n tafel en die banken... foei! 
			 

			 Men hoort den galm van 'n jachthoorn.
			 
kon. moed. 
				- Wat's dàt? 
				De jacht? 
			 

			 
louise. 
				- Wel zeker! Toet, toet, toet... 'n hoorn! 
			 

			 
kon. moed. 
				- Ik wist niet dat het jachtdag was vandaag. 
			 
 
{==52==} {>>pagina-aanduiding<<}
 
			 
louise. 
				- Ja toch! Z'n Majesteit reed uit...  
				  
				Ik had 
				Zoo graag hem heden willen spreken, maar 
				Het kon niet... om de jacht! Nu, later dan! 
				't Is wel verdrietig, al die drukte! 'k Zie 
				Den Koning zelden: altyd wat! En toch 
				Ik wou zoo gaarne hem...  
				  
				Daar is de room! 
			 

			 
boerevr. 
				- Ja, room, juffrouwen, en 'n roompjen... 
			 

			 
louise. 
				- Is-i goed? 
			 

			 
boerevr. 
				- Niet om de dames te kleineeren, maar ik zeg: 
				'n Roompje als gy nog nooit gegeten hebt. 
				Die room is koningsroom. 
			 

			 
louise. 
				- Wel, inderdaad? 
				Dat treft! 
			 

			 
boerevr. 
				- Ik zeg je, koningsroom, juffrouw! 
				Want kyk, 't is 'n geschenk van onzen Koning! 
				We zyn maar arme lui, dat zie je wel, 
				En hadden maar één koe. Het beestje stierf, 
				En zie, de Koning...  
				Jachthoorn. 
				Hoor, daar is-i juist! 
				De Koning die veel jaagt in deze buurt, 
				Komt op 'n goeien dag, en hoort het... 
			 

			 
louise. 
				- George! 
			 

			 
boerevr. 
				- Ja, Koning George, zeker! Anders wie? 
				Hy hoort het, en den dag daarop... 
			 

			 
louise. 
				- Myn George! 
			 
 
{==53==} {>>pagina-aanduiding<<}
 
			 
boerevr. 
				...zendt hy 'n koe... 'n prachtstuk van 'n koe! 
				En daarom zeg ik: koningsroom, juffrouw. 
				Louise wischt 'n traan af. 
				Wat scheelt die dame? 
			 

			 
louise. 
				- Niets... 'n duizeling. 
				Je hebt gelyk: die room is koninklyk! 
				En daarom... zie, hy brengt je zegen. 
			 

			 
boerevr. 
				- Goud? 
				Ik kan niet wisslen, dames. 
			 

			 
louise. 
				- Neen, o neen! 
				Behoud het als geschenk van onzen koning. 
			 

			 
boerevr. 
				- 't Is waarlyk al te veel! Ik dank u meer 
				Dan ik kan zeggen. 
			 

			 
louise. 
				- En ook ik, ik dank 
				Je meer dan ik kan zeggen... voor je room! 
				Ga, ga nu, maak je kindren bly. 
				Boerevrouw af. 
				O, Moeder, 
				Dat deed myn George! 
			 

			 
kon. moed. 
				- Ja, z'n hart is goed, 
				Wanneer maar niet...  
			 

			 
louise. 
				- Z'n hart, z'n edel hart! 
			 

			 Von Schukenscheuer - jachtkostuum - met 'n papier en
				potlood in de hand, vertoonde zich sedert eenige oogenblikken op den
				achtergrond. 
{==54==} {>>pagina-aanduiding<<}

			 Vorigen in 't prieel. von
				schukenscheuer, langzaam en op z'n potlood bytend, naar den voorgrond
				tredende. Later boerevrouw.
			 
v.s. 
				- Fameus... dat is bepaald fameus! Laat zien: 
				Hy neemt plaats aan 'n tafel in 't midden van den
				  voorgrond. De Boerevrouw komt uit haar huisje. 
				Drie snippen, twee patryzen en een hoen...  
				Twee hazen... 
			 

			 
boerevr. 
				- Wat 's er van je dienst, m'nheer? 
			 

			 
v.s. 
				...of drie patryzen en zes hazen... dat 
				Klinkt beter nog... bepaald! Als ik maar wist 
				Hoe ik de zaak behoorlyk in zou kleeden? 
				Het is fameus! 
			 

			 
boerevr. 
				- Wat zal m'nheer gebruiken? 
			 

			 
v.s. 
				...vyf snippen... 
			 

			 
boerevr. 
				- Gerstebier of zure melk? 
			 

			 
v.s. 
				...tien hazen maken meer effekt... 
			 

			 
boerevr. 
				- M'nheer, 
				't Is hier 'n herreberg, en ik betaal 
				Patent en huur niet graag voor niemendal! 
			 

			 
v.s. 
				- Ah zoo... 'n glas konjak! 
				Boerevrouw haalt de schouders op, en treedt blykbaar
				  onvergenoegd haar huisjen in. Miralde vertoont zich op den
				  achtergrond. 
				Twee herten dus, 
				En zeven hoenders... hei, Miralde, 'n oogenblik! 
			 

{==55==} {>>pagina-aanduiding<<}

			 vorigen in 't prieel. von
				schukenscheuer. miralde, in jachtkostuum. Later
				groomvan den Jonker.
			 
v.s. 
				- Je bent nogal geleerd, niet waar? Ziehier. 
				En lees eens, of dat goed is voor 'n krant? 
			 

			 
mir. lezende. 
				‘Z'n Majesteit heeft op de jacht van-daag 
				Geschoten... 
				- Hè? de Koning heeft geen schot 
				Gedaan. 
			 

			 
v.s. 
				- Dat's juist de zaak! 't Is 'n fameus 
				Idee, dat my van-morgen in den zin kwam. 
				Er is 'n vakature by domeinen, 
				En ik, solliciteer al sedert lang. 
				Maar altyd is het voor de vrindjes, en 
				De neefjes met protektie, en de vleiers. 
				En daarom... kyk, m'n knecht staat ginds gereed, 
				En 'k wil hem zenden naar de drukkery 
				Van 't advertentieblad: 'n hofbericht! 
				Als dan z'n Majesteit verneemt dat ik 
				Zoo vlug ben by-de-hand geweest... fameus! 
			 

			 
mir. 
				- Begrepen! 
			 

			 
v.s. 
				- Ja, maar 't gaat zoo maklyk niet: 
				Dat redigeeren is 'n lastig werk! Ik wou 
				Je vragen of m'n styl... 
			 

			 
mir. hem 't papier willende
				  teruggeven. 
				- O, onverbeterlyk! 
			 

			 
v.s. Miralde terughoudende, die gaan
				  wil. 
				- En nog iets! Er moet blyken wie... 
			 

			 
mir. 
				- Geraden heeft 
				Wat straks de Koning schieten zal, niet waar? 
			 

			 
v.s. 
				- Precies! Dat is 't! Bepaald! Fameus... auf Ehre! 
				
{==56==} {>>pagina-aanduiding<<}
 
				Wat raad je my, Miralde? 
			 

			 
mir. als peinzend het papier
				  inziende. 
				- By domeinen? 
				De vakature is by domeinen, zeg je? 
			 

			 
v.s. 
				- Ja. 
			 

			 
mir. hem 't papier
				  teruggevende.  
				- Wel... schryf dan hazen en patryzen met 'n s, 
				Dat helpt je wis en zeker aan domeinen! 
			 

			 Miralde af.
			 
v.s. schryvende. 
				- Tien herten, één patrys, zes snippen en 
				Een haas, H.a.a...s! Hei... pst... kom hier! 
				Groom binnen. 
				Ry ventre à terre naar de drukkery, 
				En zeg dat ze vooral die s niet in 
				Een z verandren. 't Fyne zit 'm juist 
				In de s. H.a.a... s! Die s van
				  ‘haas’ 
				En van ‘patrys’ ben ik. Maak dat je wegkomt, 
				En breng me hier rapport, verstaje? Voort! 
				Groom af. 
				't Is 'n fameus idee... bepaald fameus! 
			 

			 v.S. af.
			 vorigen in 't prieel. Allen bersten in lachen
				uit.
			 
louise. 
				- Nu, moeder, dàt belooft wat voor domeinen! 
				Wat zeg je, Walbourg, is je hart nog vry? 
				Is 't niet geroerd door dàt vernuft? Ha, ha, 
				De jonker bouwt z'n toekomst op den staart 
				Van 'n patrys... mama, mama, dat's lachen! 
			 

			 
kon. moed. 
				- De man is gek! 
			 

			 
louise. 
				- Voor u en my... misschien!  
{==57==} {>>pagina-aanduiding<<}
 
				De vraag blyft, of-i gek is voor domeinen? 
				En of we met ons lachen wèl doen, moeder? 
			 

			 
kon. moed. 
				- 't Is àl te zot! 
			 

			 
louise. 
				- Dit schynt slechts òns zoo toe, 
				Omdat we hier 't verheven plan bespiedden. 
				Wy maakten kennis met het grandioos gewrocht, 
				Toen 't pas ter-wereld kwam, en in de wieg lag... 
				Men moet genien niet in luren zien! 
			 

			 
kon. moed. 
				- 't Is àl te zot! 
			 

			 
louise. 
				- Neen... al te treurig, moeder! 
				Ik weet niet of hy slagen zal, maar wèl 
				Dat slagen dikwyls op zoo'n pogen volgt. 
			 

			 
kon. moed. 
				- De Koning... 
			 

			 
louise. 
				- Zou die laffe zotterny 
				Verachten, moeder! Onze jonker vleit 
				Met meer succes de vleiers van den Koning. 
				Er is behoefte aan kankerend bederf, 
				En dit kan zoo'n hansworst hun levren. O, 
				Ze weten even goed als gy en ik, 
				Dat deze knaap 'n zotskap is, en toch, 
				Of juist daarom, zal hy z'n doel bereiken: 
				Men heeft hem noodig voor wat schaduw. Dat 
				Verhoogt de tint der middelmatigheid! 
				Wat is Van Huisde knap, en Hesselfeld, 
				En graaf Van Weert... by zùlk 'n man gezien! 
				Hoe... ginds en overal regeert de wet - 
				En 'k noem die wet 'n weldaad, moeder! - dat  
				De mensch z'n brood zal eten in het zweet 
				Zyns aanschyns... en zoo'n jonker repoussoir  
				Teert schaamtloos op het patrimonium 
				Der zotterny? Eén greintje minder dwaasheid, 
				En die kwajongen was onbruikbaar... zelfs 
				Aan 't hof! Toch wyt ik 't hèm niet, hem
				  alléén niet! 
				Of liever: hem vooral het méést niet, moeder! 
				
{==58==} {>>pagina-aanduiding<<}
 
				Hen klaag ik aan, die zulk 'n toestand schoren, 
				Hen die ten-schild voor eigen nietigheid, 
				Behoefte hebben aan verrotting van de rest! 
			 

			 
kon. moed. 
				- Maar waarschuw dan den Koning. 't Is uw plicht! 
			 

			 
louise. 
				- Juist, moeder, 't is m'n plicht! En 'k zàl het
				  doen! 
				Maar sedert lang... 
				  
				Kom, Walbourg, lees iets voor, 
				Iets vroolyks... als mama het toestaat? 
			 

			 
kon. moed. 
				- Zeker! 
			 

			 
de walb. 
				- 'k Heb hier den Don Quichot... 
			 

			 
louise. 
				- Neen, heden niet! 
			 

			 
kon. moed. 
				- 't Is toch van-ouds uw lievlingsboek, Louise. 
			 

			 
louise. 
				- O, zeker! Maar... vandaag te treurig, moeder! 
				De Walbourg is ondeugend: klinkt het niet 
				Als... Donna Lodovica de la Mancha? 
				Nu, nu, word niet verlegen, 't is maar scherts. 
			 

			 
de walb. 
				- De Jobsiade? 
			 

			 
louise. 
				- Goed! Van meester Jobs! 
				Dat's 'n fameus idee... bepaald... auf Ehre! 
				Van Huisde en Miralde vertoonen zich op den
				  achtergrond. 
				Sjt... weer bezoek! Het schynt wel of het hof 
				Zich rendez-vous geeft by de kamperfoelie...  
			 

			 
kon. moed. 
				- Het is van Huisde... 
			 

			 
de walb. 
				- Met Miralde. 
			 

			 
louise. 
				- Ja.  
{==59==} {>>pagina-aanduiding<<}
 
				Ze maken nieuwe kaarten van Europa: 
				Laat nu de Kabinetten vast staan... hu! 
			 

			 v. Huisde en Miralde komen gearmd op.
			 de vorigen in 't prieel. miralde.
				van huisde in jachtkostuum.
			 
mir. 
				- Ik blyf er by, van Weert is impossibel. 
				De zaak was al te duidlyk, Huisde! 
			 

			 
v. huisde. 
				- Hm! 
				Je noemt 'n woord, dat voor den diplomaat 
				Geen zin heeft, dan den zin die hem behaagt. 
				Wie je impossibel noemt, kan mooglyk worden, 
				Ja... gratus, gratior, gratissimus! 
				't Is waar, wat eenmaal vallen moet, zàl vallen, 
				En licht komt ook de tyd, dat onze Weert...  
				Maar zoo ver zyn we niet. Ik zeg je dan...  
				Ten-eerste - luister goed! - quod latet, licet! 
			 

			 
mir. 
				- Dat's geen moraal! 
			 

			 
v. huisde. 
				- Moraal... direkt juist niet, 
				Maar... diplomaticé gesproken... 
			 

			 
mir. 
				- Indirekt? 
			 

			 
v. huisde. 
				- Dit kan wel wezen... indirekt alzoo! 
				We kunnen hem vooreerst niet missen. Hy 
				Heeft veel verwanten in den Oosthoek, en  
				Beheerscht de stemming in 'n tal distrikten.  
				Doch bovenal, hy is 'n grondbezitter  
				Van d' eersten rang... dàt is de hoofdzaak hier!  
				Herziening van 't kadaster zou fataal zyn...  
				Waar moet het heen, als dat herzien wordt, hè? 
			 

			 
louise, met gesmoorde stem. 
				- Ja, waar moet alles heen als dàt herzien wordt! 
			 
 
{==60==} {>>pagina-aanduiding<<}
 
			 
mir. 
				- Ikzelf heb land, maar zie niet in, dat juist 
				Van Weert alleen die zaak verhindren zou. 
				En bovendien, als 't recht is... 
			 

			 
van huisde. 
				- Recht, recht, recht...  
				Dat's juist m'n vak, Miralde! Noem je 't recht,  
				Den grond van 't dierbaar vaderland te drukken  
				Met hooge lasten? Is dat recht? 
			 

			 
mir. 
				- En als  
				De graaf Van Weert nu valt, zou dan 't kadaster 
				Terstond... 
			 

			 
v. huisde. 
				- Dat is 'n zaak van later zorg...  
				Zoolang-i staat, blyft alles by het oude.  
				Ziedaar 'n zekerheid die 'k voor de kans  
				Van wat er volgen kàn, niet ruilen wil.  
				Wy offren dus Van Weert niet op, Miralde! 
			 

			 
mir. 
				- Het zal wel moeten, na 't gebeurde. 
			 

			 
v. huisde. 
				- Neen! 
			 

			 
mir. 
				- De koning was als razend... 
			 

			 
v. huisde. 
				- Er zyn middlen! 
				En 'k heb reeds voor myn deel... 
			 

			 
mir. 
				- Ik zie niet in,  
				Hoe je ongedaan kunt maken wat geschied is? 
			 

			 
v. huisde. 
				- Hm... ongedaan? Dit is nu juist hier de eisch niet! 
				Het feit is feit, en heeft z'n plaats veroverd 
				In 't groot register van de werklykheid...  
				Het blyft in petto, en kan later dienen! 
				Maar niet zoo onaantastbaar objektief - 
				Ik spreek nu van d' urgenten kant der zaak -  
{==61==} {>>pagina-aanduiding<<}
 
				Is 't oogpunt waaruit men 'n feit beschouwt. 
			 

			 
mir. 
				- Maar... als zoo'n feit nu eenmaal vast staat? Hoe... 
			 

			 
v. huisde. 
				- Hm... vast? Doch stel eens dàt het vast stond. Goed!
				   
				Dan blyft toch immer - let wel op, Miralde: 
				't Geldt hier 'n rechts-moyen van groot gewicht! - 
				Dan blyft ons immer nog... de interpretatie! 
			 

			 
mir. 
				- De zaak was al te duidlyk! Hesselfeld... 
			 

			 
v. huisde. 
				- Heeft schyn van blyk geleverd, maar geen blyk. 
				't Verschil van blyk en schyn is vaak gering, 
				En duidlykheid 'n subjektief begrip. 
				Wat de een als duidlyk aanneemt, en gelooft, 
				Blyft dikwyls onbegrypelyk voor 'n ander. 
				Vooral wanneer... door zekre kombinatie... 
			 

			 
mir. 
				- Maar onbegryplyk was 't den Koning niet! 
			 

			 
v. huisde. 
				- Dit's juist de vraag... de cardo quaestionis. 
				Wat gister helder was, of liever... scheen, 
				Is soms vandaag wat duister. En vooral, 
				Wanneer men... met beleid... ik deed het myne! 
				Laat ons de zaak korrekt beredeneeren: 
				Wat noem je luce clarius, in strikten zin? 
				Je ziet dat huis, die boomen? 
			 

			 
mir. 
				- Ja. Wat verder? 
			 

			 
v. huisde. 
				- Dat huis, die boomen, zyn je duidlyk? 
			 

			 
mir. 
				- Ja. 
			 

			 
v. huisde. 
				- Welnu, ik schuif m'n hand u voor het oog: 
				Wat duidelyk scheen, is aan uw blik onttogen. 
				Wat zie je nu? Myn hand! 
			 
 
{==62==} {>>pagina-aanduiding<<}
 
			 
mir. 
				- Hoe hangt dit saam... 
			 

			 
v. huisde. 
				- Met onze zaak? Miralde, luister goed! 
				Men moet de dingen logisch onderscheiden, 
				En diplomatisch ziften. Met beleid 
				Maakt men 'n blyk tot schyn, en schyn tot blyk. 
				Het schynend, blyken, blykend schynend, blykt - 
				Mits met beleid te-werk gaand! - schyn. Neen... minder! 
				Het blyft niet eenmaal schyn, want - met beleid 
				Altoos... let op! - verandert men het blyk 
				In 'n bewys... zie, zóó: 
				Hy strekt de hand voor Miralde's oogen uit. 
				van heel wat anders! 
				Men schuift - mits met beleid! - iets tusschen 't oog 
				En 't voorwerp dat zoo duidlyk scheen, Miralde...  
				En dit heb ik gedaan! Het zal gelukken, 
				Mits slechts Van Weert - hy is wat raide - niet 
				Door overdreven... hoe zal ik dat noemen? 
				Ge zyt met hem bevriend... zeg gy hem... dat... 
			 

			 Miralde en van Huisde af.
			 vorigen in 't prieel.
			 
louise. 
				- Men moet die zaken... logisch onderscheiden, 
				En... diplomatisch tusschenschuivend ziften! 
				Welnu, mama, wat zegt ge? Ha, ha, ha,  
				Dat is nog mooier dan patrys met s! 
			 

			 
kon. moed. 
				- We kunnen onze Jobsiade missen! 
			 

			 
louise. 
				- Volkomen! 
			 

			 
kon. moed. 
				- En Van Weert onmogelyk? 
				Wat of er weer gebeurd is? 
			 

			 
louise. 
				- Och... 'n motie,  
{==63==} {>>pagina-aanduiding<<}
 
				Of zoo-iets! Wat gekibbel, kinderspel! 
				Een nieuwe goocheltoer met blyk en schyn, 
				Een logisch onderscheidend hofkabaaltje, 
				Een werelddeel-beroerend niemendal, 
				Wantrouwend votum, of 'n haas met s! 
				't Is alles één! Komiek en treurig, moeder! 
				Partyen en personen vóór de zaken! 
				Een turksche wip: omhoog, omlaag, omhoog... 
				En dat heet politiek! 
			 

			 
kon. moed. 
				- De liberalen... 
			 

			 
louise. 
				- Ach, moeder, dat's 'n klank die veel bedierf! 
				Ikzelf ben liberaal, maar juist hierom 
				
				   *[Mag ik m'n
				  oordeel niet aan banden leggen. 
				Wat gaven ze aan het Volk dat hen gelooft? 
				Een onbesuisd verlangen naar iets beters, 
				Maar 't middel niet, dat tot het betre leidt.. 
				Ontkenning... zonder kennis! En voor 't mis- 
				bruik van den adel, misbruik zonder adel! 
				Verwaand gekakel tegen allen die 
				Regeeren! Ieder weet wat noodig is, 
				En zou... en zou... en zou, maar niemand gunt 
				Aan wie geroepen is tot handlen, macht! 
				Men wantrouwt elk gezag. Het moet geknot, 
				Besnoeid, verdeeld, beperkt, verlamd, gesmoord...  
				En als 't daar stuipend neerligt in den modder, 
				Dan vordert men van dat gezag, z'n heil: 
				Dit kàn niet, moeder! Ik ben liberaal, 
				God weet het! Maar juist uit vryzinnigheid] 
				Veracht ik dat modern partygeknoei. 
			 

			 
kon. moed. 
				- Men moet toch kiezen, kind! 
			 

			 
louise. 
				- Dit's niet gezegd! 
				Ik zoek de waarheid op 'n andren weg. 
				Wat heden liberaal heet, zal weldra - 
				En 'k spreek nu van de oprechten slechts, mama! - 
				Behooren tot den oude-pruikentyd.  
{==64==} {>>pagina-aanduiding<<}
 
				En wat konservatief genoemd wordt, was 
				Nog kort geleden, ultra-radikaal. 
				Het schermen met die woorden baat niet veel... 
				
				   *[Niet hierin immers
				  ligt de roeping van 
				Den wysgeer, van den staatsman, van den mensch! 
				De vraag zy niet, wat nieuw is, en wat oud? 
				Niet, of 'n denkbeeld pas-geknipt is voor 
				Het lyfje van de speelpop eener clique? 
				Niet, of 't behagen zal aan A en B? 
				Of 't sluiten zal in 't lystje van Y...Z? 
				De vraag zy, als Pilatus' vraag, wat wáár is? 
				En meer nog: meent ge dat de woorden juist zyn, 
				Waarmee men 't goede en schoone in vakjes deelt, 
				Als schelpen in de kast van 'n muzeum? 
				Neen, neen, zóó ingeworteld is 't onware, dat 
				De naam zelfs der partyen, leugen is. 
				Wie zich vryzinnig noemt, en liberaal - 
				Omdat-i anders dwaalt dan grootpapa! - 
				Is, vaak - en niet als mensch alleen, maar ook 
				Juist in z'n zoogenaamde staatsmanskunst - 
				Zoo vastgeroest en stram, zoo onvryzinnig- 
				bekrompen en ònliberaal... dat by 
				Den ramp der zaak, nog de ironie van 't woord 
				Haar bytend gif in de open wonde spuit,  
{==65==} {>>pagina-aanduiding<<}
 
				En 't arme Volk, al dankend voor 't genot 
				Van 't liberalizeerend hongerlyden...  
				Met smart doet uitzien naar de rampen van 
				't Behoud. 
			 

			 
kon. moed. 
				- Welnu, 't Behoud dan! 
			 

			 
louise. 
				- Ha, ha, ha! 
				Behouden? Konserveeren? Wat? Het oude? 
				Volstrekt niet! Ook dit woord is leugen. Nooit 
				Zag ik Behouders met 'n vygeblad 
				Gekleed, of... niet gekleed. Nooit met 'n pyl 
				Van vischgraat, zich het dejeuner verdienen. 
				Ze dragen... zyden kousen, zwarten frak - 
				Niet eenmaal zelfs 'n punthoed meer! - en als 
				Er een Behouder opstond uit het graf,  
{==66==} {>>pagina-aanduiding<<}
 
				Waarin hy sints 'n eeuw zich... konserveerde, 
				Hy zou zich ergren aan z'n afgevallen kleinzoon 
				Die toch in eigen oog behoudend bleef. 
				eenig zwygen. 
				Behouden? Wat? Wat wordt behouden? Niets! 
				Dan eigen geld en goed, als 't mooglyk is, 
				En wat vooroordeel tegen nieuwigheid. 
				Maar... niet te veel vooroordeel! Juist genoeg 
				Om, met vertoon van kwazi-deftigheid, 
				Te deelen in de winst die 't nieuwe geeft. 
				Zaagt ge ooit Behouders tyding weigren, die 
				Gebracht was met den telegraaf? Of ooit, 
				Uit afschuw van den nieuwerwetschen stoom, 
				De vrouw van een konservatief aan 't spinwiel? 
				Behouden zy die zich Behouders noemen, 
				De fiere hoogheid van het voorgeslacht 
				Dat - heerschend, onderdrukkend, als ge wilt - 
				Zich 't lot van z'n vazallen - uit belang, 
				Het zy zoo!
				   * - aantrok? Is niet van de
				  pest 
				Der middeleeuwsche menschenplagery, 
				Alleen behouden wat nog voordeel geeft, 
				De vruchten van den arbeid? Opgegeven, 
				Wat d'arbeid kon verzoeten: patronaat? 
				Zoo is 't! 
				eenig zwygen. 
				Behouden, wat? Wat gistren was? 
				Een jaar terug? Een eeuw? Waar is de grens 
				Die oud van nieuw zou scheiden? Wat is oud? 
				Het bruidskleed myner moeder was eens nieuw... 
				Ik zou het nu niet dragen zonder spot. 
				De kolder van Gustaaf-Adolf is oud, 
				En zal wel nieuw geweest zyn in z'n tyd. 
				Was Alexander oud, de groote? Neen. 
				Hy vond z'n richting heel modern, en schold 
				Op de ouwerwetsche generalen van Philippus. 
				Hield het oude in Memphis op? 
				In Babylon of Thebe? By de pyramiden?  
{==67==} {>>pagina-aanduiding<<}
 
				Dit kan niet zyn. By 't bouwen van die dingen, 
				Had elke dag 'n dag die gister was, 
				En elke slaaf die met de zweep tot spoed 
				Werd aangezet, 'n striem van vroeger zweepslag...  
				Herinn'ring aan den tyd vóór d' eersten slag. 
				Of wilt ge verder nog teruggaan? Hoe ver? 
				Tot op de steenperiode? Verder nog? 
				Tot in den tyd der trage mastodonten? 
				Moet dan de mensch, om trouw te zyn aan 't oude, 
				Modellen zoeken in de tyden zonder mensch? 
				eenig zwyyen. 
				Behouden? Wie durft liegen van Behoud? 
				Waar is Assyrie? Waar, Rome? Waar, Carthago? 
				Waar, Charlemagne's reuzenryk? En waar, 
				De kleine hoogheid van Louis le... grand? 
				Weg, weg! De plaats is ingenomen door 
				Iets anders, dat op zyne beurt vergaat 
				Om andren efeméren plaats te maken. 
				Wie van Behoud spreekt, toone 'n zonnestraal 
				Van gister! Eén atoom dat onder 't noemen 
				Van 't woord slechts, niet millioenen maal 
				Zich huwde aan mede-atomen, echtbreuk pleegt, 
				En - in z'n ontrouw, ontrouw - 't nieuw verbond 
				Met eindloos overspel, als 't oude schendt. 
				Hy toone één zaak, één denkbeeld,
				  één gedachte, 
				Eén indruk, één gevoel, dat is als 't
				  was... 
				En zegge dan: ik ben Behouder. Eerder niet! 
				eenig zwygen. 
				Wie kan ons zeggen, wat begin is? Welke stip 
				Van d' evenaar kan roemen: ik heb 't eerst 
				De zon gezien... by my begon de dag? 
				Wat is beginnen? Wat is einden? Niets! 
				Bewegen zal altyd, wat eens bewoog. 
				Bewegen, voortgaan - niet vooruitgaan immer! - 
				Is voorwaarde en bestemming van het zyn. 
				Bestaan is: anders worden. Elke terz 
				Van 'n sekonde draagt z'n navelmerk 
				Als wy. Wie 't loochent, zegge: ik had geen moeder! 
			 

			 
kon. moed. na eenig verlegen
				  zwygen. 
				- Dit alles is wel zeer wysgeerig, kind, 
				Maar... 
			 
 
{==68==} {>>pagina-aanduiding<<}
 
			 
louise. 
				- Raakt de politiek niet? O ho, ho, 
				Dat zou m'n vriend Van Weert bevallen, moeder! 
				Die heeren maken van de politiek, 
				Een vakje à part... 'n privatieve jacht. 
				Ze spelen priestertje in den Isis-tempel, 
				Omhangen zich met 'n gewyden rok, 
				En pronken met 'n voorgewend mysterie... 
				Er is maar één mysterie, moeder: 't
				  zyn! 
				Dat mogen wy bespieden, bestudeeren, 
				Dat is ons: leven, roeping, voordeel, plicht! 
				En wat we vonden, hoort aan allen, past 
				Op alles, regelt alles! Zoudt ge meenen 
				Dat politiek beheerscht wordt door 'n wet 
				Van andre soort, dan die de plooien van 
				Uw kleed regeert, of dezen schotel room? 
			 

			 
kon. moed. weifelend. 
				- De radikalen... 
			 

			 
louise. 
				- Zeker! Radikaal! 
				Wie zou niet wenschen al 't verkeerde in goed 
				Te zien veranderd: radikaal! O zeker! 
				De landman snoeit het onkruid niet, hy rukt 
				Het uit, met stam en wortel: radikaal! 
				Maar... ook dit woord veranderde van zin 
				Zy die zich radikalen noemen als 
				Party, de schreeuwers om verbetering 
				Van... weer en wind - weet ik het! - zy die eischen 
				Dat een Regeering zorgen zal dat twee 
				Maal twee gelyk aan vyf zal wezen, en 
				Dat ieder even groot - of klein! - zal zyn...  
				Neen, moeder, neen! Dan kies ik graaf Van Weert! 
				Ook hy, de man van hooge politiek, 
				Van réticences en subtiliteiten, 
				Moog dan de werklykheid voorbyzien, en 
				Z'n wysbegeerte zoeken in niet-weten...  
				De vormen van z'n dwaasheid zyn me liever. 
				Gebrek aan kennis heerscht èn hier èn ginder, 
				Hier plomp en ruw zich openbarend, dáár 
				Met meer dekorum. Als ik kiezen moest -  
				Maar, moeder, 'k hoop die keuze niet te doen! - 
				Dan koos ik de oude styve politiek, 
				Met ap- en dependentie van z'n vormen.  
{==69==} {>>pagina-aanduiding<<}
 
				De domheid in 't latyn, in officieel 
				Kanselary-tenu, doet minder kwaad, 
				Dan als ze zich op straat en markt vertoont, 
				Het Volk daar van z'n werk houdt, en het bur- 
				gerrecht verovert in de huisgezinnen. 
				Een onbekwaam minister wordt vervangen - 
				Althans dit kàn geschieden - wie vervangt 
				Het Volk, als dat bedorven is door cant? 
				De radikalen? 't Eerste wat ze doen - 
				Misschien het eenige ook! - is dat ze zich 
				Tot apen maken van hun tegenstanders. 
				Ze nemen de gewraakte feilen over, 
				Vertalen frak in kiel... en praten mee! 
				Zoo'n Kamer... raaskalt. Goed! Daar komt 'n klub 
				Aan 't Volk vertellen dàt de Kamer raaskalt, 
				En geeft, tot stichting, 't voorbeeld by de les. 
				De menschen die den Staat regeeren, zyn - 
				En dit is treurig - dikwyls onbekwaam, 
				Doch hierin ligt geen testimonium 
				Van kunde, voor wie niet regeert. Ik eisch 
				Een blyk... neen, blykèn... neen, bewyzen dat 
				Men recht tot spreken heeft, en dat men niet 
				In smalen, 't arbeidschuw pretext zoekt voor 
				Dagdievery. La critique est aisée, 
				Et l'art... kritiek is zelf 'n kunst, en niet 
				De lichtste, al wordt ze druk beoefend... o! 
				Wie afkeurt, toone dat z'n oordeel ryp is, 
				Dat hy gewerkt heeft, en uit traagheid niet 
				Zich wydde aan 't hedendaagsche modevak, 
				Aan 't pis-aller der luiaards: oppozitie! 
				Ik ben aristokratisch, middeleeuwsch... 
			 

			 
kon. moed. 
				- Hoe nu, Louise, gy? Nu dàt's me nieuw! 
			 

			 
louise. 
				- Aristokratisch, moeder... heidenmässig! 
				Ge schrikt er van, en Walbourg ook? Nu, hoor! 
				Ik ben dan middeleeuws-aristokratisch, 
				En vorder stamboom en kwartieren van 
				Den vreemdeling, die in klub of krant of Kamer 
				Z'n lans - 'n polsstok dikwyls! - vellen wil, 
				En zich daar opdringt als 'n ridder van 
				Den geest, en zonder hy te zyn, zich wy noemt! 
				Ik zoek den naam der kombattanten in 't  
{==70==} {>>pagina-aanduiding<<}
 
				Tournooiboek. En ik wil de sporen zien, 
				De gouden riddersporen, en ik vraag, 
				Ik, koningin van wapenen, waar die 
				Verdiend zyn? Welke hand den ridderslag 
				Gegeven heeft, en of die hand bevoegd was? 
				Ze berst in lachen uit. 
				Ik... koningin van wapenen! Mama, 
				't Is àl te gek... ik heb nog niets gedaan, 
				En ben maar schildknaap! O... 
			 

			 
kon. moed. 
				- De hand 
				Die u tot ridder slaat, moet forsch zyn, kind! 
			 

			 
louise. 
				- O, 't heeft nog tyd! Ik heb nog veel te doen! 
				M'n preuves zyn nog niet volkomen, maar... 
				Als slechts... z'n Majesteit... myn George...  
				Jachthoorn. 
				Hoor!] 
				Er moet gewerkt zyn, onderzocht... toet, toet! 
				Daar is de jacht weer, luister! Als wy eens 
				De roepstem van dien horen volgden, moeder? 
				Ik wou zoo gaarne George zien, en... spreken! 
				Onder 't weggaan. 
				En hem bedanken voor die koe, mama! 
			 

			 Allen af.
			 von schukenscheuer. Daarna boerevrouw
				en groom.
			 
v.s. rondziende. 
				- Wel, dat's fameus! Hei, heidaar! 
			 

			 
boerevr. 
				- Wat belieft? 
			 

			 
v.s. 
				- M'n knecht? M'n knechtje? 'k Wou je vragen of 
				Je niet m'n knechtje hebt gezien? 
			 

			 
boerevr. 
				- M'nheer, 
				Ik ken je knechtje niet! 
			 
 
{==71==} {>>pagina-aanduiding<<}
 
			 
v.s. 
				- Wel, dat's fameus! 
				Ken jy m'n jockey niet, zóó'n ventje... blauw 
				Met zilver? 
			 

			 
boerevr. 
				- Né, al was de man van blik, 
				En pimpelpaars... 
			 

			 
v.s. 
				- Wel, dat's... hy zou me toch 
				Hier wachten voor je kroeg... daar is-i! 
				Groom binnen. 
				Wel? 
			 

			 
groom. 
				- M'nheer, ze zeien aan de drukkery... 
			 

			 
v.s. 
				- Je hebt hun toch m'n s gewezen? 
			 

			 
groom. 
				- Ja. 
				Ze zeien dat ik juist 'n dag te laat kwam: 
				Het jachtbericht was gistren al gezet. 
				De Koning zal... de Koning zou... hy heeft...  
				De Koning schiet 'n wolf! 
			 

			 
boerevr., haar huisjen
				  ingaande. 
				- En hy 'n bok! 
			 

			 
v.s. 
				- Wel, sacrrre... saprrre... di... do... dat's
				  fameus! 
				Wel sacre... di... wat zeg je, vlegel, hè? 
				Wat zeg je? Gister? Wolf? Zeg, ben je mal? 
				Wat let me, jongen, of, ik... himmelwetter! 
				Jou luiaard! Gister zeg je? Wolf? Te laat? 
				Je hebt dus weer gereden als 'n kreeft, 
				Jou... hamlark! Wie kon gister weten... dat's 
				Verrrvl... oekt gemeen! Maak dat je wegkomt, 
				Of ik zal...  
			 

			 Groom af.
			 
von schukenscheuer alleen. Hy loopt driftig
				  heen-en-weer. 
				't Is om te sacrrre... di... donner... 
				Domeinen naar den duivel... gistren al! 
				'n Wolf! Dat's 'n gemmm... ééne intrigue...
				  gister!  
{==72==} {>>pagina-aanduiding<<}
 
				'n Wolf... ik zal ze... himmeldonnerkreuz...  
				Ik zal ze...'n wolf! Het is weer voor de vrindjes, 
				En voor de neefjes met protektie, en de vleiers, 
				En de onderkruipers... sacrrre... himmelwetter! 
				Dat laat ik me niet doen! Ik zal ze toonen...  
				'n Wolf! Kreuzdonnersapperment... 'n wolf! 
				Dat's 'n vrrrvl... oekt gemeene streek! Ik zal...  
				Ik zal ze... neen! Ik zal... kreuzwetter... neen! 
				Ik zal... aaa...uf Ehre... neen! Ik zal... ik ga...  
				Auf Ehre... ja, bepaald! 'n Wolf! Ik ga 
				In de oppozitie, ja bepaald... auf Ehre! 
				Hy loopt woedend heen, doch keert terug. 
				Ik beppp...aald, auf Eeehre... in de oppozitie! 
			 

			 Weder loopt hy weg, doch keert op-eens terug, en blyft als
				vastgenageld in den rechterhoek op den voorgrond staan. De Koning -
				jachtkostuum - gaat langzaam en mymerend dwars over het tooneel.
			 von schukenscheuer, als voren. de
				koning.
			 
kon. 
				- Den nacht voor Donderdag, den tienden Mei... 
				Een, twee, drie, uur! 
			 

			 Koning af.
			 
von schukenscheuer alleen. 
				- Wat's dàt? Wel, dat's fameus!  
				Daar broeit wat! 
				Hy staat eenige oogenblikken met den vinger tegen 't
				  voorhoofd. 
				Sakkerloot! De Koningin...  
				De Koning... graaf Van Weert... nu ben ik klaar!  
				Zy moet me helpen, als ik waarschuw... ja!  
				Dat's 'n fameus idee! En lukt het niet...  
				Bepaald auf Ehre, dàn in de oppozitie! 
			 
 
{==73==} {>>pagina-aanduiding<<}
 
		  Vierde bedryf.

			 eerste afdeeling.

			 Tooneel: kamertje van hanna. Op den achtergrond 'n
				wieg. Het is nacht.
			 hanna by 'n kleine lamp, bezig met naaiwerk.
				Daarna albert. 
			 
hanna zingt. 
				  
				
				  Mooi Elsje, 'n boerinnetje, poezel en malsch... 
				

				Er wordt aan den zywand geklopt. 
				- Ei, ei, vriend Albert, eindlyk thuis, zoo laat! 
				Zingend. 
				
				  Verloor onder 't ryen de boot van 'r hals. 
				  En Koenraad, de flinkste gezel van het oord...  
				

				Geklop. 
				Waarom zoo laat? Geschreven? En gewandeld? 
				Alleen? Ei, ei... ja, maneschyn, niet waar? 
				Geklop. 
				Zingend. 
				
				  Ontdekt die, en raapt die, en rydt er mee voort. 
				

				Voortdurend kloppen. Hanna staat op, en spreekt door den
				  wand. Telkens pauze, gedurende welke zy luistert. 
				Ga nu toch slapen, Albert! Het is laat! 
				Neen, Herman is niet thuis. Er wordt van-nacht 
				In z'n fabriek aan d'yzren brug gegoten...  
				Omdat ik Herman wacht, dat heeft-i graag,  
{==74==} {>>pagina-aanduiding<<}
 
				Dan drinkt-i zoo gezellig nog z'n koffie. 
				En bovendien: ik heb te werken. Wàt?  
				Kom, wees gezeglyk, Albert, en ga slapen!  
				Een vers? Dat kan tot morgen wachten.  
				Neen! Je maakt met dat geklop m'n kindje wakker. 
				Of Herman 't kwalyk nemen zou? Wel neen! 
				(Ik wil niet dat hy dit van Herman denkt!)  
				Nu, kom dan, maar wees stil: denk aan m'n kindje! 
				Albert komt binnen. 
				Welnu, waar is je vers? Is 't mooi? 
			 

			 
alb. 
				'n Zoen! 
			 

			 
hanna. 
				- Dat's goed, maar... één, en niet al te erg! Ga
				  zitten, 
				En wees eens lief bescheien en gehoorzaam. 
				Waar is je vers? 
			 

			 
alb. 
				- 't Is nog niet af. 
			 

			 
hanna. 
				- Is 't mooi? 
			 

			 
alb. 
				- Dat spreekt vanzelf, heel mooi! 
			 

			 
hanna. 
				- Wat staat er in? 
				En is 't op rym? Want verzen zonder rym...  
				Dat weet je! 
			 

			 
alb. 
				- Ja, dat weet ik. Nu, het rymt. 
			 

			 
hanna. 
				- En is 't van ridders en van liefde? 
			 

			 
alb. 
				- Neen. 
				Je vroeg me eens, Hansje, wat toch poëzie was? 
			 

			 
hanna. 
				- En heb je dat van-nacht bedacht? 
			 
 
{==75==} {>>pagina-aanduiding<<}
 
			 
alb. 
				- Wel neen. 
				Ik wist het lang, maar zocht altyd naar woorden. 
				Maar 'k heb van-nacht... 
			 

			 
hanna. 
				Laat hooren! Niet te luid: 
				Denk aan m'n kindje... sjt? 
				Ze gaat naar de wieg, en luistert eenige
				  oogenblikken. 
				Het slaapt. Welnu! 
				't Zal my benieuwen of ik het begryp,  
				En of ik wyzer worden zal in poëzie. 
			 

			 Ze neemt haar naaiwerk, doch legt het weldra neder, en
				luistert met blykbaar ingespannen aandacht, maar zonder blyk van
				goedkeuring.
			 
albert lezende. 
				  
				
				  Daar is een kracht, uit hooger kracht gesproten, 
				  Die 't zinkend hart des menschen
					 schoort, 
				  Die 't opvoert naar een hooger oord, 
				  Die 't vastklemt, als de stam z'n loten, 
				  Als moederarmen 't schreiend wicht, 
				  Aan de eerste bron van liefde en licht. 
				  Die 't opheft, als het dreigt te zinken 
				  In 't slyk waarin het zich bewoog. 
				  Daar is een kracht die 't scheemrend oog 
				  Omhoog richt, waar 't de ster ziet blinken, 
				  Die aan de kim der toekomst ryst, 
				  Op d' adel van onze afkomst wyst, 
				  En vast doet houden aan 't begeeren 
				  Om tot die afkomst weertekeeren. 
				    
				  Daar is een gloed die alles kleurt, 
				  En 't laagste hoog maakt. Die het leven, 
				  Door winterproza wreed ontgeurd, 
				  De lenteschoonheid weer kan geven. 
				  Een adem die verloren frisheid toovert...  
				  Geschonden reinheid rein wascht als weleer, 
				  En op de macht van 't kille heden weer, 
				  Het waas van 's levens eersten droom herovert.  
{==76==} {>>pagina-aanduiding<<}
 
				  Daar is een hand die wenkt en noodt 
				  Om weertekeeren waar wy waren, 
				  Vóor ons deze aarde een wykplaats bood 
				  Voor weinig, ras vervlogen jaren. 
				  Daar is een stem die hoorbaar fluistert: 
				  Ginds, ginds, daar waart ge, en keert ge weer! 
				  Ras valt de keten die u kluistert: 
				  Dra ziet ge op aarde en stof als korte droomen neer! 
				    
				  Die kracht, die gloed, die hand, 't is poëzie! 
				  Zy leeft in alles, overal! O, zonder haar,  
				  Hoe dor en guur waar 't leven! Wie, 
				  Wie derft haar warmte, en noemt zich levend? Waar 
				  Ontbreekt haar gloed geheel? Zie rond, 
				  En luister! Luister naar de klanken 
				  Van 't suizend loof dat weemoed kweekt, 
				  Dat van geloof en hoop en liefde spreekt, 
				  En opwekt om te bidden en te danken. 
				  Zie rond, en staar op 't firmament 
				  Dat stof als wy, maar boven de aard verheven, 
				  In elke ster een lofdicht schynt te geven, 
				  In elken straal een danklied nederzendt. 
				    
				  Zie rond, en hoor hoe de oceaan 
				  Z'n stemmen voortstuwt langs de stranden, 
				  Nu zacht en lieflyk, als aan banden, 
				  En dan weer ongetemd z'n krygsdicht op doet gaan. 
				  Hoor hoe hy juicht, als waar het hem bewust 
				  Dat eens Gods geest gerust heeft op z'n watren, 
				  Hoor hoe hy 't uitgilt in z'n klatren,  
				  Dat hem Gods adem heeft gekust! 
				  Hoor hoe z'n kracht, in stormen sprekend, 
				  Met dondrend schuim op rots en klippen brekend, 
				  Of... lieflyk murmlend, eeuwen lang  
				  Zich oplost in één enklen
					 zang. 
				    
				  't Is alles poëzie...  
				

			 

			 De deur wordt woest opengestoten. Herman die Puf by den
				kraag heeft, dringt hem de kamer in.
			 hanna. albert. herman.
				puf.
			 
hanna en alb. 
				- Myn God, wat is dat? 
			 
 
{==77==} {>>pagina-aanduiding<<}
 
			 
herm. 
				- Zwygt! Blyft zitten!  
				Zwyg, Albert! Anna, zwyg! 
				Hy sleurt Puf naar 'n hoek der kamer, waar hy 'n
				  voorkamer neemt. Daarop stuwt hy hem naar den voorgrond, en werpt hem ruw tegen
				  den wand. 
				En jy... sta dáár! 
				Wanneer je één vingerlid verroert, voor ik 
				Je toesta te vertrekken, kerel...  
				tot Hanna en Albert. 
				Zwygt! 
				tot Puf. 
				...dan sla ik je de hersens in! En nu,  
				Nu mag je spreken, Hanna, nu! Die man...  
				(Sta stil, vervloekeling!) Die man beweert  
				Dat... jy... 'n... hoer bent, Hanna! Spreek nu, spreek! 
				Hanna haalt de schouders op. 
				Nu is het tyd van spreken, Hanna, spreek! 
			 

			 
alb. 
				- Maar Herman! 
			 

			 
hanna. 
				- Herman, lieve Herman! 
			 

			 
alb. 
				- Herman! 
			 

			 
herm. 
				- Die man beweert dat jy 'n hoer bent, Hanna!  
				Hy zegt, je ontvangt des-nachts, als ik van-huis ben,  
				Hier heeren van het hof! 
			 

			 
hanna. 
				- Is 't anders niet?  
				Wel man, je hebt je byster uitgesloofd,  
				Dat noem ik goeie buurschap, vrindje Puf!  
				Maar, Herman, hoe kan jy... 't is om te lachen!  
				Zie hier dien heer van 't hof! Wel, goeie beste Albert,  
				Dat had je niet gedacht, man, dat men zoo 
				Op-eens je zou verhoogen... nu, dàt's poëzie! 
			 

{==78==} {>>pagina-aanduiding<<}
 
			 
herm. 
				- Neen, neen, neen, neen, niet Albert, niet je vryer!  
				Neen... heeren die met geld betalen! 
			 

			 
hanna. 
				- Herman,  
				Ik vrees je hamer niet: gooi weg dat ding!  
				En laat dien man vertellen wat-i weet,  
				Ik ben nieuwsgierig naar z'n heeren van het hof! 
			 

			 
herm. 
				- Spreek, nachtspion, herhaal hier je vertelling! 
			 

			 
puf. 
				- 'k Was met verlof, 'n beetje laat van huis... 
			 

			 
alb. 
				- Natuurlyk in de kroeg? 
			 

			 
puf. 
				- Och, buurman... ja. 
				'k Was, wat je noemt... 'n beetje door den wind, 
				Maar nu niet meer... 
			 

			 
herm. 
				- Je weet dus wat je zegt? 
				't Is niet de drank die uit je spreekt? 
			 

			 
puf. 
				- O né, 
				Want dronken ben ik, met permissie, nooit. 
				Ik sta m'n man in 't drinken, en ik zal 
				Zoo'n beetje zwaaien, met verlof, maar toch...  
				Herman dreigt hem. 
				Ik zal... ik zàl! Ik kwam zoo-even thuis, 
				En zocht... m'n sleutelgat. Daar kwam 'n heer, 
				Die vroeg me, wie daar woonde waar-i licht zag? 
				En verder na de juffrouw? Of ze mooi was? 
				En of ze jong was, met verlof. En ik zei: 
				Zóó, zóó... dat zei ik, en haar naam
				  is Hanna Smit. 
				Maar mooi? Dat kan ik juist zoo erg niet zeggen, 
				Want, zei ik, ze is wat mager, zei ik. Zoo, 
				Zei hy toen, met verlof, vind jy haar mager? 
				Ja, zei ik, dik is anders... maar 'r naam 
				Is Hanna Smit, zoo zei ik. Maar hy zei  
{==79==} {>>pagina-aanduiding<<}
 
				Dat ik 'n aap was, en 'n dommekraat, 
				En geen verstand van mooie meissies had, 
				Want dat hy Hanna Smit heel goed vond, 
				Van magerte en van diktens en zoo voorts, 
				En dat-i juist van nacht dat onderzocht had. 
				Maar, of ze, met verlof, wel eerlyk was, 
				Dat, zeidi, wist-i niet! Hy zocht in al 
				Z'n zakken, en op straat, z'n portmenee...  
				Die had-i, zeid-i, in dit huis verloren...  
				Toen ging-i met me binnen, zieje, en... toen, 
				Toen met me mee den trap op, en... hy vond...  
				Hier, voor de deur van deze kamer... in 't 
				Pertaal... 
			 

			 
herm. 
				- Verdoemd! 
			 

			 
puf. 
				...z'n geld weerom. 
			 

			 
herm. 
				- O God! 
			 

			 
alb. 
				- De kerel liegt! 
			 

			 
puf. 
				- Né, né, juffrouw, ik zeg 
				De zuivre waarheid, en... 
			 

			 
alb. 
				- De kerel liegt 
			 

			 
puf. 
				- Ziehier, 
				Hy gaf hem my, juffrouw (kyk, hy is vol!) 
				En deed de komplimenten aan de juffrouw. 
				En zei toen, met verlof, ik moest het nooit 
				Aan iemand zeggen, dat-i hier geweest was, 
				En dat-i van het hof was... 
			 

			 alb. Hanna de hand reikende.
			 
herm. 
				- Ik zal 't doorgronden! Ga! 
			 

{==80==} {>>pagina-aanduiding<<}
 
			 Puf, wegsluipende, wil de wieg meenemen.
			 
hanna komt hem snel voor. 
				- Die wieg blyft hier: 
				Ik zorg als vroeger voor je kind! 
			 

			 
herm. peinzend. 
				- Doorgronden! 
			 

			 
alb. 
				- Doorgronden... goed! Maar eerst gelooven, Herman! 
			 

			 
hanna. 
				- Doorgronden... goed! Maar eerst gelooven, Herman! 
			 

			 
herm. den hamer wegwerpend, neemt Hanna in
				  z'n armen. 
				- Myn Hanna, zuster, lievling... ik geloof! 
			 
 
{==81==} {>>pagina-aanduiding<<}

			 Vierde bedryf.

			 Tweede afdeeling.

			 Tooneel: als in de eerste afdeeling, doch zonder de wieg. Het
				is dag. Op 'n tafel staat 'n glas met bloemen.
			 louise. de walbourg. Later
				hanna.
			 
louise, het kamertje in oogenschouw
				  nemende. 
				- Hier moet het wezen. 't Ziet er zindlyk uit. 
				Dat is de weelde van den arme. Bloemen! 
				Ik zie ze graag... dit is 'n gunstig blyk. 
				Waar bloemen zyn, is 't leven minder dor...  
				fluisterend. 
				Wanneer 't gesprek my aanstaat, en ik wil 
				Het rekken, kryg dan tandpyn... maar niet erg, 
				Juist erg genoeg om 't blyven te verschoonen... 
			 

			 
hanna. 
				- Wat is er van uw dienst, mevrouw? Mevrouw! 
			 

			 
louise. 
				- Ge zyt de naaister Hanna Smit? Ziehier 
				De stof voor 'n japon. Kunt ge in één dag... 
			 

			 
hanna. 
				- Dat is wat kort, mevrouw, dat zal niet gaan! 
				Als ik te veel me haast, is 't werken slecht. 
				Dat zou nadeelig wezen voor m'n naam 
				Als naaister. 't Goed is beeldig... 
			 

			 
louise. 
				- Kom, één dag! 
			 

			 
hanna. 
				- Ik mag het niet beloven. 't Zou wel kùnnen, 
				
{==82==} {>>pagina-aanduiding<<}
 
				Maar... als dan later iemand vraagt: wie heeft  
				U die japon gemaakt? 't Is Hanna Smit  
				In 't Voorwalstraatje, boven nummer acht...  
				Dan zegt men dat die Hanna slordig is,  
				En dit is m'n fatsoen te na, mevrouw!  
				Ik leerde 't werken van m'n moeder's moeder  
				Die ook een naaister was, en overal  
				Geroemd werd om haar netheid...  
				Men hoort 'n kind schreien. 
				och, verschoon me... 
			 

			 Hanna af.
			 louise. de walbourg.
			 
louise. 
				- Wat zeg je van dien trots op haar geslacht? 
			 

			 
de walb. 
				- Dat noem ik adel! 
			 

			 
louise. 
				- Juist! Verdienste... oblige! 
				Dat's adel, juist! En minstens even schoon 
				Als de onze, die tot deugd en eer verplicht, 
				Omdat eens ridder Dolleman 'n moor 
				Versloeg. Of, erger nog, die van verdienste 
				Ontslaat, omdat het voorgeslacht... 
			 

			 
de walb. luisterend. 
				- 'n Kind! 
			 

			 
louise. 
				- Dat zal 't bewuste pleegkind zyn, de spruit  
				Van meester Puf, haar buurman... met verlof,  
				De man die me op wou schikken met 'n staart,  
				En promoveeren tot 'n zeemeermin...  
				Dat potlood kwam te-pas: 't was waarlyk tyd! 
			 

			 
de walb. 
				- O Majesteit, nog schudt me 't hart van lachen! 
			 

			 
louise. 
				- Dat viel u maklyk, wyl hy u niet zag. 
				Maar ik, ik stikte byna in de moeite  
{==83==} {>>pagina-aanduiding<<}
 
				Om heel serieus te blyven. En dat moest!  
				Want de arme, stomp voor jok, is prikkelbaar  
				Voor spotterny, of wat-i daarvoor houdt.  
				Had graaf van Weert, Miralde of Hesselfeld,  
				Of wie ook van de hoeren van het hof,  
				Een zotterny gezegd - het komt soms voor! - 
				Ik had me waarlyk niet zoo ingehouden,  
				En, ver van zich gekrenkt te voelen, had  
				De delinkwent getracht door meetelachen,  
				Z'n dwaasheid omtemunten in bon mot. 
				Daar is ze... denk aan tandpyn. 
				Hanna treedt weder binnen. 
				Wel, jufrrouw, 
				Je hebt 'n kindje? 
			 

			 
hanna. 
				- Ja en neen, zooals  
				Men 't nemen wil. 't Is van... 'n buurman, die  
				Z'n vrouw verloor. Twee dagen, korter niet,  
				Mevrouw, maar dan zal 't af zyn. 
			 

			 
louise. 
				- Nu, het zy! 
			 

			 
de walb. 
				- Ik heb wat tandpyn. 
			 

			 
louise. 
				- Arme zuster... erg? 
			 

			 
de walb. 
				- Zoo erg juist niet, maar als ik ga... 
			 

			 
louise. 
				- Ja, juist,  
				Dan dreunt de tred. 
			 

			 
hanna. 
				- O, neem weer plaats, mevrouw! 
			 

			 
louise. 
				- Als we u niet hindren... 
			 

			 
hanna. 
				- Hindren! En 't adres? 
			 

			 
louise. 
				- De hortulanus op Louise's Rust...  
{==84==} {>>pagina-aanduiding<<}
 
				Je weet wel, 't park der koningin? 
			 

			 
hanna. 
				- O ja! 
				'k Heb met m'n broeder, en... nog iemand, eens 
				Daarin gewandeld op 'n zondag-middag. 
				Ik had zoo graag de koningin gezien. 
				Men zegt, zy is 'n schoone vrouw... 
			 

			 
louise. 
				- Zóó, zóó!  
				Niet leelyk, maar byzonder mooi juist niet. 
			 

			 
hanna. 
				Is 't waar, dat zy zoo trotsch is als men zegt? 
			 

			 
louise. 
				- Dat heb ikzelf niet ondervonden, maar  
				Ik spreek haar nooit. M'n zuster kent haar beter. 
			 

			 
de walb. 
				- Ze is tegen groote heeren taamlyk fier, 
				Maar met geringe lieden vriendlyk, zacht! 
			 

			 
louise. 
				- Sjt... sjt! 
			 

			 
hanna. 
				- Dàt mag ik hooren! Maar is 't waar,  
				Dat ze zoo gierig is? Dat zei m'n buurman. 
			 

			 
louise. 
				- Je buurman Puf! 
			 

			 
hanna. 
				- U kent hem? 
			 

			 
louise. 
				- Neen... ja... zoo! 
			 

			 
hanna. 
				- Nu, buurman Puf zei dat ze gierig was. 
				Hy had uit nood zich by haar aangemeld, 
				En vroeg 'n aalmoes... 
			 

			 
louise. 
				- Juist, ik weet er van. 
			 

			 
hanna. 
				Ze had hem, zegt-i, allerlei gevraagd,  
{==85==} {>>pagina-aanduiding<<}
 
				Van dit, van dat, van wat-i daaglyks at, 
				En hoeveel kindren, en hoe oud... en alles! 
				En toen... de man, zoo zegt-i, had expres 
				Een kind drie, vier, er by gejokt... 
			 

			 
louise. 
				- Ah, ah! 
			 

			 
hanna. 
				- En dacht: voor ieder kind 'n tientje... mis!  
				Ze deed 'm krapjes-aan den dag betalen,  
				Dien hy verzuimd had door z'n gang. 
			 

			 
louise. 
				- En jy,  
				Zeg, Hanna, vond je dit niet goed? 
			 

			 
hanna. 
				- Ik heb 't 
				Zoo ernstig nog niet overdacht. Maar nu... 
			 

			 
louise. 
				- Zeg, had de Koningin dien man... 
			 

			 
hanna. 
				- 't Is waar. 
				Dan had ze hem gestyfd in 't liegen, en... 
			 

			 
louise. 
				- In 't beedlen. 
			 

			 
hanna. 
				- Ja. En ook... 
			 

			 
louise. 
				- In wat nog meer? 
			 

			 
hanna. 
				- In... in... ik spreek niet gaarne kwaad van hem, 
				Vooral omdat-i gister my... 
			 

			 
louise. 
				- Hy drinkt, 
				Die buurman Puf! 
			 

			 
hanna. 
				- Nu, als mevrouw het weet,  
				De waarheid is het! 
			 
 
{==86==} {>>pagina-aanduiding<<}
 
			 
louise. 
				- Juist, Wie weet of zy, 
				De Koningin die, naar men zegt, zich veel 
				Op menschenkennis toelegt... 
			 

			 
hanna. 
				- Zóó zal 't wezen! 
				Z'n neus ziet, wel bezien, 'n beetje rood. 
				En bovendien, nu ik het wel bedenk, 
				Hoe kan het mensch aan elk die haar komt plagen...  
				De tientjes groeien haar niet op den rug, 
				Zoo min als my. En geeft ze aan één te veel, 
				Dan blyft haar gauw niets over voor 'n ander, 
				Noch voor zichzelf, dat's klaar. De koning... 
			 

			 
louise. 
				- Stil...  
				Ik hoor je kindje, meen ik. 
			 

			 
hanna. 
				- Neen, het slaapt. 
			 

			 
louise. 
				- Dat is toch waarlyk geen geringe taak, 
				Je met de zorgen voor zoo'n wicht... 
			 

			 
hanna. 
				- O neen,  
				Ik doe het graag. 
			 

			 
louise. 
				- En benje niet bevreesd, 
				Dat dit je schade doen zal aan je naam? 
				Niet ieder weet toch dat dit kind je vreemd is... 
				En je fatsoen! 
			 

			 
hanna. 
				- Ik kon het arme schaap  
				Niet vruchtloos kryten hooren om z'n moeder.  
				Dat doet zoo zeer, mevrouw! Den eersten dag  
				Toen 't wicht me riep - och, 't riep me zeker niet,  
				Maar 't klonk me zoo: ik hoorde 't hier, mevrouw! - 
				Toen was het, of een stem me zeide dat  
				Die arme moeder slechts gestorven was,  
				Om eens met my een proef te nemen, of  
				Ik wel m'n plicht zou doen. 
			 
 
{==87==} {>>pagina-aanduiding<<}
 
			 
louise. 
				- Nu, plicht was 't niet! 
			 

			 
hanna. 
				- Ja toch, 't was plicht. De vader... och, mevrouw,  
				Dit doet niet tot de zaak: het kind was wees.  
				En in den bybel staat dat God een vader  
				Der weezen is, en ook: zyt Hèm gelyk.  
				Dus moest ik 't kindje tot me nemen, niet? 
			 

			 
louise. 
				- Maar je fatsoen! En dan... de kosten? 
			 

			 
hanna. 
				O, 
				De kosten zyn gering. En m'n fatsoen... 
				't Is waar... m'n naam! 't Zou zeker jammer zyn  
				Als men my om dat arme schaap verdacht...  
				Ik weet wel dat de menschen graag iets kwaads...  
				Maar... maar... ik kon niet anders: daarmee uit!  
				En ook m'n broeder weet het, dat's genoeg. 
			 

			 
louise. 
				- Je broeder en... die ander! 
			 

			 
hanna. 
				- Hoe, U weet? 
			 

			 
louise. 
				- Wel zeker, want jyzelf hebt het gezegd... 
			 

			 
hanna. 
				- Dat ik verloofd was? 
			 

			 
louise. 
				- Ja. 
			 

			 
hanna. 
				- Nu, schande is 't niet. 
			 

			 
louise. 
				- En wanneer trouw je? 
			 

			 
hanna. 
				- Ja... dàt heeft nog tyd!  
				Het hangt te-zamen met de politiek. 
			 

			 
louise. 
				- De politiek? Och, arme zuster! altyd tandpyn?  
				De politiek? Hoe zoo? 
			 

{==88==} {>>pagina-aanduiding<<}
 
			 
hanna. 
				- Zyn 't zinkings, kou?  
				Ik zal mevrouw wat watten geven. 
			 

			 
louise. 
				- Ja. 
				opstaande. 
				Kom, zuster, watten, watten, watten, watten! 
				Gedurende de laatste woorden verbergt Louise haar lach,
				  door zich over de Walbourg heentebuigen. Hanna zoekt en vindt watten die ze de
				  eeredame aanbiedt. Na zich daarmee eenige oogenblikken te hebben bezig
				  gehouden, nemen Louise en Hanna weder plaats. 
				En nu, vertel me van je politiek. 
			 

			 
hanna. 
				- M'n... 
			 

			 
louise. 
				- Vryer, kom, rechtuit, dat is het woord! 
			 

			 
hanna. 
				- Nu ja, m'n vryer is aan 't ministerie... 
			 

			 
louise. 
				- Ah, ah! 
			 

			 
hanna. 
				- Hy is urist. Mevrouw weet wel  
				Wat dat beduidt, niet waar? 
			 

			 
louise. 
				- Ten-naaste-by. 
			 

			 
hanna. 
				- Nu, telkens als er 'n minister valt... 
				Dat noemt men zoo, ik weet niet recht waarom, 
				Maar als-i... plaats moet maken voor 'n ander, 
				Dan komt er wat beweging in de zaken. 
				Dan zet men hier-en-daar 'n paardje op stal, 
				Een ander schuift wat op... 
			 

			 
louise. 
				- Ah, ik begryp!  
				En hoeveel maal moet 'n minister vallen,  
				Voor gy en hy... hoe is z'n naam? 
			 

			 
hanna. 
				- De Vries, 
				Albert de Vries. 
			 
 
{==89==} {>>pagina-aanduiding<<}
 
			 
louise. 
				- Voor gy en Albert huwt? 
			 

			 
hanna. 
				- Hoeveel? Dat weet ik niet. De kans staat goed: 
				Ze vallen tegenwoordig nogal dikwyls. 
			 

			 De Walbourg bedekt het gelaat met de handen, als om haar
				lach te verbergen.
			 
louise, opstaande, buigt zich over haar
				  heen. 
				- Die watten doen je goed... bedek je goed! 
			 

			 
hanna. 
				- Niet waar, mevrouw, het is 'n kostlyk middel. 
			 

			 
louise, weder plaats nemende. 
				- En hoeveel brengt hem die betrekking op? 
			 

			 
hanna. 
				- Dat mocht wel beter zyn, maar 't is wel ee- 
				nigszins z'n eigen schuld, mevrouw. Hy meent 
				Dat hy te goed is voor urist, omdat-i...  
				Ja, dàt's 'n ongeluk, mevrouw! Omdat 
				Hy... verzen maken kan. Hy is... 
			 

			 
louise. 
				- Poëet? 
			 

			 
hanna. 
				- Precies! Dàt is 'n kwaal! Hy noemt de dingen 
				Heel anders dan ze zyn of heeten, en 
				Ik gaf m'n beste zondagskleed er voor, 
				Om hem verlost te zien van... 
			 

			 
louise. 
				- Poëzie? 
			 

			 
hanna. 
				- Van poëzie, zooals-i 't noemt. Ik weet  
				Tot-nog-toe niet wat hy er mee bedoelt,  
				En heb er geen verstand van. Maar me dunkt  
				Men hoeft de dingen niet zoo optesieren.  
				Dat is onnoodig werk, want ja is ja,  
				En neen is neen, niet waar, en daarmee uit! 
			 

			 
louise. 
				- Maar is zyn poëzie dan leugen? 
			 

			 
hanna. 
				N...een,  
{==90==} {>>pagina-aanduiding<<}
 
				Maar... waarheid, ronde flinke waarheid ook niet, 
				En ik begryp er niets van...  
			 

			 Herman treedt binnen.
			 louise. hanna. de walbourg.
				herman.
			 
herm. norsch. 
				- Goeden dag! 
			 

			 Hy valt plomp neer op den stoel by het tafeltje waarop 't
				glas met bloemen staat, en laat het hoofd op de hand zinken.
			 
hanna. 
				- Dat is m'n broeder. Herman, heb je nieuws? 
			 

			 
herm. a.v. 
				Ik weet nu iets... z'n naam! Hy heet Van Weert, 
				'n Graaf, of zoowat! 
			 

			 
louise. 
				- Hoe? 
			 

			 
herm. a.v. 
				- Ik zal 'm graven! 
			 

			 
louise. 
				- Wat is er? 
			 

			 
herm. 
				- Stil, juffrouw, dat's ònze zaak! 
			 

			 
de walb. zich naast den stoel der Koningin
				  plaatsende. 
				- Kom zuster, laat ons gaan ...'t is hier niet goed. 
			 

			 
louise, haar afwerende. 
				- Ik blyf! Spreek op, m'n vriend, misschien kan ik 
				Je helpen in je zaak met graaf Van Weert. 
				Ik ken hem, en ik zou misschien... 
			 

			 
herm. 
				Ta ... ta...  
				Juffrouw, mevrouw, of wat je bent, ik wensch 
				Je geen geluk met zulk 'n kennis! En ik doe  
				M'n zaken zelf. 
			 

{==91==} {>>pagina-aanduiding<<}

			 
hanna. 
				- Maar Herman, wees beleefd! 
			 

			 
herm. in woede opstaande. 
				- Beleefd? Wie durft hier spreken van beleefdheid?  
				Eisch van 'n dollen stier beleefdheid... niet van my!  
				Beleefd? O God, als alles in me brandt  
				Van razerny? Beleefd? Ik wil den hond,  
				Den lagen laffen booswicht, als dit glas  
				Verpletteren tot gruis! 
				Hy werpt het glas op den grond. 
				Met deze vuist  
				Wil ik hem knypen, tot z'n schurkeziel  
				Hem ettrend neus en ooren uitspat... en: beleefd?  
				'k Wil met m'n tanden hem het hart vermalen,  
				De vuile bry hem spuwen in 't gezicht...  
				Beleefd? O God, myn Hansje! 
			 

			 Hy valt snikkend op den stoel, en met het hoofd op beide
				handen neer.
			 
hanna, hem liefkozende. 
				- Lieve Herman! 
			 

			 
de walb. 
				- Kom, zuster! Waarlyk, 't is voor u niet goed... 
			 

			 De Koningin staat als in beraad om te
				vertrekken.
			 
herm. opstaande. 
				- Niet goed? Niet goed? Wie, wat, is hier niet goed?  
				Is 't hier voor jou niet goed genoeg, juffrouw?  
				Dan zal je blyven! Wat is hier niet goed,  
				Jy, lieve kennis van den graaf Van Weert?  
				Zeg, ben jyzelf wel goed? Ben jy te goed  
				Misschien, om hier te hooren wat ik zeg?  
				Is jou wellicht m'n taal niet fyn genoeg?  
				Ga heen dan... blyf... o God, ik kan niet meer! 
			 

			 Hy valt uitgeput op den stoel neer. Op 't oogenblik dat de
				Koningin vertrekken wil, treedt Albert de kamer in. Zy en de Walbourg blyven,
				niet geheel op den achtergrond, eenigszins zywaarts staan.
			 
{==92==} {>>pagina-aanduiding<<}

			 hanna. herman. albert.
				louise. de walbourg.
			 De eeredame schynt Louise te willen bewegen heen te gaan,
				doch deze weert haar af, en luistert met blykbare aandacht naar 't gesprek der
				personen op den voorgrond.
			 
alb. 
				- Nu weet ik meer... ja, byna alles, denk ik!  
				De zaak is in de heele buurt bekend.  
				En niet alleen wie 't was, maar ook waarom?  
				Ja, 't is 'n praatje door de gansche stad,  
				Een ieder weet er 't zyne van te zeggen.  
				Jou naam, m'n beste Hansje, is op de tong  
				Van iedereen! 
			 

			 
hanna. 
				- Goddank dat moeder dood is! 
			 

			 
alb. 
				- En nòg 'n naam! 
			 

			 
herm. 
				- Van Weert, dat spreekt vanzelf. 
			 

			 
alb. 
				- Neen, nog 'n andre naam... de koningin! 
			 

			 
louise, vooruittredende. 
				- De koningin? 
			 

			 
alb. beleefd groetend. 
				- De koningin, mevrouw! 
				tot Herman en Hansje. 
				Men zegt dat zy... dat zy... de minnares  
				Is van Van Weert. 
			 

			 
louise. 
				- Man, ben je dol! 
			 

			 
alb. 
				- En dat 
				Het heel schandaal gezocht is, om... 
			 

			 
louise. 
				- Myn God!  
				Hoe? Welk schandaal? 
			 

			 
alb. 
				- 't Schandaal hier op den trap...  
{==93==} {>>pagina-aanduiding<<}
 
				Gezocht is, om verdenking afteleiden. 
			 

			 De Koningin keert zich snel om, en schynt haastig te willen
				vertrekken. Ze blyft evenwel alweder op den achtergrond staan, en luistert met
				zichtbare aandacht.
			 
herm. 
				- Ha, dàt geeft licht! Dat zal de koning weten! 
				Ik ga tot hèm... 
			 

			 
hanna. 
				- Dat zal je niet? 
			 

			 
herm. 
				- Hoe nu? 
			 

			 
hanna. 
				- Ik zeg, dat zal je niet, dat zal je niet!  
				Als je myn rust iets geldt, zal je dat niet!  
				O Herman, hoor my! Was, na vaders dood,  
				Je Hansje u niet gehoorzaam als 'n kind?  
				Heb ik je niet als vader steeds geëerd?  
				Je hadt er recht op, broeder, dàt is waar!  
				Maar... als ik ooit je vreugd gaf, als ik ooit  
				Je zorg beloonde met aanhankelykheid  
				En liefde... en als jy ooit je Hansje lief hadt...  
				Dan smeek ik je, ga niet! 
			 

			 
herm. 
				- Je eer! 
			 

			 
hanna. 
				- Myn eer  
				Woont hier, en niet in, het paleis des Konings.  
				Hier ben ik braaf en goed geweest, en hier  
				Heb ik beloofd, toen moeder stierf, voor u  
				Een vrouw, een zuster, en een kind te zyn.  
				Hier heb ik dag en nacht gearbeid, Herman!  
				Hier is m'n heiligdom, hier woont m'n eer!  
				Hier is de tempel van m'n hoogheid, die  
				Getuigenis noch wraak behoeft... ga niet! 
			 

			 
herm. 
				- Het adelyk kanalje... 
			 

			 
hanna. 
				Oordeel niet! 
{==94==} {>>pagina-aanduiding<<}
 
				Ons minder nog dan andren voegt het oordeel 
				Wy weten, Herman, hoe de schyn bedriegt. 
				En... en... al ware 't anders: mogen wy 
				Het gif der tweedracht in de harten zaaien? 
				Die arme Koningin te-schande... 
			 

			 
louise, snel vooruittredend. 
				- Ja, dat moet!  
				Dat zyt gy aan uw eigen eer verplicht. 
			 

			 
hanna. 
				'k Ben aan m'n eer verplicht om goed te zyn,  
				Niet om beulin te wezen van 'n ander! 
			 

			 
louise. 
				- Ge zyt uzelf de naaste.... 
			 

			 
hanna. 
				- Juist daarom  
				Werp ik mezelf geen bloedschuld op 't geweten! 
			 

			 
louise. 
				- Ge hebt 'n broeder... 
			 

			 
hanna. 
				- Zy 'n echtgenoot! 
			 

			 
louise. 
				- Ge zyt verloofd... 
			 

			 
hanna. 
				- Zy ook, en méér: gehuwd! 
			 

			 
louise. 
				- De gansche buurt wyst u met vingers na... 
			 

			 
hanna. 
				- Haar treft de vloek van 't heele land! 
			 

			 
louise. 
				- Ge hebt 
				Niets dan uw eerlyke armoe... 
			 

			 
hanna. 
				- Dat is meer 
				Dan haar geschonden hoogheid wezen zou! 
			 

			 
louise. 
				- Ge zult eens moeder zyn... 
			 
 
{==95==} {>>pagina-aanduiding<<}
 
			 
hanna. 
				- Zy is het reeds! 
			 

			 
louise. 
				- Uw kindren hebben recht op goeden naam... 
			 

			 
hanna. 
				- Die moeten zy zichzelven maken... 
			 

			 
herm. die gedurende dit laatste tooneel z'n
				  zuster met verbazing heeft aangestaard. 
				- Hanna, 
				Ik ken je niet... m'n God, je bent veranderd! 
				Vanwaar op eens die toon, die stem, die blik... 
			 

			 
hanna, de beide handen tegen de borst
				  drukkende. 
				- Hier staat het, Herman, hier! Daar is een kracht, 
				Uit hooger kracht gesproten, die het hart 
				Des menschen opheft... gloed die alles kleurt, 
				Die 't lage hoog maakt...  
				  
				Albert, Albert,  
				O, nu begryp ik poëzie! Ik wil niet laag,  
				Niet klein, gemeen, zyn... ik wil niet!  
				Heeft zy misdaan, die arme koningin,  
				Dan zal 't besef haar foltren zonder my.  
				Ik wil myn deel niet aan de marteling  
				Die zeker eens 't gevolg is van haar fout.  
				En als ze eens jammerend haar val vervloekt,  
				Zal niet myn naam gemengd zyn in dien vloek! 
			 

			 
louise. 
				- Dit alles is wel zeer grootmoedig, maar...  
				Uw plicht is toch, den Koning... 
			 

			 
hanna. 
				- Neen, neen, neen! 
			 

			 
louise. 
				- Dan ga ikzelf. 
			 

			 
hanna. 
				- Gy, gy, mevrouw? Hoe... gy? 
			 

			 
louise. 
				- Ikzelf. Ik zal hem zeggen dat... 
			 
 
{==96==} {>>pagina-aanduiding<<}
 
			 
hanna, terwyl zy de Koningin 't pakjen
				  aanbiedt, op strengen toon: 
				- Mevrouw,  
				Ziehier de stof voor uw japon terug: 
				Ik heb geen tyd, voor U te werken... ga! 
			 

			 Op dit oogenblik steekt iemand als lakei gekleed, het hoofd
				door de deur, en komt behoedzaam binnen. De Koningin treedt zywaards
				terug.
			 hanna. albert. hesselfeld, als
				lakei. herman. Eenigszins achterwaarts, louise
				en de walbourg.
			 
hesself. 
				- Ben 'k hier terecht by juffrouw Hanna Smit?  
				Myn heer, 'n heer van 't hof, heeft van de zaak  
				Gehoord... 
			 

			 
herm. ruw. 
				- Van welke zaak? 
			 

			 
hesself. 
				- Nu ja... de zaak 
				Die ieder weet... 
			 

			 
herm. a.v. 
				- Wat gaat jou heer dat aan? 
			 

			 
hesself. 
				- Hy weet hoe schandlyk gy belasterd zyt, 
				En hoe de graaf Van Weert... men raadt u aan, 
				Te klagen by den Koning. Graaf Van Weert 
				Wàs op Louise's Rust... er zyn getuigen. 
				Men wil u bystaan, uit... rechtvaardigheid, 
				Uit menschlykheid, ja.. . uit menschlievendheid, 
				En... om de goeie zeden... 
			 

			 
louise, snel vooruittredende. 
				- Scheer je weg!  
				't Lakeienpak flatteert je, Hesselfeld! 
				Het past je! 
			 

			 
hesself. 
				- Majesteit! 
			 

			 
allen. 
				- De koningin! 
			 
 
{==97==} {>>pagina-aanduiding<<}
 
			 Hanna laat het pakje vallen. Pauze. Hesselfeld die
				vertrekken wil, wordt door Louise met 'n gebiedende beweging van de hand
				teruggeroepen.
			 
louise. 
				- Raap op! 
			 

			 Hesselfeld gehoorzaamt, en biedt Hanna, in gebogen houding
				het pakjen aan. Pauze. Nadat Hanna 't pakje heeft aangenomen, wyst Louise
				Hesselfeld de deur. Hy sluipt bukkend heen.
			 hanna. louise. de walbourg.
				albert. herman.
			 
louise. 
				- Vaarwel... of neen: tot weerziens, Hanna! 
				Ik mag wel Hansje zeggen... niet? Dat stemt 
				Met myn gevoel voor u! By God, ik heb 
				Wel lager titels... 
				Ze strekt de handen over Hansje's hoofd uit. 
				wees gezegend, edel kind! 
			 

			 Voor het scherm valt, staren Hanna, Herman en Albert haar
				eenige oogenblikken in sprakelooze verbazing
				na.
{==98==} {>>pagina-aanduiding<<}
 
		  Vyfde bedryf.

			 Tooneel: warande op louise's rust. Linkerzy, linker
				helft van de achterzy (waarin 'n dubbele deur) en voorste helft van de
				rechterzy: kamerwand. Rechts-achter en achter-rechts tuin en ingang van
				'n park, met standbeelden en bloemvazen op voetstuk. Rechts op den voorgrond:
				'n fauteuil. Daarachter, tegen den wand, onder 'n venster, 'n tafel waarop
				eenige boeken. By die tafel met den rug naar 't midden 'n stoel. Aan den
				linkerkant, vóór, dameswerktafeltje. Behalve de stoel die daarby
				staat, drie schuins-achterwaarts gerangschikte stoelen.
			 de walbourg, alleen (linker voorhoek) en
				bezig met tapisseriewerk. Niet te spoedig na 't ophalen van de gordyn,
				de koning (zwart jasje) haastig door de achterdeur binnentredend.
				Hy loopt snel op de linker zydeur toe.
			 
kon. gejaagd. 
				- De Koningin is binnen? 
			 

			 
de walb. opstaande. 
				- Hare Majesteit 
				Reed uit, doch is misschien terug. 
			 

			 
kon. met hevige
				  teleurstelling. 
				- Ga zien! 
			 

			 De Walbourg links af.
			 
koning, alleen. Hy gaat in blykbare
				  gemoedsbeweging op-en-neer. 
				- Van Weert schynheilig? Nu, dat ziet men meer!  
				Maar dat ikzelf 'n oogenblik kon meenen...  
				't Is onvergeeflyk! Zy, zoo fier en edel,  
{==99==} {>>pagina-aanduiding<<}
 
				Zy die het hart zoo hoog draagt... foei, foei, foei! 
				Ik schaam my over 't al te zot vermoeden! 
				Maar wie kon gissen dat Van Weert... zoo raide,  
				Zoo'n overdeftig man, zoo'n zedepreeker,  
				Zich inliet met 'n vrouw van lagen stand?  
				Toch blyft m'n argwaan schandlyk, en ik zoek  
				Vergeving... die ze my niet schenken kan,  
				Omdat ik... haar niet zeggen durf, waarvoor! 
			 

			 Hy gaat De Walbourg, die terugkeert, haastig
				te-gemoet.
			 koning. de walbourg.
			 
de walb. 
				- De Koningin is nog niet van haar toer 
				Terug. Verkiest uw Majesteit, dat een 
				Pikeur... ik weet den weg dien ze afkomt... 
			 

			 
kon. 
				- Neen, 
				Dat is niet noodig. Ik kom straks terug, 
				En ga wat wandlen in het park...  
				Hij treedt op den rechter achterhoek toe, doch keert
				  terug. 
				Zeg dat ik... 
				Wie vergezellen haar? 
			 

			 
de walb. 
				- De moeder van 
				Uw Majesteit, de dame van den dag,  
				En prins Spiridio. 
			 

			 
kon. steeds in blykbare
				  onrust. 
				- Zeer wel! Zeg... dat 
				Ik hier... geweest ben, en... terugkom, en...  
				En dat...  
				Weifelend tusschen gaan en blyven. 
				De Koningin is immers wèl? 
				En... goed gestemd? 
			 

			 
de walb. 
				- O, Sire... 
			 

			 
kon. a.v. 
				- Juist! Ik ook!  
{==100==} {>>pagina-aanduiding<<}
 
				Zeg dat ik haar... zeg dat ik... nergens liever  
				Met wandlen my vermaak, dan in haar park. 
				't Is alles hier... zoo smaakvol ingericht! 
				De lucht is... reiner dan, dan... ergens elders! 
				Hy gaat, doch keert terug. 
				En zeg vooral... 
				Hy keert zich driftig van De Walbourg af. 
				Hoe kan 'n ander zeggen, 
				Wat ik niet onder woorden brengen wil! 
				Koning snel af in den tuin. De Walbourg neemt haar plaats
				  weer in. Na eenige oogenblikken keert de Koning terug. Hy heeft 'n roos in de
				  hand. 
				De bloemen staan hier prachtig in den tuin,  
				En alles stemt... zoo... geef de Koningin  
				Die roos, en zeg haar dat.. . ikzelf die plukte,  
				En dat ik haar verzoek...  
				Zich eensklaps omkeerend. 
				Verdoemd! 
				tot De Walbourg. 
				Adieu! 
			 

			 Koning snel af, in den tuin. De Walbourg neemt weder
				plaats.
			 de walbourg, alleen, als by 't ophalen van de
				gordyn. Terstond daarop, uit de linker zydeur, spiridio.
				Later lakei.
			 
de walb. 
				- Welnu, Spriridio? 
			 

			 
spir. 
				- 'k Heb hare Majesteit  
				Het schandstuk blootgelegd, zoo goed ik kon,  
				Doch zy wist byna alles, vóor ik sprak. 
			 

			 
de walb. 
				- O, zeker! 
			 

			 
spir. 
				- En wat zal ze doen? 
			 

			 
de walb. 
				- Ze zal 
				Het kwaad in goed verkeeren... 'k weet niet, hoe?  
				Maar zeker is het, dat ze wèl zal doen! 
				Op haar horloge ziende. 
				Ze wacht van Huisde hier, en 't meisjen ook. 
			 
 
{==101==} {>>pagina-aanduiding<<}
 
			 
spir. 
				- Maar ik begryp niet, hoe ze... zonder, zich... 
			 

			 
de walb. vurig. 
				- Te... verontschuldigen? Gewis, dat mag ze niet!  
				En ook, dat zàl ze niet! 
			 

			 
spir. 
				- Maar... zonder zelfs  
				De zaak te noemen, want reeds dàt is moeilyk! 
			 

			 
de walb. 
				- Ge noemt dit moeilyk? Zeg: onmogelyk!  
				Daartoe zou zich gewis haar mond niet leenen!  
				Maar wees gerust! Zy zal in 't ryk gemoed  
				Het middel vinden, om te doen verstaan  
				Ook wat niet rein genoeg is voor haar lippen! 
			 

			 
lakei, door de achterdeur. 
				- De heer Van Huisde meldt zich aan, en zegt 
				Dat hare Majesteit hem wacht. 
			 

			 
de walb. tot Spiridio. 
				- Ge wilt 
				Misschien 'n andren weg uit? Door den tuin? 
			 

			 
spir. 
				- O, neen! Van Huisde mag me hier zien, en 
				Het weten dat... m'n levenslust, m'n... 
			 

			 
de walb. 
				- Geest,  
				Kom, zeg het maar! 
			 

			 
spir. 
				- Welnu, dat ik, en wat 
				Er in my is, geen deel heeft aan... 
			 

			 
de walb. 
				- Aan schelmery!  
				Dat staat je goed, Spiridio! 
				Tot den lakei. 
				- Laat binnen! 
			 

			 Lakei af. Van Huisde binnen. De Walbourg reikt zeer
				vriendelyk de hand aan Spiridio, die hierop vertrekt, na Van Huisde in 't
				voorbygaan op verachtende wys met de oogen gemeten te hebben.
{==102==} {>>pagina-aanduiding<<}

			 de walbourg. van huisde. Deze staat op
				den achtergrond in 't midden.
			 
v. huisde. aarselend. 
				- Uw dienaar, freule! Hare Majesteit 
				Heeft my ontboden, en ik kom... 
			 

			 De Walbourg tikt aan een op haar tafeltje staande schel.
				Lakei binnen.
			 
de walb. zonder optezien. 
				- 'n Stoel! 
			 

			 De lakei zet 'n stoel nagenoeg in 't midden van het
				tooneel, waarop Van Huisde plaats neemt, zoodat-i op eenigen afstand schuins
				achter De Walbourg komt te zitten. Lakei af. Van Huisde geeft aanhoudend blyken
				van verlegenheid.
			 
v. huisde. 
				- Maar freule, ik hoop toch dat... (hoe vang ik aan?) 
				Het was vandaag iets minder guur, maar toch 
				Zoo warm niet, als 't wel wezen kon. 
			 

			 
de walb. a.v. 
				- Ei, zoo! 
			 

			 
v. huisde. 
				- Hoe maakt het uw papa, de generaal? 
			 

			 
de walb. a.v. 
				- Heel wel. 
			 

			 
v. huisde. 
				- Nog altyd even vroolyk? 
			 

			 
de walb. a.v. 
				- Ja. 
				En eerlyk ook. 
			 

			 
v. huisde. 
				- De freule badineert. 
			 

			 
de walb. a.v. 
				- O, neen! 
			 

			 
v. huisde. 
				- 't Geval is epineus. Ik meende... 
			 

{==103==} {>>pagina-aanduiding<<}

			 
de walb. 
				- U meende dat het wel nog warmer kòn? 
				Dat is 'n schoon geloof, m'nheer van Huisde. 
			 

			 
v. huisde. 
				- De zaak is ernstig, freule... 
			 

			 
de walb. a.v. 
				- Zeker! 
			 

			 
v. huisde. 
				- Als 
				Niet Hesselfeld uit haat, en... om Van Weert... 
			 

			 
de walb. ziet op haar horloge. Naar den
				  achtergrond gaande, in 't voorbygaan: 
				- Heeft u den man gezien, die u dien stoel  
				Daar bracht, m'nheer van Huisde? 
			 

			 Zy opent de achterdeur en ziet in de
				antichambre.
			 
v. huisde, zich op z'n stoel half
				  omkeerend. 
				- O ja, maar... wat  
				Beduidt die vraag? 
			 

			 
de walb. 
				- Ik wilde u zeggen... dat... 
				Ze sluit de achterdeur, loopt haastig naar 't
				  werktafeltje, neemt de daarop neergelegde roos, en gaat snel naar de
				  linker-zydeur. In 't voorbygaan: 
				Die man 'n eerlyk man is. Anders niet. 
			 

			 De Walbourg af, in de kamer der Koningin.
			 
v. huisde, alleen. Hy loopt toornig
				  heen-en-weer. 
				Men zou... ik wil... ik moet... het is verbazend! 
				Ik ben, geloof ik, woedend. En ik zou, 
				Als niet 'n grondbeginsel me weerhield...  
				Dan zou ik ik... ja, dan zou ik razend zyn! 
			 

			 Louise (zwart fluweelen kleed met sleep. Waaier.
				Juweelen diadeem. Overigens geen versierselen dan de roos die ze op haar borst
				draagt) gevolgd door De Walbourg, treedt 
{==104==} {>>pagina-aanduiding<<}

			 langzaam binnen. Zonder op Van Huisde acht te slaan, die
				herhaaldelyk diep buigt, zet ze zich, met den rug naar 't midden gekeerd aan de
				tafel, waar ze eenige boeken opneemt en rangschikt. Daarna schynt ze in gepeins
				verzonken, als zich gereedmakende voor 't nu volgend tooneel. De Walbourg heeft
				Hanna, Herman en Albert door de achterdeur binnengelaten, en aan de linkerzyde
				eenigszins, doch niet geheel nog, naar den voorgrond geleid. Van Huisde staat
				by z'n stoel, in 't midden, achterwaarts. De drie bezoekers, die onderling
				fluisteren, worden door De Walbourg met 'n wenk tot stilte en aandacht
				vermaand. Pauze. Van de linkerkant des toeschouwers af gerekend, bevinden zich
				de personen in de volgende orde:
			 de walbourg. hanna. albert.
				herman. van huisde. louise.
			 
louise, zich op haren stoel
				  omwendende. 
				- Weest niet verlegen, kindren! 
				Ze wyst de stoelen aan, naby De Walbourg's
				  werktafeltje. 
				Neemt dáár plaats! 
				Ze staat op, zonder voor-als-nog naar de linkerzyde te
				  treden, en noodigt met 'n wenk de bezoekers uit, te gaan zitten, 'tgeen op het
				  voorbeeld van De Walbourg, die haar werk ter-hand neemt, geschiedt. Van Huisde
				  staat altyd in 't midden, eenigszins achterwaarts. 
				Die dame kent ge! 't 'Was m'n zuster, die  
				Zoo'n tandpyn had... ge weet wel? Deze heer 
				Van Huisde buigt. 
				Is... 'n notaris. Hy mag alles hooren -- 
				Jazelfs, hy moet het hooren! - wat ik zeg.  
				Eenvoudig is 't! Ik heb, u hier geroepen,  
				Om u, in zyne tegenwoordigheid...  
				Ze nadert nu met iets plechtigs in gang en houding, de
				  bezoekers, die opstaan. De Koningin spreekt zeer langzaam, en met eigenaardigen
				  nadruk. 
				Een blyk te geven van m'n achting. U...  
{==105==} {>>pagina-aanduiding<<}

				Ze reikt Albert de hand. Deze strekt de zyne niet uit,
				  voor ze aanmoedigend zegt: 
				De hand! En u...  
				als voren, tot Herman die almede blyk geeft van
				  beschroomdheid. 
				De hand! 
				tot Hanna. 
				En u... een kus, 
				Myn Hansje! 
				Ze kust Hanna, die in gebogen houding staat, op 't
				  voorhoofd. 
				Gaat nu zitten, dáár, en luistert!  
				En wat ge niet terstond begrypt, zal later...  
				Ze neemt plaats op de fauteuil. (Rechter-voorhoek)
				  De Walbourg borduurt. Hanna, Herman en Albert luisteren met ingespannen
				  aandacht. Uit hun gelaatstrekken blykt, dat zy in den beginne Louise's woorden
				  niet begrypen, doch dit verandert van-lieverlede in blykbare belangstelling. De
				  Koningin spreekt langzaam en, op weinig uitzonderingen na, toonloos. Er blykt
				  dat zy 'n zichzelf opgelegde rol speelt, en zich dwang aandoet. 
				Neem plaats, m'nheer van Huisde! Ik was zoo vry  
				U hier te ontbieden, om u een verzoek  
				Te doen, dat... 
			 

			 
van huisde. 
				- Majesteit... 
			 

			 
louise. 
				- Blyf zitten. Ik  
				Heb van uw roem als rechtsman veel gehoord  
				En wilde... 
			 

			 
van huisde. 
				- Majesteit... 
			 

			 
louise. 
				- Blyf zitten. Eerst  
				Iets anders nog: hebt ge verstand van vlinders? 
			 

{==106==} {>>pagina-aanduiding<<}

			 
v. huisde. 
				- Maar, Majesteit... 
			 

			 
louise, met den waaier
				  spelend. 
				- Blyf zitten. Hebt gy ooit  
				Zoo'n beestje, fladdrend, tegenstrevend, op 
				Een schyf van kurk genageld? Blyf toch zitten! 
				Dat is voor sommigen 'n groot vermaak...  
				Ze noemen 't, meen ik, entomologie.  
				Men stoort zich, schoon het diertje niets misdeed,  
				Niet aan z'n angstig spartlen. Met 'n speld  
				Prikt men 't meedoogenloos door 't lyfje heen...  
				Een slecht entomoloog, die dit niet kan,  
				En die zich roeren laat door de onschuld van  
				Zoo'n beestje! Als 't nog 'n slang was, of 'n wesp,  
				Een, skorpioen, 'n pad, 'n adder... dan, ja dan,  
				Dan zou ikzelf - wie weet! - het naglen op  
				Een plank, en my niet storen aan 't gespartel,  
				En slaan met vaste hand den priem door 't hart! 
			 

			 
v. huisde. 
				- Maar, Majesteit... 
			 

			 
louise. 
				- Blyf zitten. Nu ter-zake! 
				't Is u misschien bekend, dat m'n vermaak, 
				Hier op Louise's Rust... 
			 

			 
v. huisde. 
				- Ik bid u, Majesteit, 
				Het was uit bestwil... en ik meende... 
			 

			 
louise. 
				- Ook ik 
				Doe alles wat ik doe, uit bestwil, schoon 
				Men daarmede een chaussee plaveit, die niet 
				Precies ten-hemel leidt, m'nheer Van Huisde! 
				Uit bestwil dan, vermaak ik me zoo goed 
				En kwaad ik kan. Ik slaap, en droom, en eet, 
				En drink, en lees, en schryf, en ryd, en wandel, 
				Ontvang bezoek... 
			 

			 
v. huisde. 
				Maar, Majesteit... 
			 
 
{==107==} {>>pagina-aanduiding<<}
 
			 
louise, den waaier driftig
				  toeslaande. 
				- Ga zitten! 
				Op-nieuw gedwongen kalm, en gemaakt-onverschillig met den
				  waaier spelend. 
				Helaas, aan al dat tydverdryf komt eens  
				Een eind! De geest, de ziel, 't gemoed...  
				Al wat ik u van ziel en hart kon zeggen,  
				Weet gy zoo goed als ik, m'nheer Van Huisde... 
			 

			 
van huisde. 
				- Maar, Majesteit, ik dacht, ik meende... 
			 

			 
louise. 
				- Blyf 
				Toch zitten! Meen niet, dat ik u verzoek 
				Om 'n verhandling over fysiologie, 
				Om psychologische vertoogen, neen! 
				Noch om 'n studie over zeedlykheid, 
				Of preeken over eer en deugd, o neen! 
				Al zy 't dan dat gy in dit alles zeer 
				Ervaren zyt... 
			 

			 
van huisde. 
				- Ik kan uw Majesteit 
				Verzeekren... 
			 

			 
louise. 
				- Blyf toch zitten, en verzeker  
				Niet meer dan aan 'n wysgeer past. Ik gis  
				Dat ook filosofie uw vak is... maar  
				Het Recht, de Rechten, is toch hoofdzaak, niet? 
			 

			 
v. huisde. 
				- Voorzeker, Majesteit, maar... 
			 

			 
louise. 
				- Blyf toch zitten! 
				Ik heb u 'n bekentenis te doen, 
				Iets zeer vertrouwlyks, iets, iets... dat men niet 
				Dan aan dezulken openbaart, wier eer 
				En rechtsgevoel... 
			 

			 
van huisde. 
				- O, Majesteit, m'n dank... 
			 

			 
louise. 
				- Dat's wèl! Maar blyf toch zitten, Doctor
				  Juris! 
{==108==} {>>pagina-aanduiding<<}
 
				Ik zeg u dan... de Walbourg weet het, maar  
				Zy is ook de eenige! Ge kunt toch zwygen? 
			 

			 
v. huisde. 
				- O, Majesteit, die eer... m'n woord... 
			 

			 
louise. 
				- Blyf zitten.  
				Ik zeg u dan... maar 't valt me waarlyk zwaar,  
				En 'k reken op uw eer, m'nheer Van Huisde...  
				Blyf zitten toch! De zaak is, dat ik my,  
				In-weerwil van dat slapen, ryden, lezen...  
				De zaak is dat ik... me verveel, ziedaar!  
				Het is er uit! 
			 

			 
van huisde. 
				- Maar, Majesteit... 
			 

			 
louise. 
				- Blyf zitten.  
				Hebt ge in m'n park, daar, rechts van de inrylaan,  
				Dien vyver wel gezien, met karpers? 
			 

			 
v. huisde. 
				- Ja, 
				Maar... Majesteit... 
			 

			 
louise. 
				- Blyf zitten. Hoor my aan,  
				En toon u m'n vertrouwen waard. Toen ik  
				Het eerst de kwaal die me verteert, ontdekte,  
				Beproefde ik vele middlen tot herstel. 
				'k Studeerde uit wanhoop in de Aglaia. Toen  
				Las ik proces-verbalen van... ge weet wel? 
				Geachte-sprekerswysheid, en... en... en...  
				Gyzelf waart... spreker, meen ik, en... geacht,  
				O zeer! Dit weet ik. Maar m'n kwaal weerstond  
				Den breeden stroom van wysheid en geachtheid:  
				Zoo'n kwaal is dom, dit ziet ge. Maar... qu'y faire? 
				'k Heb daarop troost gezocht by vogels, 
				By lysters, vinken, kraaien en kanaries,  
				By eksters, beo's, spreeuwen, papegaaien...  
				Och alles zonder baat, m'nheer Van Huisde.  
				Ten einde raad liet ik dien vyver graven,  
				En plaatste daar 'n tal van karpers in...  
				(Oók schepsels die niet schittren van vernuft,  
				Helaas!) Hebt gy verstand van karpers? 
			 
 
{==109==} {>>pagina-aanduiding<<}
 
			 
v. huisde. 
				- Neen,  
				Doch als uw Majesteit het wenscht, zou ik... 
			 

			 
louise. 
				- Zoudt gy verstand van karpers kunnen krygen? 
				Dit eisch ik niet, het waar te veel verlangd. 
				Ik wou alleen... ja dit nog: ook die vyver 
				Verveelde my. Zoo'n visch, geacht misschien 
				By medekarpers en konsorten, en expert 
				In zaakjes die... kortom, ik vond geen baat! 
				En daarom nu, en désespoir de cause, 
				Zoek ik op 't oogenblik - ge raadt het al! - 
				M'n troost in en.to.mo.lo.gie: 
				forsch. 
				blyf zitten! 
				Weder gemaakt-onverschillig. 
				Maar ook aan dat vermaak komt eens 'n eind, 
				En bovendien... 't is jammer van de spelden! 
				Wat anders dus! Ik zocht, en zocht, en vond 
				Een onderwerp tot tydverdryf... uniek, 
				Grossartig, majestetisch, impayable! 
				Ik wil - het plan is stout, maar 't lacht me toe - 
				Me wyden aan het vak waarin gy uitmunt, 
				'k Wil in de Rechten, of in 't Recht, studeeren. 
				(Die domme karpers! Nu, de vyver wordt 
				Gedempt.) Wilt gy in 't Recht m'n leeraar zyn? 
			 

			 
van huisde. 
				- Maar, majesteit... 
			 

			 
louise. 
				- Blyf zitten. Ik begryp  
				Wat ge my vragen wilt? Of ik latyn  
				Versta? Och, bitter weinig. Is dat noodig? 
				Ze bladert in de eerste pagina's van 'n lyvig
				  boek. 
				'k Heb hier 'n woordenboek... a, absque en
				  abacus, 
				Ambages... zyn die noodig by de Rechten?  
				Ambitio, ambire, rondgaan... hè? 
				Ambire... slentrend rondgaan uit ambitie? 
				En... alibi! Wat is dat, a.li.bi? 
				Me dunkt, het is 'n zonderlinge taal,  
				We kunnen dat latyn wel overslaan. 
				Ze slaat het boek toe.  
{==110==} {>>pagina-aanduiding<<}
 
				Wilt gy m'n leeraar, zyn, m'nheer Van Huisde? 
			 

			 
v. huisde. 
				- Maar, Majesteit, ik weet niet... 
			 

			 
louise zeer langzaam van toon
				  veranderend. 
				- Hoe? Ik  
				Hoop toch, dat ge weet wat Recht is! 
			 

			 
van huisde. 
				- Majesteit, 
				Ik smeek u... 
			 

			 
louise. a.v. 
				- Smeeken hoort by Recht niet,  
				Dit weet ik zonder abacus, goddank!  
				Houd me niet voor nog dommer dan ik ben,  
				Al vondt ge my wat zwak in a, ab, abs,  
				En in het juist begrip van alibi.  
				Wat is 'n alibi? Komaan, laat hooren,  
				Wat is 'n alibi, m'nheer Van Huisde? 
			 

			 Hanna schynt aan De Walbourg te vragen: is hy de man?
				Deze weert haar zacht af, en noopt haar met 'n wenk tot zwyyen.
			 
v. huisde. 
				- Graaf Otto... 
			 

			 
louise, streng, daarna
				  spottend. 
				- Graaf Van Weert is eerlyk man,  
				En heeft met alibiën niets te maken.  
				Ik vraag aan U: wat noemt ge 'n alibi  
				In uw latyn of in uw Rechten? Hoe,  
				Ge noemt uw doctor, leeraar, in die dingen,  
				En laat uw leerling smachten naar wat licht?  
				Dat is niet edelmoedig. 
			 

			 
v. huisde. 
				- Majesteit... 
			 

			 
louise. 
				Blyf zitten. De facultas - noem ik 't goed? - 
				
{==111==} {>>pagina-aanduiding<<}
 
				Docendi is my niet gegeven, maar  
				Ik denk toch, dat 'n les van my... in de en- 
				tomologie by-voorbeeld, met 'n proef  
				In vili animâ, u duidlyk wezen zou! 
			 

			 
v. huisde. 
				- Ik smeek u, Majesteit... het was uit bestwil! 
			 

			 
louise. 
				- Om niet den grond van 't dierbaar vaderland 
				Te drukken? Zeker, dat is Recht, en zelfs 
				Bestwillig edel: Is dit àlles? En 
				Kan ik, doordrongen nu van dit besef, 
				Terstond gaan promoveeren met de kap? 
				Of zit de studie van het Recht nog dieper? 
				Streng. 
				Ik wacht! 
			 

			 
v. huisde. 
				- Maar, Majesteit, ik ben... 
			 

			 
louise. a.v. 
				- Blyf zitten.  
				Ik wacht! Welnu? Nog-eens: ik wacht! 
			 

			 
v. huisde. 
				- Ik ben... 
			 

			 
louise. a.v. 
				- Ge zyt? Ik wacht. 
			 

			 
v. huisde. 
				- O, Majesteit... 
			 

			 
louise. a.v. 
				- Ik luister.  
				Komaan, ik wacht! Of zou de vlinder soms  
				De speld niet waard zyn? 
			 

			 Hanna wordt door De Walbourg op haar stoel
				teruggehouden. Ook Herman schynt te willen spreken, doch wordt telkens door De
				Walbourg met 'n wenk tot stilte vermaand.
			 
v. huisde. 
				- Majesteit, ik wil 
				Vergoeden, schaadloos stellen... men kan vordren 
				Een som... 
			 

			 
herman, opvliegend. 
				- Neen! 
			 
 
{==112==} {>>pagina-aanduiding<<}
 
			 De Walbourg zet hem neer.
			 
louise, met blykbaar gedwongen kalmte en
				  spottend. 
				Schaadloos stellen? Wie en wat?  
				My, voor de niet ontvangen les in 't Recht?  
				Vergoeden? Wat? Waarmee? Zyt ge zóó ryk?  
				Meent ge alles met 'n weinig geld... o, o,  
				Ge stelt niet eens my schaadloos voor m'n karpers,  
				En zoekt het Recht in d' opslag van uw mouw! 
				Met eenige verheffing van stem, daarna vry snel
				  losberstend in hevigheid. 
				Komaan, m'nheer, van Huisde, spreek! Weet gy  
				Nog altyd niet wat Recht is? Spaar uw mouw! 
				Ik vorder antwoord!  
				Opstaande. Ook van Huisde staat op. 
				Antwoord! 
				Ze gaat een schrede op hem toe. 
				Antwoord! 
			 

			 
v. huisde. 
				- Ik... 
			 

			 
hanna. vliegt op, en valt voor de voeten van
				  de Koningin neer. 
				- Genade voor dien man! 
			 

			 
louise. 
				- Sta op, m'n kind! 
				tot Van Huisde. 
				Weet gy nog altyd niet wat Recht is? 
				tot Hanna. 
				Op! 
				Uw plaats is dáár niet! Op, sta op! 
				Terwyl ze met de linkerhand Hanna opricht, strekt ze de
				  rechter, waarin zy den waaier houdt, naar Van Huisde uit. 
				Gy... neer!  
				Omlaag... neer... lager... op den grond! 
				Van Huisde, die zich, met schokken en
				  tegenstrevend,  
{==113==} {>>pagina-aanduiding<<}
 
				al dieper boog, valt by 't laatste woord, met gebogen
				  hoofd, op de knieën voor Hanna neer. 
				Ziedaar myn recht! 
				De Koningin-Moeder vertoonde zich gedurende eenige
				  oogenblikken in de linker zydeur, en blyft, even als Herman, Albert en de
				  Walbourg, roerloos staan. Pauze. 
				Een exekutie, moeder! 
			 

			 Vorigen en koningin-moeder.
			 De Walbourg schynt met groote aandacht in den tuin te
				staren.
			 
louise. 
				- Het is genoeg! 
			 

			 Van Huisde staat op.
			 
de walb. 
				- Ik zie z'n Majesteit 
				Ginds wandlen in de allee... 
			 

			 
louise. 
				- O, dat is heerlyk! 
				Mama, ik bid u, roep den Koning hier! 
				Ik voel behoefte hem te spreken, en 
				Te zeggen dat ik... zyn bevel volbracht! 
				En dat ik...  
				fluisterend en snel. 
				zeg hem alles, àlles, moeder! 
				luid. 
				En dat ik deed... wat hy bevolen heeft,  
				Stipt, stipt, wat hy gelastte! 
				fluisterend. 
				Alles, moeder! 
			 

			 Koningin-moeder af, in den tuin.
			 Vorigen, zonder
				koningin-moeder.
			 
louise, tot Van Huisde. 
				- Ge kunt vertrekken. Wisch uw knieën af,  
{==114==} {>>pagina-aanduiding<<}

				
				En wat er verder aan u vuil mag zyn.  
				Zorg dat ge niet z'n Majesteit ontmoet!  
				Ik raad u dit in uw belang. Het hart  
				Des Konings gruwt van laagheid, en hy zou...  
				Wat my betreft, ge weet misschien, het is  
				Van-avend op Louise's Rust soiree...  
				(De Walbourg, laat den vyver wat-i is,  
				We kunnen onze karpers nog niet missen!)  
				Ge zult me zeer verplichten met wat hoofdpyn,  
				Koliek of podagra... de keus is vry,  
				Doch liefst zag ik de kwaal wat chronisch. Ga! 
			 

			 Van Huisde af, door de achterdeur.
			 vorigen, zonder van huisde.
				Later lakei.
			 
louise neemt niet zonder blyk van
				  vermoeienis, weder plaats, nu op den stoel, dien ze byna geheel van de tafel
				  heeft afgewend. Ze wenkt ook de anderen te gaan zitten. 
				- Dat is verricht! En nu een woord aan u,  
				M'n kindren! Hanna, hebt gy alles goed  
				Begrepen, wat hier voorviel? 
			 

			 
hanna. 
				- Majesteit, 
				Om... heusch oprecht te zyn, in het begin. 
				Was 't my wat vreemd... niet alles even duidlyk. 
				Maar later, en vooral toen Herman ‘neen!’
				  riep... 
			 

			 
louise. 
				- Toen werd de zaak u helder? 
			 

			 
hanna. 
				- Ja, o ja!  
				Zóó helder, dat ik alles met hem leed,  
				En schaamte voelde dat de man, om my,  
				Zoo vreeselyk werd gepynigd door beschaamdheid.  
				Ik zou 't niet overleven, dunkt me! 
			 

			 
louise tot Alb. en Herm. 
				- En gy,  
				Poëet, en gy... zegt, kunt ge nu berusten  
				In het gebeurde! 
			 

			 
alb. 
				- O, Majesteit, ik heb  
{==115==} {>>pagina-aanduiding<<}
 
				Geen wraak gezocht! 
			 

			 
louise. 
				- Ook ik niet! Maar, herstel  
				Van eer voor uwe bruid, voor uwe zuster. 
				tot Herman. 
				Zyt gy voldaan? 
			 

			 
herm. 
				- Mevrouw, ik... kan niet... spreken. 
			 

			 
louise, opstaande. 
				- Welnu... ik hoop u allen weertezien, 
				En wil dat ge eenmaal zeegnen zult, wat eerst - 
				En zeer te-recht! - u zoo geschokt heeft. Gaat... 
			 

			 Gedurende de laatste woorden is 'n lakei binnengetreden. Hy
				ging achter de bezoekers om, en sprak zacht eenige woorden tot De Walbourg, die
				daarna opstond, en nu de Koningin nadert. Lakei naar de achterdeur,
				waar-i staan blyft.
			 
de walb. 
				- De jonker Schukenscheuer vraagt gehoor. 
			 

			 
louise. 
				- Wel zeker, dat ontbrak nog! Laat hem zeggen  
				Dat ik op Vrydag iedereen ontvang,  
				En dat hy komen kan als ieder komt,  
				Maar nu niet, en ook hier niet! 
				De Walbourg gaat naar de achterdeur. 
				Zeg 
				Gyzelf hem, dat ik niet begryp wat hem 
				Zoo stout maakt, buiten'styds, en hier...  
				Op 't oogenblik dat De Walbourg het vertrek
				  verlaat. 
				neen, wacht! 
				Ze bezint zich eenige oogenblikken. 
				Zeg niets! 
				tot den lakei. 
				Laat binnen! 
			 
 
{==116==} {>>pagina-aanduiding<<}
 
			 Lakei af. De Walbourg en de bezoekers nemen op 'n wenk van
				de koningin hun plaatsen weder in. Louise zet zich op den fauteuil.
			 vorigen. von schukenscheuer.
			 Na, by 't binnentreden, 'n diepe buiging voor de Koningin
				gemaakt te hebben, nadert Schukenscheuer den voorgrond. De blikken die hy nu,
				en gedurende dit geheele tooneel, op de bezoekers werpt, getuigen van z'n
				teleurstelling, de Koningin niet alleen te vinden. De koning en
				de koningin-moeder vertoonen zich aan den ingang van den tuin.
				De eerste leunt tegen het voetstuk van 'n bloemvaas.
			 
louise. 
				- Wat's er van uw dienst? 
			 

			 
v.s. 
				- Ik wilde uw Majesteit... maar, Majesteit... 
			 

			 
louise. 
				- Laat hooren, jonker! 
			 

			 
v.s. 
				- Majesteit, ik wilde...  
				Ik kan... 
			 

			 
louise. 
				- Welnu, ik luister. 
			 

			 
v.s. 
				- Maar ik kan... 
			 

			 
louise. 
				Is 't 'n geheim? 
			 

			 
v.s. 
				Ja, Majesteit! Het is... 
			 

			 
louise. 
				- Is 't 'n fameus geheim? 
			 

			 
v.s. 
				- Ja, juist, fameus! 
			 

			 
louise. 
				- Fameuze zaken moeten ruchtbaar zyn,  
				Een stille faam is 't ware niet. Spreek op! 
			 

{==117==} {>>pagina-aanduiding<<}

			 
v.s. 
				- Maar, Majesteit, het is onmogelyk!  
				De zaak is... delikaat, zeer delikaat! 
			 

			 
louise. 
				- Een middel tegen 't staamlen? 
			 

			 
v.s. 
				- Neen, o neen! 
				Maar, Majesteit, ik kan... hier... waarlyk niet... 
			 

			 
louise. 
				- Komaan, ik zal je helpen, jonker! By 
				Domeinen is 'n vakature, en ge wilt... 
			 

			 
v.s. 
				- O zeker, Majesteit, maar... dat... 
			 

			 
louise. 
				- Ge weet 
				Misschien, dat ik, zoowel naar recht als smaak, 
				Geen invloed hebben mag, noch wil, op het 
				Begeven van 'n ambt... 
			 

			 
v.s. 
				- Maar, Majesteit,  
				Ik had... iets anders... iets... iets... wel fameus!  
				Er is... gevaar! 
			 

			 
louise. 
				- Voor 't land? 
			 

			 
v.s. 
				- Neen, niet voor 't land, 
				Maar voor... 
			 

			 
louise. 
				- Domeinen? 
			 

			 
v.s. 
				- Neen, maar voor... 
			 

			 
louise. 
				- Voor wien?  
				Voor u? 
			 

			 
v.s. 
				- O, neen! Er is gevaar... 
			 
 
{==118==} {>>pagina-aanduiding<<}
 
			 
louise. 
				- Voor uw geheim? 
				Is 't kostbaar? 
			 

			 
v.s. 
				- Ja! Ja, Majesteit, bepaald! 
			 

			 
louise. 
				- Dan vind ik 't wreed, u daarvan te berooven.  
				Ik houd my aan die vakature by Domeinen.  
				Luister! In het algemeen  
				Laat ik me niet met zulke zaken in,  
				Maar... daar ge veel verdienste hebt... ja gy!  
				Méér inderdaad, dan aan uzelf bekend is...  
				Doch my is 't helder op dit oogenblik!  
				Nu, daarom wil ik u... gehoor verschaffen  
				By zyne Majesteit, en wel intiemer  
				Dan anders mooglyk is. 
				Schukenscheuer geeft blyken van verbazing, en wil
				  spreken. Louise legt hem met 'n wenk het zwygen op. 
				De Koning komt  
				Gewoonlyk 's avends hier, en arbeidt met  
				Den Graaf Van Weert, tot middernacht, en later.  
				Wanneer ge u aanmeldt - met uw staat-van-dienst,  
				Natuurlyk... en bewyzen van bekwaamheid! 
				Dan zal ik zyne Majesteit verzoeken, 
				By wyze van byzondere gunst, u in 
				Myn kabinet te ontvangen. En de Koning, 
				Die dan 't advies van graaf Van Weert terstond... 
			 

			 
v.s. 
				Maar, Majesteit... ik... ik... 
			 

			 
louise. 
				- Alweer 't geheim?  
				Als dat u dan zoo vreeslyk nog bezwaart.  
				Dan kunt ge tevens die gelegenheid  
				Gebruiken, om u daarvan te ontlasten. 
				Met 'n wenk dat-i vertrekken mag. 
				'k Ben zeker, dat men hier of daar u wacht. 
				Schukenscheuer schynt nog te willen spreken, doch de
				  Koningin ziet hem de kamer uit. Aarselend, buigend, weifelend tusschen ontzag
				  en ontevredenheid, bereikt-i de  
{==119==} {>>pagina-aanduiding<<}

				achterdeur, en vertrekt. Louise staart hem
				  schouderophalend na. 
				Daar gaat 'n kandidaat voor de oppozitie...  
				Het doet me waarlyk leed... voor de oppozitie! 
				Opstaande, tot Hanna, Albert en Herman. 
				En nu... ik zeide u reeds, ik wil u weerzien. 
				Gaat opgeruimd naar huis, en aan uw werk. 
				Gy dáár... ik hier! Ik bied u geen geschenk... 
			 
 
			 
hanna. 
				- O, dat is lief! 
			 

			 Gedeeltelyk uit eigen beweging, gedeeltelyk door 'n wenk
				van de Walbourg aangemaand, zyn de bezoekers eenigszins teruggetreden. Albert
				is naby de achterdeur. Hanna volgt hem. Herman blyft weifelend staan, en keert,
				met blyken van innige gemoedsbeweging terug.
			 
herm. stamelend. 
				- Mevrouw, ik was zoo ruw,  
				En voel me nu... zoo anders! Maar ik kan  
				Niet uiten wat ik voel. De woestheid van  
				M'n ziel... hebt gy veranderd in iets lieflyks.  
				Ik wilde u vragen... maar ik durf niet... 
			 

			 
louise, vriendelyk. 
				- Spreek! 
			 

			 
herm. 
				- U vragen, of...  
				hartstochtelyk uitberstend, en zeer innig. 
				Mevrouw, mag ik die roos! 
			 

			 
louise. 
				- Die vraag is 'n geschenk aan my... ik neem 
				Het aan! 
				Terwyl zy de roos van de borst neemt. 
				Die bloem heeft 'n geschiedenis 
				Die menig onzer haar benyden mocht! 
				Ze was - en blyft! - welsprekende bodin, 
				Getuige, pand, symbool en prys van 't goede. 
				De roos kussende: 
				Vaartwel, m'n hartelyke blaadjes... dank! 
				Ge hebt niet te-vergeefs gebloeid! Ziedaar!  
{==120==} {>>pagina-aanduiding<<}
 
				En nu, m'n kindren, laat me alleen. Ik ben  
				Vermoeid. 
			 

			 Herman, drukt onder 't weggaan, de roos aan z'n lippen. Hy,
				Hanna en Albert af. Louise zinkt als uitgeput op den stoel voor de tafel neer,
				en met het hoofd in de beide handen. Ze weent.
			 louise, als voren. de walbourg.
				koning. koningin-moeder.
			 De Walbourg, die blyk geeft den Koning en de
				Koningin-Moeder aan den ingang van den tuin gezien te hebben, blyft na het
				vertrek der drie bezoekers, links op den achtergrond staan, en schynt met 'n
				verschrikt gebaar, den Koning opmerkzaam te maken op den gemoedstoestand der
				Koningin.
			 De Koning treedt snel eenige stappen vooruit, doch blyft in
				't midden van den achtergrond, met blyken van ontsteltenis staan. Ook de
				Koningin-Moeder treedt nu de warande geheel binnen. Pauze.
			 Op 'n wenk van den Koning, verlaat De Walbourg het tooneel.
				Ze sluipt op de teenen door de linker zydeur, haar blikken onafgebroken op
				Louise gevestigd houdende.
			 De Koning en de Koningin-Moeder trachten door gebaren te
				kennen te geven, wat er in hen omgaat. Ze schynt hem toeteroepen:
			 

				’Ziedaar de bevestiging en 't gevolg van alles wat ik u
				  meedeelde, en onder 't oog bracht.’ 
			 

			 De Koning doet beurtelings 'n schrede voorwaarts en terug,
				en geeft blyk van hevige gemoedsbeweging. Hy slaat zich voor 't hoofd, en
				schynt telkens op Louise te willen toevliegen, doch weifelt tusschen berouw en
				schaamte. Eindelyk wenkt hy nu ook de Koningin-Moeder, hem met Louise alleen te
				laten, waarop zy, hem met 'n streng gelaat aanstarende, langzaam door den tuin
				vertrekt.
			 Na Louise eenige oogenblikken zeer ernstig te hebben
				gadegeslagen, treedt de Koning langzaam vooruit, en legt haar de hand op 't
				hoofd. 
{==121==} {>>pagina-aanduiding<<}
 
			 louise, als voren. de koning.
			 
kon. 
				- Louise! 
			 

			 
louise, verrast opstaande. 
				- George! 
			 

			 Ze grypt z'n hand, en wil die kussen. Hy weert haar zacht
				af.
			 
kon. met gedwongen kalmte. 
				- Deze tranen...  
				Ik wil, ik zal ze waard zyn! Ik weet alles... 
				levendig. 
				Zeg niets, spreek niet! Ik weet, ik weet, ik weet!  
				Hier in m'n borst roept alles luider, dan  
				Eén klank het uiten kan! 
				treurig. 
				Die werkman heeft  
				Het juiste woord genoemd: ook ik was... anders! 
				wild. 
				By God, 'k zal anders worden dan ik was! 
				Zeer ernstig, zonder emfaze, doch op elk woord
				  drukkende. 
				Ik wil, als gy, Louise...  
				zich naar den voorgrond keerend. 
				myne plaats 
				Verovren in het hart des Volks... 
			 

			 
louise, dankbaar en verheugd de gevouwen
				  handen omhoog heffend. 
				- O, George! 
			 

			 
kon. zeer innig tot Louise. 
				- En... 'k wil m'n plaats verdienen in het uwe! 
			 

			 Ze valt hem in de armen.
		
{==122==} {>>pagina-aanduiding<<}

		  931.

		  De volgorde van m'n ideen regelt zich geenszins naar den
			 vermoedelyken smaak myner lezers, doch geheel naar de indrukken die ik opving,
			 en naar de huishoudelyke eischen van m'n gemoed dat ze te verwerken kreeg.
			 Reeds in 
			 219 gaf ik dit te kennen. Het is my
			 onmogelyk verandering te brengen in deze methode, en wanneer ik dit poogde, zou
			 er weldra, by-gebrek aan Ideen, geen volgorde meer te regelen zyn. Het zou me
			 niet bevreemden wanneer sommigen, na 't lezen van Vorstenschool,
			 wenschten dat ik ‘nog-eens zoo'n stukje schreef’ doch ik ben wel
			 genoodzaakt daaromtrent alweder naar 
			 219 te verwyzen. Ook in 
			 34, 
			 112 en 
			 630 zyn dergelyke eischen aangeroerd.
		  
		  Na zoo'n drama voel ik behoefte aan cyfers. Wie daarvan niet houdt,
			 kan dit nummer overslaan en voortbladeren tot er weer wat ‘moois’
			 komt, schoon ik niet verzekeren mag dat-i 't vinden zal.
		  
		  Maar wel wil ik de weinigen die vermaak scheppen - in 't opsporen
			 van verband tusschen oorzaak en gevolg - d.i. hen die ten-rechte den naam van
			 mensch dragen, want hierin bestaat het mensch-zyn - in de gelegenheid stellen,
			 te begrypen waarom dit nummer op vorige volgt. Misschien zal men dan tevens
			 geleerd hebben andere leemten in m'n werk aantevullen, of intezien dat het geen
			 leemten zyn. Die bestaan ook elders niet. Wat is, moet wezen. Wat niet is,
			 kàn niet bestaan. De keten die alles aan elkaar verbindt, is altyd
			 één geheel, en waar wy klagen dat er een schakel ontbreekt, of
			 dat er veel schakels ontbreken, moesten we zeggen of bedoelen althans:
			 ik zie alle schakels niet.
		  
		  Oefening in denken kan ons genezen van de verwaandheid om 't verband
			 te ontkennen, van wat ons onzamenhangend voorkomt, of de eensoortigheid van 't
			 schynbaar disparate. Ieder die 'n kind met z'n grootvader ziet, kan toch zonder
		  	veel inspanning uit het bestaan van deze beide indivi-
{==123==} {>>pagina-aanduiding<<}
duen,
			 besluiten tot de zekerheid dat ze door 'n tusschengeslacht aan elkaar verbonden
			 zyn. Wordt nu deze redeneering zooveel moeielyker, wanneer we met 'n
			 òvergrootvader te doen hebben, en dus twee geslachten moeten
			 interkaleeren? Of drie? Of zeven? Of 'n zeer groot aantal generaties? Immers
			 neen. De naastliggende oorzaak onzer fout in dit opzicht, ligt alweer in
			 traagheid. (460)
		  
		  Tusschen m'n Vorstenschool en wat er verder in dezen bundel
			 volgt, liggen maar 'n paar geslachten. Toch moet ik om de filiatie duidelyk te
			 maken, vele jaren teruggaan. Ik zal daarby vaak, ja nagenoeg uitsluitend,
			 spreken over myzelf. Wie dit afkeurt - het is, op 't gezag van 'k weet niet
			 welken salonwysgeer, mode geworden deze natuurlykheid heel leelyk te vinden -
			 kan zich intusschen vermaken met het opslaan, analyzeeren en weerleggen van 
			 22, 
			 23, 
			 24, 
			 25, 
			 26, 
			 27, 
			 28, 
			 298 en 
			 299. Ik houd me aanbevolen voor de
			 mededeeling van den uitslag.
		  
		  In afwachting hiervan, komt het my onnoozele nog altyd zeer
			 natuurlyk en oorbaar voor, wanneer men iets te zeggen heeft over a, te
			 spreken over a, en zichzelf te noemen, als men iets te zeggen
			 heeft over zichzelf. Het gekunsteld vermyden van deze onfatsoenlykheid
			 is my te hoovaardig, te hof-artig namelyk, te valsch-fatsoenlyk, te
			 gemaakt, te onwaar. In 't voorbygaan de opmerking, dat het 'n vreemde
			 fatsoenlykheid is, zichzelf gelyk te stellen met viesheden, waarvoor 'n
			 deftig gezelschap de neus optrekt, alsof men 't woord uitsprak, dat 
			 cambronne niet gezegd heeft. Ik
			 vind m'n zelfheid volstrekt niet vies, en durf ze zonder den minsten schroom
			 noemen. Tant pis voor de heeren die 't niet durven. Ze zullen daarvoor
			 hun redenen hebben.
		  
		  Wie den Havelaar gelezen heeft, kan weten dat ik in 't
			 voorjaar van 1856, Rangkas-Betoeng, de hoofdplaats van Lebak,
			 verliet, ten-einde den Gouverneur-Generaal duymaer van
				twist te kunnen spreken. Ik had de Bevolking beloofd dat er recht
			 zou geschieden. Na - binnen den kring myner bevoegdheid altoos, en volgens
			 m'n Instruktie - officieel al 't mogelyke te hebben aangewend om dit doel
			 te bereiken, bleek me dat ik overstemd was door de ambtenary, die 'n hechten
			 steun vond in de verregaande ordinairheid van den landvoogd. Ik hield hem toen
			 nog voor 'n eerlyk man, in gewonen zin van 't woord althans, en hoopte dat-i,
			 eindelyk goed ingelicht, z'n plicht zou doen. Om hem deze inlichting te kunnen
			 geven, had ik m'n ontslag genomen. Dit namelyk was de eenige loyale manier om,
			 zonder schending van wet 
{==124==} {>>pagina-aanduiding<<}
 of hierarchie, te zeggen wat er te
			 zeggen viel.
		  
		  Ach, er is nog geen enkel cyfer in dit nummer, en ik moet al
			 afbreken. Men ziet dat ik de waarheid zei in 
			 112.
		
		
		  932.

		  Waarde vriend 
			 de geyter, te Antwerpen.
			 Ge hebt gelyk, 't is jammer dat ik in m'n IIIn bundel, meegesleept door 't
			 onderwerp, - zoo dikwyls afweek van de vroegere gewoonte om zekere gezegden met
			 'n afzonderlyk nummer te merken. Ge hadt de vriendelykheid daarover te zeggen:
			 ‘men zou ze er zoo willen uitkippen.’ Ik geloof dat dit waar is, en
			 ik dank u. Indien ikzelf eigenaar was van m'n geschriften, zou ik trachten door
			 'n geheele omwerking by 'n herdruk, de begane fout overal te herstellen,
			 en dit te liever omdat ikzelf den last draag van 't verzuim. Zie eens hoe
			 gemakkelyk ik me zoo-even, door 't aanhalen slechts van 'n paar nummers,
			 afmaakte van die zotte klacht over 't vooropstellen van m'n ikheid. Het komt
			 inderdaad gedurig te-pas naar 'n vorig idee te verwyzen, en ik hoop
			 dan ook in dezen bundel daarop wat meer te letten. Met dit nummer maak ik 'n
			 begin, uit vrees dat ik 't nogal eens zal moeten aanhalen. Oordeelende naar m'n
			 indruk namelyk, is het te voorzien dat de nu volgende bladzyden hier-en-daar in
			 bitteren toon zullen geschreven zyn. Er moeten nummers zyn, waarop ik me
			 nu-en-dan beroepen kan om te bewyzen: qu'il y avait de quoi!
		  
		  Ge hebt het vorige gelezen, niet waar? Of liever den Havelaar
			 zelf, niet waar? Ge weet alzoo dat ik aan 't Nederlandsche Gouvernement
			 schreef: ’indien gy geen recht doet, kan ik als eerlyk man u niet
			 dienen.’ Dat er géén recht gedaan werd. Dat ik alzoo m'n
			 ontslag nam. Ik ga nu voorby, hoe men van verschillende - officieele en
			 half-officieele - zyden, me trachtte te bewegen in dienst te blyven. Ook sla ik
			 de omstandigheden over, waarin ik dat besluit nam, meedeelde en uitvoerde. Ik
			 konstateer nu alleen, dat ik m'n dienst opzei, omdat ik dien niet in
			 overeenstemming brengen kon noch met de geschreven Wet, noch met eerlykheid en
			 menschelykheid, d.i. met m'n gemoed. Want:
		
		
		  933.

		  Principes heb ik niet.
		
		
		  934.

		  De grondgedachte der ideen 
			 100 en 
			 303 komt me nog altyd juist voor. Maar ik
			 had me minder lauw en onbestemd moeten uitdrukken. Met iemand die op principes
			 rydt, is 't
{==125==} {>>pagina-aanduiding<<}
 niet genoeg ‘voorzichtig’ te zyn. Hierdoor
			 zou men hoogstens zichzelf eenigszins kunnen waren tegen schade. Het is plicht
			 - zoo voel ik - ook anderen te waarschuwen. En wat303 aangaat, ik had moeten zeggen: principes zyn
			 laaghartige voorwendsels ter plichtverzaking. Ik schreef onlangs - ik meen
			 in de noten op de nieuwe uitgaaf van de twee eerste bundels dezer
			 ideen, maar kan 't nu niet naslaan, en herhaling is zoo heel overbodig
			 niet - dat de man die met levensgevaar 'n medemensch uit het water haalt, dit
			 doet als 'n Newfoundlander, uit aandrift, zonder meer. Wees verzekerd dat 'n
			 ander die by zoo'n gelegenheid geen hand uitsteekt, altyd 'n principe zal weten
			 aantevoeren, dat hem veroorlooft - volgens hèm: gebiedt -
			 'n ellendeling te zyn.
		
		
		  935.

		  De bestgedragen principes zyn vrouw en kinderen. Ik geloof
			 waarachtig dat velen alleen hierom trouwen, even als nu-en-dan jongens van
			 achttien jaar 'n vrouw nemen om de konskriptie te ontduiken. Een
			 liefdesverklaring zou dus eigenlyk zeer dikwyls aldus moeten ingericht zyn:
		  
		  ‘Zeer aangebeden jonge dame, zoudt ge my willen dienen tot
			 brevet van impotentie?’
		  
		  Ik kan niet zeggen dat dit heel vereerend is voor de betere helft
			 van 't menschelyk geslacht. De vrouw immers wordt hier in één
			 rang gezet met byziendheid, platvoeten, bochels en erger dingen. Hier over
			 sprak ik reeds in de Inleiding van de Minnebrieven, die
		  voor Holland niet ‘mooi’ genoeg zyn, naar ik hoor.
		  
		  Maar wie nu vrouw en kinderen te duur vindt, behelpt zich met wat
			 anders. ‘God’ is ook zeer bruikbaar voor het doel. Men heeft maar
			 te zeggen: ‘de Heer wil het niet.’ Wie zou, na zoo'n reden van
			 niet-ontvankelykheid, nog durven aandringen op iets goeds? Wat is er te
			 verwachten van menschen die 't nalaten van hun plicht wisten te verheffen
			 tot... plicht? Doch ook buiten vrouwen, kinderen en goden, 't aantal
			 plichtontduikende principes is legio. Toen men Droogstoppel verweet dat-i
			 zonder 'n hand uittesteken 'n kind had laten stikken in 'n moddersloot,
			 beriep-i zich op z'n zondagschen rok, 'n ding dat twee uitvluchten te-gelyk
			 leverde: 't nieuwe kleed zelf, en... de dag des Heeren!
		  
		  Nog-eens, ik heb geen principes. En de berusting in dit gebrek wordt
			 me allermakkelykst gemaakt door 't achtslaan op de handelingen van 't volkje
			 dat wel met deze dingen 
{==126==} {>>pagina-aanduiding<<}
 behebt is. Wie 'n principe voor den dag
			 moet halen om goed van kwaad te onderscheiden, is 'n schelm.
		
		
		  936.

		  Nederland is vol principes.
		
		
		  937.

		  Zeg nu eens, 
			 de geyter, dat ik geen raad
			 aanneem! Wat al nummertjes om ‘uittepikken!’
		  
		  En nu weer à nos moutons.
		  
		  In die Havelaarszaak was geen plaats voor 't subtielste
			 spitsvondigheidje van kazuistiek. Wy weten nu eenmaal dat wat den een verkeerd
			 voorkomt, in sommige gevallen den ander kan geoorloofd schynen. Wie alzoo niet
			 beter wist, zou kunnen meenen dat ik, met m'n zeer byzondere begrippen over
			 zedelykheid, me gestuit voelde door zaken, die òf niet laakbaar waren,
			 òf waarvan ik 't laakbare te hoog had opgenomen. Een derde mogelykheid
			 ware geweest, dat men - met behulp van ‘principes’ dan - een van
			 deze meeningen had voorgewend.
		  
		  Niets hiervan!
		  
		  De zaak kwam neer op diefstal, roof en moord, onder oogluiking en
			 met behulp van de autoriteit. En nu heb ik nog niet het voornaamste genoemd.
			 Het voornaaamste is, dat dit alles was geworden:regeerings-systeem, 'n
			 principe dus. Zie boven.
		  
		  Nu ben ik zoo vry te gelooven, dat er geen ekonomische, politische
			 of wysgeerige ‘scholen’ zyn, die in zulken toestand geen kwaad
			 zien, en dat ik alzoo in m'n nadrukkelyke afkeuring daarvan, niet de minste
			 excentriciteit beging.
		  
		  Eenigszins minder gewoon was 't zeker, dat ik aan deze afkeuring
			 door woord en daad lucht gaf, en ten-laatste m'n ontslag nam om niet
			 medeplichtig te zyn. Wilt ge nu eens hooren, hoe deze handeling onlangs werd
			 gekwalificeerd door 'n modernen dominee?
			 Noot van 1874. Voor 't gemak van den
				lezer, volge de hier bedoelde kwalifikatie terstond. Zekere heer 
				van gorkom verweet my in 'n
				publieke voordracht: ‘dat ik op 'n onaangenaane wyze uit den dienst
				was geraakt.’ Uit het verslag van dien verhandelings-avend blykt niet
				dat 's mans auditorium hem de deur uitwierp.
In de meening echter dat hy de
				eervolle betrekking van moderne dominee bekleedde, heb ik me vergist, waarvoor
				ik dan ook reeds verschooning vroeg op blz. 410 der eerste uitgaaf van dezen
				bundel. En deze vergissing doet me nu eenigszins genoegen.
				Eerstens, omdat hierdoor de bedoelde zeer geachte Javaannut-spreker genialiger
				alleen staat met z'n aardige omschryving van de Havelaarszaak. Secundo, wyl 't
				my de gelegenheid aanbiedt, een Vlaming uitteleggen wat in Noord-Nederland 'n
				‘modern dominee’ is.
		
		
{==127==} {>>pagina-aanduiding<<}

		  938.

		  Ik vergat namelyk dat gy, Vlamingen - geluksvogels! - niet weet wat
			 dit woord beteekent. Ik zal 't u dus even zeggen in 't voorbygaan. Maar lees
			 ook 
			 453 en 
			 454.
		  
		  Zoo'n moderne dominee is iemand die even goed als gy en ik weet dat
			 er nooit iemand ten-hemel voer. Dat 'n God geen kinderen heeft, en dus geen
			 ‘Zoon.’ Dat 'n doode niet opstaat. Dat water niet op kommando in
			 wyn verandert. (435) Dat men met 'n paar visschen en
			 brooden geen groote menigte volks verzadigen kan, en daarna nog meer viktualie
			 overhouden, dan er vóór den maaltyd aanwezig was. En eindelyk:
			 dat wonderen hoogstens zouden doen denken aan goochelary, doch in geen geval
			 iets te maken kunnen hebben, noch met zaligheid, noch met onsterfelykheid van
			 den geest, noch met zedeleer, noch met levensrichting.
		  
		  Dit alles weten de moderne priesters zoo goed als wy. Even als gy en
			 ik minachten zy de sprookjes, der katholieken niet alleen, maar ook van de
			 orthodoxe protestanten, die de oude sprookjes hebben gezift, om de meest
			 omgerymde des te zorgvuldiger te kunnen blyven aanhangen.
		  
		  Maar de ‘modernen’ - nog-eens, zy die even als gy en ik
			 al die zotte vertellingen in 'n hoek wierpen - blyven òver die
			 vertellingen preeken en bidden, precies alsof ze 'r wèl aan geloofden.
			 Kunt gy met uw nuchter Vlaamsch verstand hieruit wys-worden? Ik hoop neen.
		  
		  Zie, op den zooveelsten Maart of April is jezus volstrekt
			 niet opgestaan uit den doode. Dit negatief leerstuk hebt ge met de modernen
			 gemeen. Vit nu niet met de overbodige tegenwerping dat er wel meer dagen in 't
			 jaar zyn waarop iemand niet opstond uit den doode. Dit is wel eenigszins waar,
			 maar doet hier niet ter-zake. Het niet-opstaan van jezus is nu eenmaal
			 voorgevallen in Maart of April. Op zoo'n dag verricht gy uwen arbeid - maak
			 in-godsnaam geen verzen, en vergeef my m'n jamben van Vorstenschool - of
			 ge gaat wandelen met uw vrouw, of wat ge wilt. Zeer zeker komt het u niet in
			 den zin, uw vrienden by elkaar te roepen, en hun te vertellen dat
		  	jezus niet is opgestaan. Dit nu doen de mo-
{==128==} {>>pagina-aanduiding<<}
dernen  wel, en
			 hierin ligt het groote verschil. Even als gy die opstanding loochenend,
			 preeken zy òver die opstanding, alsof ze 'r wèl aan geloofden.
			 Niet hierom echter zyn ze te veroordeelen. De smaak is vry. Maar... ze laten
			 zich voor dat preeken betalen in geld, eer, invloed en fatsoen, precies als de
			 anderen die wèl zonderlinge dingen te vertellen hebben. Is dit
			 behoorlyk?
		  
		  Sommigen zullen misschien hiertegen aanvoeren, dat 'n moderne z'n
			 eerlykheid redden kan, door te preeken over de negativiteit van 't wonder. Maar
			 eilieve, zulke negatieve gedenkdagen zyn er driehonderd vyf en zestig in 't
			 jaar! Zoolang de wereld staat, verliep er geen sekonde waarin niet een-of-ander
			 wonder zich bezighield met achterwege-blyven.
		  
		  ‘Mis, roept 'n ander, ze bepreeken 't wonder niet, en evenmin
			 't niet-wonder, 't is hun om de zuivere moraal te doen, om de Moraal,
			 zieje?’
		  
		  Inderdaad? Ziehier dan de schets van 'n moderne preek:
		  
		  ‘Broeders in den Heere! Daar jezus niet is opgestaan
			 - iets dat u door de lieden van myn gild sedert byna tweeduizend jaar op de
			 mouw werd gespeld - noodig ik u uit, niet te stelen. En laat ons nu te-zamen
			 zingen... den zooveelsten psalm. My wel!
		  
		  Maar ik begryp zoomin 't verband van moraal met niet-gebeurde
			 wonderen, als met wèl geloofde vreemdigheid. Deze botheid van m'n
			 verstand is waarschynlyk iets zeer-immoreels, doch ik zal my in de mindere
			 ontwikkeling van m'n denkvermogen en zedelykheidsbegrippen geduldig moeten
			 schikken, tot my 't bewys geleverd wordt, dat het geknoei van die modernen iets
			 anders is dan schelmery. Moraal en godsdienst staan byna lynrecht
			 tegen elkander over, maar dit ‘byna’ vervalt, zoodra die godsdienst
			 ‘gezuiverd’ wordt, d.i. als men 't narkotisch mengsel door
			 sublimeeren tot den hoogstmogelyken graad van verderfelyke sterkte opvoert. Wat
			 zoudt ge zeggen van den apteker die z'n potje digitaline merkte met
			 sacch. cul.? Of, arglistiger nog, met 'n voor ieder begrypelyk, allen
			 aanlokkend: dit is nu de heele lekkere, onschadelyke
			 gezondheid-bevorderende, wetenschappelyk gerafineerde broodsuiker.
		  
		  Die gerafineerdheid is zoo gek niet. Maar de Wetenschap?
		  
		  Geloof me, beste oprechte liberale Vlaming, men kan de religine der
		  	modernen honderdvoud aanlengen met de onschul-
{==129==} {>>pagina-aanduiding<<}
digste 
			 bestanddeelen, voor ze in moordkracht hoeft te wyken voor 't Jezuïtisme.
			 Gy, vrienden der Mensheid in Belgie, gy, voorstanders van vooruitgang, ge
			 beklaagt u over de katholieken? 't Zyn engelen. Over de ultramontanen? 't Zyn
			 aartsengelen. Doe me 't genoegen, den eersten priester dien ge ontmoet, namens
			 my te omhelzen. En wilt ge daarna leeren uit den grond van uw hart: leve 
			 veuillot! te roepen, kom dan in
			 Holland, en blyf er 'n jaar. Daar zullen de modernen u doen inzien dat die man
			 vergelykender-wyze 'n kraamkind van onschuld is. Ik laat nu in 't midden, of
			 ook hy doorgaande liegt. Het valt me moeielyk dit te gelooven, omdat er uit
			 huichelary niet zooveel talent - in gewonen zin - zou kunnen geput worden, als
			 hy blyken geeft te bezitten. Modernen hebben 'n heel ander soort van
			 bekwaamheid die alle talent overbodig maakt. Indien veuillot liegt,
			 dan blyft het toch waar dat-i tracht konsekwent te zyn, of konsekwent te
			 schynen. De modernen geven zich deze moeite niet.
		
		
		  939.

		  Ik ben 't niet eens met 
			 larochefoucauld, dat huichelary
			 de hulde wezen zou, die ondeugd aan de deugd bewyst. Ze is eenvoudig de hulde
			 aan 't belang.
		
		
		  940.

		  Toch ligt er in 't versmaden van den schyn zelfs der waarheid,
			 zekere verwatenheid die 't bedrog des te walgelyker maakt voor wie 't doorziet,
			 maar... des te gevaarlyker ook voor wie zich daardoor vangen laat. De
			 orthodoxen - katholiek of zoogenaamd-protestant - hengelen met koekdeeg. De
			 modernen met nagemaakt-levende vliegjes. ‘Als daarin 'n angel zat, zou 't
			 diertje zich niet zoo liberaal bewegen’ denkt de visch, en hapt toe.
		  
		  De onbeschaamdheid van de modernen gaat voor oprechtheid door.
			 ‘Precies 'n vliegje!’ De handigheid waarmee ze hun aas doen
			 bewegen, is dan ook 't eenig talent dat ze bezitten, maar voor de meeste
			 visschen onder hun hoorders is 't voldoende.
		  
		  Ge weet wat ik hun op zoo menige bladzy verweet. Al m'n
			 beschuldigingen komen hierop neder, dat zy te-gelyker-tyd zich trachten meester
			 te maken van den hemel en van de aarde: geloof met steenkool. (454)
		  
		  Dit doen de katholieken ook, zegt ge? Zeker! Maar ik bedoel hier
			 eigenlyk niet uitsluitend het najagen van geld en goed, schoon onze modernen
		  	zich daarin by voorkomende ge-
{==130==} {>>pagina-aanduiding<<}
legenheid zoomin onbetuigd laten als
			 de rest. Bovendien, onder de katholieken werden dan toch ten-allen-tyde
			 geestdryvers en asceten gevonden, die inderdaad niet streefden naar dit
			 doel. Uitzonderingen zyn het, maar ik betwyfel of ge zulke uitzonderingen onder
			 de modernen vinden zoudt.
			  * Doch niet hiervan spreek ik nu. Ik bedoelde het streven om
			 den invloed dien 't hemeldragonderschap verleent, te vereenigen met de
			 aanspraken van 't gezond verstand, en dit zonder door barvoeten, zwarten jurk,
			 bef of zuurkyken te waarschuwen. Moliere's Tartuffe - 'n sukkel! - doet
			 zich voor, alsof-i geen belang stelde in wereldsche en vleeschelyke dingen. Om
			 in z'n rol te blyven, zou hy moeten zwygen waar 'n schoolknaap spreekt, en -
			 huichelend, maar dit's nu de vraag niet - verzuchten: de kinderen der
			 duisternis zyn bekwamer dan de kinderen des lichts!
		  Dat nu de Tartuffe van 
			 moliere deze moeielyke rol speelt
			 - en zeer slecht: men riekt z'n bedrog zes mylen boven'swinds - is juist 'n
			 verlichtende omstandigheid, die men aan lieden van zyn soort moet toerekenen
			 tot verzachting van straf. Bovendien, ze doen iets, vermoeien
			 zich, wagen iets. Het is waarachtig zoo gemakkelyk niet, op-eenmaal van
			 God en genade overtewippen op den molligen schoot van Elmire! De mislukte
			 prototype van 't ras bewyst dit door z'n onhandigheid, en komt dan ook niet
			 verder dan haar kleed, waarvan-i de étoffe moëlleuse pryst
			 als 'n winkeljongen. De stumpert wordt in z'n manoeuvres belemmerd door 't
			 besef:
			 Je sais qu'un tel discours de moi parait
				étrange, dat er ten-laatste hakkelend uitkomt. Och 't moest
			 wel! Vergelyk deze opmerking over moliere's ongelukkigen Tartuffe, met
			 een-en-ander wat aangaande dit onderwerp voorkomt in 't
			 ‘Naschrift’ by den laatsten druk van de Bruid
			 daarboven.
		  
		  Zonder nu in 't minst te beweren dat onze modernen zich 
{==131==} {>>pagina-aanduiding<<}
 byzonder toeleggen op zulke, wat al te ouwerwetsche en
			 tooneelachtige, spitsboevery - ze zyn daartoe veel te praktisch! - zeg ik u dat
			 zy op de terreinen die ze wel bearbeiden, moderne middelen vonden om dat lastig
			 gehuichel overteslaan. Liegende schreeuwen zy: ik lieg! ‘Dàt's 'n
			 oprechte kerel, roept de leek, ik laat me inschryven in z'n register.’ En
			 er is 'n zieltje gewonnen. Voor den Hemel niet - daaraan gelooven zy zoomin als
			 wy, en zyn er grootsch op - maar voor de gemeente, en... ter-zyner-tyd voor de
			 stembus. Want: die moderniteit gaat hand-aan-hand met het Nederlandsch
			 Liberalismus. 't Een is 't ander waard.
		  
		  Vraagt ge 'n bewys? Wilt ge 'n voorbeeld van de manier waarop ze met
			 gesloten knie en enkel heenspringen over de moeite van 't huichelen? Over de
			 schaamte? Niet langer dan 'n maand geleden heeft een der voorgangers van die
			 eerlyke sekte, op 'n kongres zich openlyk beroemd op de schurkery die ik
			 hun herhaaldelyk verweet. Ge ziet het, dat's wat anders dan Tartuffe! Het was
			 zoo byzonder voordeelig, verklapte die woordvoerder, de winsten van 't
			 Geloof te deelen met de Orthodoxen, en te-gelyker-tyd met de mannen van
			 verstand en vooruitgang, de vruchten der Wetenschap. De
			 ‘broeders’ - eigenlyk geloof ik dat ze elkaar:
			 ‘vrienden’ noemen, of: ‘waarde vrienden’... de oude
			 zalf met 'n modern etiket! - de ‘vrienden’ schenen dit met hem
			 eens. Althans in 't zeer kurieuse verslag der zitting komt alweer niets voor,
			 dat op 'n protest gelykt.
			  * Integendeel, een andere
			 ‘vriend’ hield 'n preek over 't Darwinismus, en betoogde dat dit
			 stelsel heel goed kon worden van-pas geknoeid in 'n modern zwendel-systeem.
		
		
		  941.

		  Om billyk te zyn, moet ik erkennen dat 
			 darwin zelf mank gaat aan 't
			 vervloekt euvel der halfheid. Als wysgeer op algemeen gebied staat hy ver
			 beneden z'n systeem. En dit nu niet alleen omdat-i overal onbewezen
			 daadzaken - en zelfs bewysbare onwaarheid! - als waar aanneemt, maar hy
			 durft niet te breken met 'n God, die toch volgens datzelfde Darwinismus geen
			 werkkring hebben zou. Is dit menschenvrees? Durft-i het Anglikanisme niet aan,
			 de fameuze gouvernements high church? Arme wetenschap!
		  
		  Wat my betreft ik heb 't Darwinismus niet van
			 darwin. Indien men my niet had gejaagd en geplaagd als 'n wild
			 
{==132==} {>>pagina-aanduiding<<}
 dier, zou ik lang vóór hem de hoofdeigenschap die
			 z'n stelsel beheerscht, geopenbaard hebben. Z'n natural selection
			 bestaat werkelyk. Maar hy hecht daaraan grooter gewicht dan ze verdient, omdat
			 ze slechts 'n onderdeel is van 'n veel algemeener aandrift. Als men my 't
			 arbeiden niet geheel onmogelyk maakt, hoop ik dit eenmaal aantetoonen.
			 Voorloopig dit. Darwin's meening over den invloed van geslachtskeuze,
			 beperkt de oplossing der wyze van wording tot de voorwerpen en individuen
			 die inderdaad 'n geslacht hebben. Waar blyft alzoo de wet op 't ontstaan
			 van geslachtelooze voorwerpen? Of laat hy ten-behoeve van dit departement 'n
			 God bestaan, die alzoo wel zonnen en manen, marmer en zeewater mag
			 voortbrengen, doch zich niet te bemoeien heeft met den hals der giraffen of de
			 hoorns van 'n rund? Ronduit gezegd: darwin is kinderachtig. Indien hy,
			 om de strekking van z'n systeem uittebreiden tot het al - gelyk de
			 eisch, en mogelyk is! - gedacht had aan iets als wat ik aanroer in de tweede
			 noot op 198, zou hy 't gezegd hebben. En zònder
			 deze gissing - die hy dan door toelichting had moeten verheffen tot
			 hypotheze - blyft z'n systeem, zoo als 't daar licht, stukwerk.
			 (Zie Noot op  
			 510.) Mèt die gissing evenwel, moet
			 het geheel anders gedemonstreerd worden. Maar noch 't een noch 't ander maakt
			 de zaak volkomen helder. Men moet 'n geheel anderen weg inslaan.
		
		
		  942.

		  We vernemen dus dat ook het Darwinismus heel goed door de
			 modernen kan gebruikt worden. Die heeren hebben 'n stelsel à deux
			 mains alzoo! Een mes dat aan beide kanten snydt! Zoo handig was de oude
			 Tartuffe niet. Wat al ontberingen, liet zich de sukkel welgevallen om
			 ten-slotte niets te bereiken! Wat al gezichtsverdrajingen, om ten-laatste het
			 huis te worden uitgegooid! Wat al vermaken ontzegd, om neertevallen op de
			 pynbank der ontmaskering! Heilige dulder, ave! Wees gegroet, gebenedyd!
			 De kroon der martelaarschap, enz. Amen!
		  
		  Ziet ge, 
			 de geyter, de moderne heeren
			 slaan dat martelaarschap over. Ze zyn vroolyk met de vroolyken, deftig met de
			 deftigen, boersch met de boeren, geleerd met de geleerden, ministerieel met de
			 mannen en place, gemeenzaam met leeken en professers, met studenten en
			 filisters, met m'nheer en mevrouw, met zoons en grootvaders, voire, als
			 't te-pas komt met de keukenmeid. Ze hebben 't Geloof omgesmeed in 'n
			 passe-partout, en de goddienery à la portée de tout
			 le 
{==133==} {>>pagina-aanduiding<<}
 monde gebracht.
		  
		  Dit doen de Jezuïten ook, meent ge? Waarachtig niet!
			 Zóó niet! Zoo handig niet! Ik verneem en lees - zelf
			 gezien zag ik van Jezuïten nooit iets - dat ook zy zich weten te
			 voegen naar den eisch der zaken. Dat ze vaak terugtreden om wisser sprong te
			 doen, dat ze: huichelen.
		  
		  Welnu, dit vind ik juist zoo pryzenswaardig in de Jezuïten.
			 Eéns toch moet de sprong gedaan worden, en 't:
			 Je sais qu'un tel discours de moi parait
				étrange, dringt zich gedurende al hun voorbereidende
			 maatregelen in de keel. Men moet 'n molière'sche 
			 orgon van domheid zyn, om dit
			 niet te bemerken. Ze waarschuwen, precies als van ratelslangen... verteld
			 wordt. Hebt gy geen medelyden met ratelslangen? Met de ongelukkige dieren wier
			 eerste voorvader terstond na de geboorte overleed, omdat-i door de schuld van
			 z'n verklappenden staart, geen konyntje vangen kon? M'n hart is goed. Den
			 eersten Jezuïet dien ik eindelyk eens in funktie mag te zien krygen, zal
			 'n konyntje van me hebben... 't arme dier! Ik bedoelde nu hiermee 't konyntje
			 niet.
		  
		  Misschien herinnert ge u nog iets uit den Juif
			 errant van 
		  sue? - Wat ligt dat sensatie-boek
		  al ver achter ons, niet waar? - Moet ge niet erkennen dat die Rodin 't beetje nooddruft waarop-i de wereld te staan
		  kwam, wel verdiende? De sterkste zakdrager zou bezweken zyn onder den last dien
		  dat mannetje droeg, en al voelen we geen sympathie met z'n doel, toch zyn we
		  verplicht hulde te brengen aan de onvermoeide vlyt waarmee hy de middelen
		  aanwendde die daartoe leiden moesten, om nu niet te spreken van den eerbied
		  dien we verschuldigd zyn aan z'n zedige radysjes. Het doel van de modernen -
		  heerschen! - is 'tzelfde. Ik hoop dus van-harte dat gy van de aan Rodin's doel
		  besteedde verachting, genoeg hebt overgehouden voor modern gebruik. En
		  't schaadt volstrekt niet, als uw bewondering voor z'n bekwaamheid, yver
		  en radyzen eenigszins uitgeput is.
		  
		  Ik weet dat gy 't katholicismus 'n ingevleesden haat toedraagt...
			 met verzen, uw eenig gebrek, beste kerel! Och, mocht ik u, en meer brave
			 Vlamingen, kunnen genezen van die ziekten, al zy 't dan dat hun verzen in den
			 regel beter zyn dan de Hollandsche. Ja, ze zyn frisscher!
		  
			Van verzen gesproken, erkent ge niet dat er in de poë- 
{==134==} {>>pagina-aanduiding<<}
tery
			 van de protestanten iets... eigenaardigs is? Iets duf-zoeterigs?
			 Iets fleemerigs? Of... 'n gemaakte fermeteit? Zekere geur die aan de
			 chloor doet denken, waarmee men, onder voorwendsel van den stank te
			 verdryven, dien kompliceert met 'n ander luchtje? Dit laatste is modern,
			 m'n waarde 
			 de geyter. De gewezen orthodoxie
			 stinkt door de nieuwe chloor heen, of liever, men wordt misselyk van
			 beide.
		  
		  Wat nu m'n wensch aangaat, uw afkeer van 't katholicismus eenigszins
			 te verstompen, deze gaat niet zóó ver, dat ik u uitnoodig
			 bytedragen in 't ‘oortje van Pieter’ gelyk ik onlangs door 'n
			 duitsche dame die fransch sprak, 't word St. Peterspfenning hoorde
			 vertalen. ‘Le liard de Pierre’ zei ze. Ik wilde maar doen in
			 't oog vallen, dat het katholicismus de minst gevaarlyke van alle godsdiensten
			 is, omdat ze 't meest... ratelt. Het ouwerwetsche protestantismus waarschuwt
			 ook nog eenigszins, ja soms zeer luid, en reeds menig konyntjen is daarby
			 wèl gevaren. Maar de modernen dragen watten om den staart.
		  
		  Ik wil trachten u dit duidelyk te maken.
		  
		  Stel eens, ik kwam te Antwerpen, en sprak over u. Een priester,
			 kapelaan, of al ware 't maar 'n gewone leek van 't ware geloof, zou me zeggen:
			 ‘begut, dien hier de Gater ies 'n greuten beuswiecht!’ Dan merk ik
			 terstond wien ik voor me heb. In deze weinige woorden ligt 'n gansche belydenis
			 des Geloofs, en ik mag toegeven in de vreugd dat ik uw booswichtery ten-volle
			 met u deel.
		  
		  Byna denzelfden indruk zou 't op U maken, wanneer 'n oude
			 styve konservatief met ap- en dependentie van dordsche synodaliteit, u
			 verzekerde dat die 
			 multatuli een der grootste
			 onverlaten is, die ooit geleefd heeft. Ik verwacht dat ge u niet ongaarne
			 schikken zoudt in 't overnemen van de helft myner renommee.
		  
		  Maar nu 'n moderne! Ge maakt kennis, en vindt hem 'n joviale,
			 fideele kerel! Om u pleizier te doen, zegt-i ‘met permissie’ by 't
			 noemen van uw klerikaal ministerie. Dat katholizeeren van 't kapitaal door 
			 langrand... bah, 'n ware schande!
			 ‘De liberalen, m'nheer, de liberalen!’
		  
		  Ge voelt u thuis. Natuurlyk! De man heeft geen zwarten rok aan, en
			 niet eens 'n cylinder op. Wie zóó gemakkelyk deftighedens
			 versmaadt, moet deftigheid in voorraad hebben. En fideel... kyk? Ge spreekt van
			 den Schouwburg? Hy schrikt 
{==135==} {>>pagina-aanduiding<<}
 niet. Van de societeit? Hy schrikt
			 niet. Van 'n bierhuis? Hy schrikt niet.
		  
		  Wilt ge de proef verder voortzetten? Wilt ge u 'n oogenblik
			 aanstellen alsof dit alles u nog niet wereldsch genoeg, niet
			 ‘fideel’ genoeg was? Kunt ge van uzelf verkrygen, dingen
			 aanteroeren die u vreemd zyn, of niet heel gewoon althans, om te onderzoeken
			 hoever de ‘fideeliteit’ van uw liberalen vriend gaat? Komaan, speel
			 eens de Elmire, en zie of 't u gelukt Tartuffe te betrappen? Ik zeg: neen,
			 neen, neen! Ge spreekt over achterbuurt-zaken - gooi er 'n vloekje tusschen -
			 de man schrikt niet. Stuit het u, beneden uw eigen peil te dalen ter-liefde der
			 fysiologie van de moderniteit? Wacht dan 'n oogenblik. Hyzelf zal beginnen. De
			 aandrang tot niet-huichelend huichelen zal zich baan breken, en
			 vóór ge 'n wereldsch ‘sakkerloot’ losliet, heeft hy u
			 uit de volheid van z'n moderniteit gebombardeerd met veel matroziger
			 Kraftausdrücke. Voor 't minst dat ge hem wat vooruit helpt of
			 begaan laat, zal-i u straks op 'n glas punch inviteeren in 'n... theehuis. Zoo
			 heeten die etablissementen in Japan.
		  
		  Als dàt nu geen ‘fideele’ kerel is... 
		  
		  O, zeker!
		  
		  ‘Geloof, m'nheer? Wawelary!’
		  
		  ‘De Behouders, m'nheer? 'n Ouwe-pruikenboel.’
		  
		  ‘Holland? 't China van Europa, m'nheer! 'n Styve troep,
			 m'nheer! Geloof me, 't is hier voor 'n verlicht mensch niet
			 uittehouden.’
		  
		  ‘Godsdienst? Nu ja, zedelykheid moet er zyn, maar met die
			 dompers houd ik me niet op.’
		  
		  Vraag eens by deze gelegenheid, of hy niet, leek, z'n kinderen naar
			 de kathechisatie zendt? Of hy niet, zelf dominee misschien, van dien godsdienst
			 leeft en er over preekt?
		  
		  Neen, vraag dit niet! Elmire, maak vooral Tartuffe niet wakker. Laat
			 hem al z'n moderniteit uitkramen, van 't ontkennen der wonderen af tot die
			 theehuizen toe. Vraag dan eindelyk naar my, en let eens op of de man die
			 zoo pronkte met z'n gloeiend liberalismus, niet terstond met den staart begint
			 te klapperen?
		  
		  De minst slechten zullen u tegen my waarschuwen: omdat ik alles
			 weggooi... leugen! De heele goddienery, ja! Maar dit 
{==136==} {>>pagina-aanduiding<<}
 doe ik
			 juist om alles te kunnen aanhangen, wat ik voor goed houd (253) en hierin ben ik konscientieuzer dan ooit 'n geloover,
			 die volgens zyn stelsel altyd 'n achterdeurtjen openhoudt om 't met z'n
			 God op 'n akkoordje te gooien, en dus geen konscientie noodig heeft. Tartuffe's
			 woord omtrent de accommodements met den ciel - weer 'n fout
			 in moliere! - is niet de taal van 'n
			 huichelaar, maar wel degelyk 'n artikel des geloofs, juist van de
			 niet-huichelende vromen. Doch dit in 't voorbygaan.
		  
		  De meeste modernen evenwel vergenoegen zich niet met zoo'n
			 kerkelyken ban, met zoo'n theologische herabsetsung. Ze maken my
			 voor 'n slecht mensch uit... 'n tweede leugen! Ik ben 'n zeer goed mensch, en
			 reeds hierom beter dan menig ander, omdat ik, alleredelmoedigst afstand doende
			 van alle hemelsche belooningen, naar m'n beste weten m'n plicht doe alsof ik
			 daarvoor wèl belooning wachtte.
		  
		  Toch neem ik dezen àl te gewonen laster niet zoozeer kwalyk
			 om de zaak zelf, als omdat die heeren u niet - gelyk de katholiek die my
			 waarschuwde tegen U - te-gelykertyd meedeelden of bemerken lieten... dat
			 onze m'sieur 
			 josse van stiel eigenlyk...
			 goudsmid is. En vraagt ge dáárnaar, dan ontkennen zy
			 't:
		  
		  ‘Orfèvre? Ik? Volstrekt niet. Je hebt immers
			 opgemerkt hoe ik bittertjes dronk, en vloekte? Ik ben liberaal, zeer
			 liberaal.‘
		  
		  Al te liberaal vind ik. Ze veroorlooven zich het brood te eten van
			 'n God die ze onttroonden, en zich te kleeden in den mantel van profeten welker
			 waardigheid ze ontkennen.
		  
		  Deze hansworsten nu, oefenen in Holland grooten invloed uit. Zeer
			 veel leeken beginnen zich te schamen over de oude vertellinkjes, en zoeken
			 uitwegen om de wankelende of omgeworpen overtuiging in 'n fatsoenlyk haventje
			 te bergen. Fatsoenlyk... dàt's het woord! Deze kromme moderniteit is
			 bien portée. Men kan er mee uitgaan zonder aangespuwd te worden.
			 't Is immers 'n godsdienst? Wat wil men meer?
		  
		  De opmerking ligt voor-de-hand dat in de gelederen van zùlke
			 vrydenkers, de rekruten worden aangeworven voor 't cismoerdyksch liberalismus,
			 'n onkruid waarvan gy, Vlaamsche liberalen, u geen denkbeeld maken kunt.
			 Waarachtig, men zou katholiek en konservatief worden, uit walging van
			 die vryzinnigheid! Wat dan ook dikwyls gebeurt.
		  
{==137==} {>>pagina-aanduiding<<}
 
		  Pour la bonne bouche zyn zulke modernen en liberalen
			 gewoonlyk leden van 'n Javaannut-Maatschappy, 'n vereeniging die aan den weg
			 timmert met meetings en speeches, en die ik eenigszins kan doen kennen door u
			 afschrift te geven van m'n antwoord op zekeren brief, waarin ik - 
			 havelaar! - werd uitgenoodigd
			 bytedragen in de pogingen om den Javaan... lezen en schryven te leeren.
			 Ziehier:
		  
		  Aan de Haagsche Afdeeling der Maatschappy:
		  ‘tot nut van den javaan.’
		  
		  Wel-Edele Heeren!
		  
		  Ik ontving zoo-even uw uitnoodiging om bytedragen aan 'n
			 ‘fonds voor het onderwys onder de Javanen’ en ben zoo vry U
			 daarover m'n verwondering te betuigen.
		  
		  Het kon u toch, naar ik meen te mogen veronderstellen, bekend
			 zyn, dat ik aan 't welzyn der inlandsche bevolking van Nederlandsch-Indie heb
			 ten-offer gebracht wat 'n mensch offeren kan, en derhalve iets meer dan de
			 velen die met het oog op pensioens-reglement of arrondisseering van fortuin, de
			 misbruiken op Java rustig aanzagen - zoo niet erger! - tot op den dag dat het
			 bestryden daarvan zou kunnen plaats hebben zonder gevaar, of zelfs met
			 voordeel.
		  
		  Ik meen 't dus zonderling te mogen vinden, aangesproken te worden
			 om hulp, namens de door U vertegenwoordigde Maatschappy, die naar m'n innige
			 overtuiging, door de oogen des volks afteleiden van de ware oorzaken der kwaal,
			 het hare bydraagt om die kwaal te bestendigen en ongeneeslyk te maken.
		  
		  Wie inderdaad prys stelt op beschaving, tracht haar
			 niet bespottelyk te maken door het uitreiken van geillustreerde schoolboeken,
			 printjes en hand-atlassen aan de slachtoffers van stelsel-matige knevelary,
			 mishandeling en moord.
		  
		  Met nog eenige andere elementen - valsch liberalisme,
			 vry-arbeids-schwindel, kleinstädterei, geloof, geldzucht, europesche
			 baarsheid, e.d. - is de Maatschappy tot Nut van enz., onbewust
			 een der werktuigen in de hand van het booze, en als zoodanig 'n domme wreede
			 satyre op de Havelaarszaak, waarin de kanker die Indiën opvreet, met den
			 vinger is aangewezen.
		  
{==138==} {>>pagina-aanduiding<<}
 
		  Onbewust? Ik wil 't gelooven!
		  
		  Maar niet geloof ik dat deze onkunde als
			 verschooning gelden mag, sedert ik ieder die lezen kan in de gelegenheid stelde
			 minder onnoozel te wezen.
		  
		  Zeer gaarne wil ik naar m'n zeer beperkt vermogen iets bydragen,
			 zoodra er gelden worden verzameld voor 'n fonds om lezen te leeren aan't
			 Nederlandsche Volk.
		  
		  Het doet my intusschen zeer leed, te moe en ontwaren dat
			 achtenswaardige personen, als waarvoor ik de onderteekenaars der my geworden
			 circulaire meen te moeten houden, zich hebben laten verlokken ten-behoeve van
			 Droogstoppels bezwaard gemoed de rol van Tetzel te spelen.
		  
		  Met de meeste onderscheiding heb ik de eer te zyn, enz.
		  
		  's Hage, 5 October 1869.
		  
		  Op dit schryven ontving ik gedurende zeer langen tyd volstrekt geen
			 antwoord, en ten-laatste... 'n zonderling antwoord. Maanden na m'n brief
			 namelyk, werd op-eenmaal een der onderteekenaars van de aan my gezonden
			 circulaire - in z'n hoedanigheid van stenograaf was de man na-familie van
			 politiekery - bevorderd tot liberaal voorlichter in indische zaken te Batavia.
			 Hy was hiertoe zeer geschikt, niet omdat-i van deze zaken iets wist - dit is
			 volkomen onnoodig - maar omdat hy zinsneden maken kan, 'n hebbelykheid die,
			 gelyk we dagelyks zien, alle andere hoedanigheden overbodig maakt. De uitgever
			 die hem in dienst nam, schynt berekend te hebben dat er op de lektuurmarkt wat
			 liberalismus te plaatsen was, en de courant zou dus liberaal zyn. Onze
			 stenograaf had in den Haag gehoord dat er liberalismus lag in 't vry
			 arbeiden der Javanen. Dit vind ik ook. Maar de Liberalen vatten de
			 zaak eenigszins anders op. Hun vryzinnigheid schryft voor, den onnoozelen
			 inlander overteleveren aan 't schuim van aventuriers uit alle werelddeelen. En
			 zie, ook hiermee zou ik, liberaal, des-noodsgenoegen nemen. De Javanen
			 moeten dan maar slimmer worden. Maar... die maatregel sluit in zich: de
			 omvèrwerping van 't Gezag, dat thans - nu-en-dan ten-minste - eens
			 by-uitzondering recht zou kunnen doen. Hoe dit zy, ik ben tegen het
			 stelsel der Liberalen, dat zy 't stelsel van Vryen-Arbeid noemen.
			 Hierover schreef ik reeds in 1862, en onlangs weer, 'n brochure.
		  
{==139==} {>>pagina-aanduiding<<}
 
		  Let wel dat m'n in die beide brochures geopenbaarde meening over den
			 Vryen Arbeid, geheel in-stryd is, met m'n belang zoowel, als met m'n overigens
			 anti-gouvernementeele stemming. De Regeering van Nederland, dozynen malen
			 veranderd van zoogenaamd-politieke kleur, is zich altyd gelyk gebleven in 't
			 miskennen en tegenwerken van m'n pogingen om iets goeds te doen. Ik sla nu de
			 oorzaak hiervan over. In-den-beginne boden my de Liberalen hun ondersteuning
			 aan, die ik weigeren moest omdat de voorwaarden tegen m'n gemoed streden.
			 In-plaats daarvan schaarde ik my, in de hoofdkwestie die de partyen verdeelt -
			 partyen waarmee ik overigens niets wil te maken hebben - aan den kant van
			 dezelfde Regeering die ik overigens, nu zoowel als toen, blyf aanklagen
			 van infamie. Neen, nu méér dan toen! Elke dag die er na 't
			 verschynen van den Havelaar verloopt, maakt de misdaad
		  grooter. Men laat in buitenlandsche bladen vertellen dat er nà den
		  Havelaar zooveel verbeterd is. Leugen! De zaken zyn hoe langer hoe erger
		  geworden, 'tgeen met 'n weinig menskunde is afteleiden uit de wyze waarop men
		  my, die dan toch tot deze beweerde verbeteringen zou hebben aanleiding
		  gegeven, behandeld heeft. Er kan in Indie niets verbeterd worden zonder my.
		  Meen niet dat er in deze betuiging eigenwaan ligt - of erger nog! - jacht op
		  voordeel, en dus eigenbelang. Ik wil u dit ophelderen.
		  
		  Wat eerzucht of eigenbelang aangaat, verklaar ik by dezen dat ik -
			 even als in 1859
			  *
			 - de Nederlandsche Regeering, elk aanbod om my, wat m'n persoonlyke grieven
			 aangaat, tevreden te stellen, in 't gezicht zal werpen. Dit is de taal niet
			 van iemand die zoo'n aanbod uitlokt, niet waar?
		  
{==140==} {>>pagina-aanduiding<<}
 
		  En... eigenwaan, hoogmoed? Stel me zoo laag als ge wilt - of als
			 modernen en liberalen willen - noem me dom, onbekwaam, slecht, onbruikbaar,
			 onfatsoenlyk in één hollandsch woord, dan nog zou elke
			 verbetering van de indische toestanden moeten worden voorafgegaan door 'n blyk
			 dat men my gelyk gaf in de door daden gestaafde meening: dat
			 ‘diefstal, roof en moord geen Regeerings-systeem wezen
			 mogen.’ Geen ambtenaar in Indie durft na myn ervaring, z'n plicht
			 doen. Helden en martelaars zyn te zeldzaam om op uitzonderingen te kunnen
			 rekenen. De Nederlandsche Regeering is 'n Regeering van schelmen, zoolang ze
			 niet door daden toont met het verledene gebroken te hebben.
		  
		  Ge ziet het, ik vlei die Regeering niet. Toch wist de zoo-even
			 onsterfelyk gemaakte liberale voorlichter-stenograaf, uit m'n bestryding van
			 den Vryen-Arbeid te ontdekken: ‘dat ik my verkocht had aan 't
			 Behoud.’
		  
		  M'n gissing dat deze ontdekking 'n uitvloeisel is van wrevel over
			 den brief dien ik u meedeelde, vindt eenigen steun in de opmerking hoe
			 àndere penvoerders van die soort àndere stukken afdoen. Ik sprak
			 zoo-even van m'n nummer 
			 454. Zoudt ge niet meenen, dat er onder de
			 leden van de moderne sekte iemand moest gevonden worden, die my antwoordde,
			 wederlegde, bestreed? Niets van dit alles. Ze schelden my uit, voilà
			 tout!
		  
		  Nu erken ik, ook van myn zy de liberalen en modernen niet zeer
			 vriendelyk te behandelen. Maar... ik zeg er by: waarom? De lezer moge
			 beoordeelen of de forsche woorden waarmee ik die lieden aanspreek, te wyten zyn
			 aan myn wansmaak, onbeschaafdheid en oneerlykheid, of aan hùn
			 eigenschappen van dergelyke soort, die geen andere dan zeer onaangename
			 kwalifikatien toelaten?
		  
		  Een lid dan van deze zeer liberaal-moderne sekte tastte my in zoo'n
			 Javaannut-vergadering aan. Dit moest wel om de vraag te voorkomen: ‘als
			 ge dan iets doen wilt voor den Javaan, waarom trekt ge geen party voor 
			 havelaar, die voorgesteld heeft
			 hem niet te laten vermoorden?’ Dit nu willen ze niet, omdat het 'n
			 schuldbekentenis wezen zou. Zelfbehoud dwingt alzoo tot zwartmaken. Wat ze dan
			 ook doen. Precies als liberalen en lettermannen.
		  
		  Onze moderne verhandelaar verkondigde aan ‘de schare’ -
			 'n dominees woord - ‘dat die havelaar beneden alles
			 
{==141==} {>>pagina-aanduiding<<}
 was.’ Goed. Of liever, niet goed, maar ik ga 't
			 voorby, omdat ik niet gaarne hoog zou staan in de schatting van zulke mannen,
			 en tevens omdat niet juist hierin het punt ligt, waarop ik nu wilde neerkomen.
			 Ik herinnerde u zoo-even in welke omstandigheden en waarom ik m'n
			 ontslag nam, en wilde u verhalen hoe zoo'n moderne dominee die handeling
			 kwalificeert. Ter inleiding der verzekering dan aangaande m'n byzonder laag
			 standpunt, zeide hy: ‘na op een onaaangename wyze uit den dienst te
			 zyn geraakt.’
		  
		  Denk nu niet dat ik heel boos op dien man ben.
			  * Integendeel. Met het oog op 't gebrek aan
			 talent dat schelmen kenmerkt, moet ik erkennen dat z'n parafraze heel aardig
			 gevonden is. Ik die geen schelm ben en dus wèl talent heb, zou me
			 waarachtig eenigszins moeten inspannen om geestiger te zyn.Voyons:
		  
		  ‘Nadat 
			 curtius op 'n onaangename wyze
			 in 'n gat was gevallen kwam er 'n moderne Javaannutter die hem
			 bespoog, enz.
		  
		  Ge begrypt dat m'n boosheid te kostbaar is om ze wegtewerpen aan
			 zoo'n man. Maar, wat te zeggen van de ‘schare’ die na den nooit
			 weersproken Havelaar zoo ‘mooi’ te hebben
		  gevonden, zoo'n wezen geduldig aanhoort en hem niet ter-deure uitwerpt? Is 't
		  niet om vies te worden van scharen?
		  
		  Dit ben ik dan ook. Ge hebt het kunnen bemerken in m'n stuk over
			 ‘Publieke Voordrachten’ als 't u niet reeds vroeger mocht gebleken
			 zyn uit de Inleiding van de Minnebrieven. Het is me
		  immers bekend, dat ik, in 't publiek sprekende, gevaar loop iemand onder m'n
		  gehoor te hebben die zoo'n modernen schandvlekker zwygend, en misschien wel met
		  fatsoenlyk ‘genoegen’ heeft aangehoord? Hartelyk dank!
		  
		  Zóó is m'n Publiek, 
			 de geyter!
		  
		  Maar wat behoef ik dit U te verhalen, U die in den
			 Haag moeite hadt onder de leden van 't letterkundig kongres iemand te
			 vinden, die erkennen durfde dat-i wist waar ik woonde! Herinnert ge u, hoe 'n
			 ‘litterator’ - kan ik 't helpen, dat de man geen opgang maakt? Laat
			 hem trachten wat ziel te krygen, dan zal 't misschien lukken - herinnert ge u
			 hoe 
{==142==} {>>pagina-aanduiding<<}
 die verschipbreukte geen-effektmaker, op de vraag naar m'n
			 adres, u antwoordde: dat weet ik niet - hy loog! - ge moet dit vragen
			 aan... 
		  
		  En daarop de naam van 'n dame?
		  
		  Van 'n dame die - dit is waar, helaas! - die ook schreef of schryft,
			 en wel met wat ziel, maar toch niet opgangerig of ‘mooi’ genoeg, om
			 de boosaardigheid waard te zyn van zoo'n laster. Want lasterlyk was de
			 insinuatie! En dit blyft ze, al zy 't dan dat noch die dame noch ik ons heel
			 zwaar gewond voelden door de venynige bedoeling. Dit immers kon die brave
			 letterkundige niet weten. Hy, in z'n burgelyk opvattinkje, moest meenen al 'n
			 zeer vergiftigden pyl te hebben afgeschoten, en ik ben zoo vry den wil voor de
			 daad te nemen. Slechts zeer weinig vrouwen zyn voor zulke aanvallen ongevoelig,
			 en wat my betreft... och, 't getal meisjes die me verleid hebben is te groot
			 dan dat ik zoo nauw zou letten op ééne meer of minder. Maar dit
			 kon onze moderne liberaal alweer niet weten, hy die - dàt kondt gy hem
			 toch aanzien, denk ik! - gewoon was zich te behelpen met het liederlyk regime
			 van den ryksdaalder! (IIa, blz. 9.) Door 'n allervreemdsten samenloop
			 van omstandigheden echter, was juist de door hem genoemde dame, een van de zeer
			 weinige Nederlandsche maagden, die ik niet vergunde misbruik te maken van m'n
			 onschuld. Mocht te-eeniger-tyd, de vrouw, de zuster, de nicht, de dochter van
			 dien ‘letterkundige’ me komen smeeken om de eer van wat oneer...
			 dan zal ik ze, om-den-wille van myn eer, verwyzen naar m'n
			 schoenpoetser, die dan zelf beslissen mag of-i lust heeft zich te
			 kompromitteeren.
		  
		  Ik vraag u, 
			 de geyter, of zùlke
			 kwajongensstreken, anders moeten beantwoord worden, dan met zùlk
			 sarkasme?
		  
		  En dit alweer niet om den stumpert die, ten einde raad van wrevel
			 over gebrek aan talent, dit meende te kunnen aanvullen met wat laster. Neen, om
			 hèm niet, maar: zoo is m'n Publiek, de geyter! De vraag
			 of ik morgen brood hebben zal, hangt af van de mooivindery van zùlk
			 gepeupel!
		  
		  Gelyk ik in m'n brief aan de Javaannutters zeide, offerde ik alles
			 wat 'n mensch offeren kàn, loopbaan, eer, geld, huiselyk geluk... ik had
			 niet meer! 't Was myn schuld niet, dat ik te Lebak in 't leven bleef. M'n
			 voorganger was vermoord. Ik wist dit, toen ik my en de mynen blootstelde aan 'n
			 gelyk lot. Kon ik 't helpen dat ik niet bezweek onder de gevolgen van
			 deze zoo moeielyke plichtsvervulling, en dat 
{==143==} {>>pagina-aanduiding<<}
 alzoo myn
			 leven nog niet kan genoemd worden onder de gebrachte offers? Is 't
			 billyk, dit alles zóó te beantwoorden, als ik van 't
			 Nederlandsche Volk ondervind?
		  
		  Na m'n vertrek uit Lebak zwierf ik, wachtende op Recht, jaren lang
			 als 'n misdadiger rond, dervend, hongerend, zonder dak soms, maar
			 altyd onzeker of ik den volgenden dag 'n dak hebben zou. Gedurende dien
			 tyd - ikzelf ben verbaasd over de mogelykheid - arbeidde ik. Dit mogen m'n
			 werken getuigen. Ik bracht wel niet zooveel voort, als waarschynlyk in andere
			 omstandigheden 't geval zou geweest zyn, maar toch: ik werkte! Ik
			 trachtte nuttig te zyn waar ik kon, zooveel ik kon.
		  
		  Let nu eens op de wyze waarop m'n arbeid wordt opgenomen. ‘Ik
			 weet er niets van’ zegt ge! Juist! Het modern liberalismus draagt wel
			 zorg dat ge hiervan niets te weten komt. Om eens één ding te
			 noemen. Ge hebt m'n IIIn bundel 
		  ideen gelezen. In geen enkel Hollandsch
		  tydschrift, in geen enkele Hollandsche Courant, is dat boek besproken. Acht
		  gy uw Jezuïten in-staat tot zoo'n... Jezuïtisme?
		  
		  Wilt ge eens vernemen welken weerslag ik te hooren kreeg op m'n -
			 nog-al pikant! - werkjen over Specialiteiten? Het werd als
			 paccotille inéén greep vermeld met andere pas verschenen
			 werkjes, onder de opmerking: dat de leden der Kamer daaruit wel iets konden
			 leeren - ei, waarlyk? - en: dat daarin 'n ‘koddige’ historie
			 voorkwam over zekeren Jonker Frits!
		  
		  M'n Millioenen-Studien zag ik tot m'n groote
		  verbazing aangekondigd in de N. Rotterd. Courant. Ze waren
		  ‘geestig, onderhoudend’ en: ‘de schryver kan dol
		  doorslaan.’ Waaraan had ik de neerbuigende goedheid te danken, dat
		  men wel wilde erkennen iets van my gelezen te hebben? Aan de noodzakelykheid om
		  den Volke meetedeelen: ‘dat de lezer 'n paar noten, waarin ik het nut
		  van legers en den aanleg van spoorwegen op Java behandel, gerust kon
		  overslaan.’ Ik geloof van een-en-ander iets meer te weten, dan 't
		  onbekend schryvertje dat zulke recensien aan den N. Rotterdammer levert,
		  en zal me wel wachten met hem in polemiek te treden, vooral daar ik over 't
		  ‘nut van legers’ niet eens gesproken heb. Dit toch is 'n heel
		  andere zaak dan m'n klacht over de lafhartigheid van den militairen stand, het
		  uitvloeisel van opmerkingen die, geheel-en-al myn eigendom, nog nooit
		  	werden te-berde gebracht, en niets te maken hebben met het ver-
{==144==} {>>pagina-aanduiding<<}
 sleten
		  gewawel van Vredebonden over de ‘afschaffing van staande
		  legers.’ De man moet dus, als gewoonlyk, beginnen met lezen te leeren, en
		  ik acht me niet geroepen hem daarin les te geven. Maar dit alles is de vraag
		  niet. Voor my niet! Ik haalde dit prachtstuk van krantenwysheid slechts
		  aan, om te doen in 't oog vallen op welke voorwaarde alleen, men afwykt van 't
		  beoogd modern en liberaal doodzwygen. Ge zult toch erkennen dat m'n werken 'n
		  serieuze behandeling verdienden, niet waar?
		  
		  Welnu, ze durven niet!
		  
		  Maar... elke indruk zoekt 'n uiting. De liberaal dien ik aantastte
			 in zijn afgod thorbecke - nooit is 'n
			 fétiche klakkeloozer op 'n voetstuk geraakt! - wacht zich wel my
			 te wederleggen, maar... trekt u by den jas als ge in den Haag komt, om u te
			 verzekeren dat ik 'n onverlaat ben. Dit nu is wel waar, doch 't bewyst niet dat
			 z'n thorbecke hooger rang heeft dan prins der ordinairheid. Niemand
			 komt voor de modernen op, doch... in de Arnhemsche Courant - liberaal, m'nheer,
			 heel liberaal! - wordt verzekerd dat ik m'n tyd doorbreng met ‘bittertjes
			 drinken.’ Ook dit is wel weer de waarheid - helaas, hoe kan ik 't
			 ontkennen tegenover u, die me zoo vaak beschonken zaagt! - maar... m'n
			 aanhoudende staat van dronkenschap heldert het verband niet op, tusschen niet
			 gebeurde wonderen, en 't uitbuiten van die gekheden, alsof ze wèl
			 geschied waren. Er is wel niemand die m'n bewyzen tegen 't bestaan van 'n God
			 tracht te ontzenuwen, maar... ze wreken hun God - zegge: de broodwinning! -
			 door my 't leven in Holland onmogelyk te maken! Niemand waagt het, iets te
			 weerspreken van wat ik in den Havelaar of in later,
		  daarmee in verband staande, werken aanvoer, maar... 
		  
		  Kom, laat ons eindigen met de juweelige beschuldiging van den
			 modernen Javaannutverhandelaar:
		  
		  ‘Die 
			 havelaar is op onaangename
			 wyze uit den dienst geraakt.’
		  
		  De waarheid is het!
		  
		  Beste 
			 de geyter, zyn uw Jezuïten
			 van dàt kaliber? Komaan, laat u roeren door hun onschuld, en omhels er
			 een!
		  
		  Loon eisch ik niet. Althans niet om mynentwil. Hoogstens zou ik
			 daarop aandringen, als blyk van verbetering der algemeene moraliteit. Ik ben -
			 en deze verklaring werp ik orthodoxen en behouders zoowel, als modernen en
			 liberalen 
{==145==} {>>pagina-aanduiding<<}
 in 't gezicht - een der zeer weinigen, die
			 bewezen 't goede lief te hebben, ook waar 't gestraft wordt. Dat ze 't
			 my nadoen!
		  
		  Neen, ik klaag niet over de miskenning van m'n diensten, dan
			 voor-zoo-ver deze miskenning ten-nadeele strekt van henzelf wien ik die
			 diensten bewees. Het doet me leed dat de wereld zoo slecht is, maar
			 om-mynentwil klaag ik niet!
		  
		  Ik klaag áán!
		  
		  Dit blyft myn plicht, omdat het smoren van m'n grieven te veel
			 schurkery zou schynen te wettigen voor de toekomst.
		  
		  Toch sla ik veel over, en 't voornaamste!
		  
		  De korte zin van deze lange rede, myn ronde eerlyke de
			 geyter, is u te vragen of 't wel zoo erg te verwonderen is als ik bitter
			 ben?
		  
		  Wees met uw lieve vrouw - nu is zy in Holland gekompromitteerd! -
			 hartelyk gegroet. Zeg namens my een vriendelyk woordjen aan al wat
			 ‘straks’ uitspreekt als: seffens... aan de Vlaamsche
			 vrienden! Deel hun mede dat het my, in den gewonen zin des woords, zeer goed
			 gaat. Ik ben... schrik niet, ik ben schryver tegenwoordig - hu, precies
			 als 't liederlyk ventje dat m'n adres niet durfde weten! - maar ik schik me,
			 met weerzin zeker in de kameraadschap, doch overigens redelyk wèl in 't
			 schryven zelf. Ik heb tegenwoordig, wat ik niet had sedert m'n vertrek van
			 Lebak, 'n kamer waar ik arbeid, met de hoop er te kunnen blyven: 'n koning te
			 ryk! 't Zal me benieuwen of de Hollanders weer middel vinden om me uit dezen
			 schuilhoek te verjagen. Van de wonden die me geslagen zyn - van de
			 ondeelbare, bedoel ik nu - spreek ik niet. Dit zou aan te velen 'n
			 schandelyk genoegen doen. Bovendien, zulke zaken zyn voor Publiek niet grof
			 genoeg. Ik zal u daarvan een-en-ander meedeelen, zoodra ik te Antwerpen kom.
			 Dàn zult ge kunnen beoordeelen, wat het liberaal, modern en orthodox
			 goddienend Nederland me gedaan heeft, en ik hoop u te bewegen tot de erkentenis
			 dat m'n bitterheid zeer gematigd is. Vaarwel!
		
		
		  943.

		  En ik, die na Vorstenschool zoo'n lust in cyfers had! 't Is
			 wel hard voor me, dat ik nu nog eerst moet verhalen waarom ze zoo terstond
			 volgen op dat drama. Juister dus: niet terstond. 
		  
			Ik had alzoo m'n ontslag gevraagd, om dien gouverneur-
{==146==} {>>pagina-aanduiding<<}
generaal
			  in-staat te stellen, iets meer van de zaken te weten te komen dan
			 hem bekend kon zyn uit - leugenachtige! - officieele berichten. Doch zie, de
			 man dien Nederland aan 't hoofd stelde van insulinde, had het
			 ‘te druk’ met huishoudelyke zaken, om my te hooren.
		  
		  Dit was erger dan dom. Dit was slecht!
		  
		  De natie heeft hem tegen my gelyk gegeven. De Natie is dus even
			 slecht als die 
			 van twist, en ik heb ongelyk in
			 de meening dat men dien man moest verwyderen uit de Eerste-Kamer, waar-i nog
			 altyd meespreekt over Indische zaken. Zóó'n Volk moet
			 zóó vertegenwoordigd worden. Nederlanders die 
			 duymaer van twist kiezen ter
			 behartiging van nederlandsche belangen, zyn volkomen konsekwent.
		  
		  Maar dit alles kon ik niet voorzien, toen ik Lebak verliet. Toen en
			 zeer vele jaren daarna ging ik gebukt onder de goedige meening dat er dan toch
			 eens eindelyk recht zou gedaan worden. Ik hoopte van dag tot dag, van maand tot
			 maand, van jaar tot jaar.
		  
		  Ook zonder nu te spreken van de rechtsweigering zelf, heeft
			 Nederland my ook hierin niet braaf behandeld, dat het me zoolang bedroog met
			 valsche hoop. Wanneer men na 't verschynen van
			 den Havelaar, ronduit gezegd had: wy trekken party voor
		  schelmen en schelmery... zie, dan had ik immers terstond 'n winkel kunnen
		  opzetten, of 'n ambacht beoefenen, of boeken maken? Het ontbreekt me noch aan
		  bekwaamheid, noch aan yver. Werken was altyd m'n lust. Nog heden op
		  twee-en-vyftigjarigen ouderdom, neem ik aan me binnen zeer weinig weken bekwaam
		  te maken voor zeer veel ambten, betrekkingen, bedryven of ambachten, jazelfs
		  daarin uittemunten. Het getal werkkringen waarvoor ik ongeschikt ben, is niet
		  zeer groot. Ik zou niet kunnen zyn: nederlandsch minister of
		  konstitutioneel koning. Niet, direkteur, kommissaris of agent van policie. Niet
		  hoofdredakteur of 2e, 3e, 5e... 7e
		  redakteur van 'n courant. Niet, lid van 'n rechtbank. Niet, advokaat. Zoo is er
		  nog een-en-ander meer, maar 't blyven uitzonderingen. Het spreekt overigens
		  vanzelf dat ik ook voor zulke bedryven ongeschikt ben, die zekere fysische
		  eigenschappen vorderen, welke ik nooit bezat of verloren heb. Graveur of
		  letterzetter kan ik niet zyn, omdat m'n oogen zwak worden. Als matroos of
		  leidekker kan ik geen dienst doen, om de duizeling die me bevangt by 't staren
		  in de diepte, enz.
		  
{==147==} {>>pagina-aanduiding<<}
 
		  Maar tegenover dit alles staat dat ik me verdienstelyk zou kunnen
			 maken in 't belasting-, post-, munt- en bankwezen, zaken die thans met of
			 zonder behulp van den hedendaagschen citeer-zondebok 
			 stuart mill - 'n engelschen
			 trompetter! - allerjammerlykst worden behandeld.
		
		
		  944.

		  Men zie over de hier bedoelde soort van engelsche trompetters, m'n
			 ‘Duizend-en-een Hoofdstukken over
			 Specialiteiten.’
		  
		  Het is niet onaardig optemerken hoe men overal - in onze ellendige
			 Tweede-Kamer niet het minst! - onkunde, ordinairheid en volslagen gebrek aan
			 ruimte van blik - tracht te bedekken met citaten. Toen 
			 Sganarelle, in moliere's 
		  Médecin malgré lui voor dokter
		  spelen moest, en naar 'n gelegenheid zocht om den vader van z'n patiente bewys
		  te geven van z'n bekwaamheid, begon hy aldus:
		  - Aristote - zyn 
			 stuart mill waarschynlyk! -
			 prescrit... qu'on se couvre.
		  - Ei kom... heeft 
			 Aristoteles dit werkelyk gezegd, hervat de
			 ander, verbaasd over zooveel geleerdheid. En in welk hoofdstuk?
		  - Dans son chapître des chapeaux, antwoordt
			 Sganarelle.
		  
		  Men bedenke evenwel, dat deze paljas door stokslagen tot z'n
			 voorlichterschap gedwongen was. Wanneer werd ooit 'n Kamerlid op zoo'n
			 onheusche manier aan 't bedokteren des Volks gezet? Immers niemand. Hùn
			 idioot gescherm met dien stuart mill staat beneden de hansworstery in
			 de farce van 
			 moliere. De heeren onder elkander
			 houden zich alsof ze 't heel mooi vinden, en kaatsen de citaten met handen vol
			 heen-en-weer. Of 't Volk zich hierdoor laat bedriegen, is my onbekend.
			 Misschien wel. Maar ik niet, waarvan akte.
		  
		  De Kamerleden hebben niet byzonder geprofiteerd van den hun door den
			 Spectator gegeven wenk dat er uit m'n Specialiteiten voor hen wel iets
			 te leeren viel.
		
		
		  945.

		  Na zeer korte voorbereiding dan, zou ik kunnen optreden als
			 onderwyzer in 'n groot deel der vakken die aan hoogere en lagere scholen
			 gedoceerd worden. Ik bedoel hiermee geenszins, nu in die vakken bekwaam
			 te zyn. Van de meeste studie-onderwerpen echter weet ik genoeg om 't niet-weten
			 der leerlingen te begrypen, 'n begrip dat zeer dikwyls den leeraar van
			 	beroep ontbreekt. De zoodanige heeft even-
{==148==} {>>pagina-aanduiding<<}
 min besef van z'n
			 betrekkelyke tegenwoordige onbekwaamheid, als herinnering van z'n volslagen
			 onkunde toen hyzelf op de leerbank zat. Deze herinnering en dat besef zyn in my
			 zeer levendig. En juist hierom - in-verband natuurlyk met andere hoedanigheden,
			 waaronder geduld en primitiviteit van opvatting, iets als:
			 ‘ongeschooldheid’ 'n groote rol spelen - geloof ik als hoog- of
			 laagleeraar in Geschiedenis, Wiskunde, Staats-ekonomie en Letteren, beter te
			 kunnen voldoen dan... sommigen. Ik schaam my eenigszins over de nederigheid van
			 deze betuiging. Die ‘sommigen’ werden met hun taak belast door
			 dezelfde Nederlandsche Natie, die 
			 duymaer van twist gebruiken kon
			 als landvoogd van Insulinde, en als lid van haar vertegenwoordiging. Met het
			 oog op de rezultaten van z'n bestuur daarginder, en lettende op 't gemiddeld
			 gehalte der vruchten die 't akademisch onderwys afwerpt, zou ik misschien aan
			 billyken hoogmoed verschuldigd zyn, m'n verzekering vierkant omtekeeren, en my
			 onbekwaam te verklaren voor nederlandsch professor.
		  
		  Zóó misschien dachten hierover de tot beslissing
			 geroepen beoordelaars, toen ik - op uitnoodiging van eenige jongelieden der
			 Delftsche school - m'n diensten aanbood als leeraar in 't Mahomedaansch Recht,
			 Indische Land- en Volkenkunde, en nog 'n paar vakken. Er werd 'n ander
			 benoemd.
		  
		  Zeer uitdrukkelyk echter was zoodanig de meening van zekeren
			 tot Minister bevorderden Sekretaris-Generaal van Kolonien. Op aanraden en
			 verzoek van den aftredenden minister, vroeg ik den nieuwbenoemde of-i my
			 als Sekretaris-Generaal, als z'n opvolger alzoo, gebruiken kon? Er bestond 'n
			 reden van huishoudelyk-departementalen aard, om hieraan geen gevolg te geven,
			 'n reden die me zoo billyk voorkwam dat ik my oogenblikkelyk terugtrok. Een
			 verdienstelyk ambtenaar namelyk by het Departement zelf, had aanspraak op
			 bevordering, na sedert lange jaren telkens in z'n loopbaan te zyn belemmerd
			 door ‘ingeschoven’ kandidaten uit Indie. Daar ik van anderen weet
			 hoe hard dit valt - ik bekommerde my in dezen zin nooit om
			 carrière, daar ik gewoon was m'n rang zelf te maken, en dien niet liet
			 afhangen van benoemingen - verheugde ik my in deze zaak iets te bemerken dat
			 naar recht geleek. De nieuwbenoemde minister, misschien in de meening dat ik
			 troost noodig had - nu ja, m'n gezin leed gebrek, maar dit kon die zoo lang
			 gepasseerde ambtenaar niet helpen - maakte met welwillende bedoeling de
			 opmerking dat ik my deze teleurstelling niet te zeer
{==149==} {>>pagina-aanduiding<<}
 moest
			 aantrekken. ‘Geloof me, zeide hy, de funktien van Sekretaris-Generaal
			 zouden u niet passen... 
		  
		  Je ne dis pas non! Maar... m'n vrouw en kinderen hongerden!
			 De aftredende minister had my aangeraden en verzocht me by zyn opvolger
			 aantemelden. Hy zag hierin 'n kans voor de Regeering, om zonder al te
			 moeielyken stryd tegen valsche schaamte, my zekere genoeg-doening te
			 verschaffen. Het is uw plicht, zeide hy, haar deze gelegenheid niet
			 aftesnyden.’ Ik dééd dus m'n plicht. Maar:
		  
		  ...de betrekking van Sekretaris-Generaal zou u niet passen - zoo
			 sprak de aftredende titularis die minister werd! - want de
			 werkkring, hoe bedryvig ook en inspanning vorderend, bestaat uit 'n
			 aaneenschakeling van nietigheden.’
		  
		  Hyzelf nu had die betrekking eenige jaren - en ik geloof met
			 lof - vervuld. Hy werd uit die betrekking door de Natie geroepen
			 tot de waardigheid van minister. Hy oordeelde dat de door hem pas
			 verlaten werkkring te nietig voor me was... 
		  
		  En hy bedroog zich. Wel is 't de waarheid dat ik in ons land geen
			 minister zou kunnen zyn, omdat het nederlandsch belang niet in
			 overeenstemming kan gebracht worden met eergevoel. Ook acht ik my te goed om te
			 kibbelen met den eersten den slechtsten die door 'n kiesdistrikt wordt
			 aangesteld tot ‘geacht lid.’ Maar als Sekretaris-Generaal, zonder
			 andere verantwoordelykheid dan stipt arbeiden, zou ik zeer goed voldoen. Wat de
			 soort van arbeid aangaat... niets is beneden my. In dezen zin alzoo had de
			 moderne spreekbeurtman van zoo-even, die verzekerde dat ik ‘beneden
			 alles’ stond, volkomen gelyk, al bedoelde de man 't heel moderniter
			 eenigszins anders. Ik geloof niet te hoog te staan voor wàt ook, en zou
			 m'n roem zoeken in reine straten, zoodra de omstandigheden me noopten den bezem
			 ter-hand te nemen. Waarschynlyk echter zou ik in dat geval ‘op
			 onaangename wyze’ den straatdienst moeten verlaten, omdat er zooveel
			 moderne en liberale voddenrapers zyn, die by reine straten slechte rekening
			 maken.
		  
		  Hoe dit zy, na de aangevoerde betuiging van 'n minister, die blyk
			 gaf my te hoog te stellen om hem optevolgen in 't pas door hemzelf verlaten
			 ambt, zoeke men geen misplaatsten hoogmoed in 't beoordeelen van myzelf. Vooral
			 niet, nu ik de verzekering herhaal dat die minister zich vergiste.
			 Ter-goeder-trouw meende hy te doen te hebben, niet zoozeer met 'n onbruikbaar
			 genie misschien, maar toch met iets als 
{==150==} {>>pagina-aanduiding<<}
 geniale onbruikbaarheid.
			 Zyns ondanks - want hy was en is 'n goed mensch - voelde hy zich aangestoken
			 door den nederlandschen laster, die onuitputtelyk is in 't verzinnen en
			 aanwenden van middelen, om iemand die 't kwade in den weg staat, aftematten en
			 doodtehongeren.
		  
		  Onuitputtelyk? We zullen zien! Ook myn geestkracht is onuitputtelyk.
			 En de vyand is me te-hulp gekomen. Hy heeft met behulp van
			 ‘vrienden’- van myn vrienden natuurlyk! - my 'n slag
			 geslagen, die me ongevoelig maakt voor wat er verder gebeuren kan. Dit geeft
			 kracht! En ik zal ze weten te gebruiken.
		  
		  Wat overigens dat vertellinkjen omtrent m'n geniale onbruikbaarheid
			 betreft, reeds in Indie had ik daarvan de voorsmaak geproefd, kort na 't
			 neerleggen van m'n betrekking te Lebak. Het lag in de rede dat ik pogingen
			 aanwendde om, in afwachting van 't herstel myner verbroken carrière, in
			 't leven te blyven. Terstond alzoo meldde ik my overal om werk aan, zonder iets
			 te gering te achten. Ik konkurreerde met jonge-lieden, met kinderen, met
			 ‘baren’ maar werd overal afgewezen. ‘Men kan toch 'n op
			 verzoek eervol ontslagen Assistent-Resident niet aan klerkswerk zetten!’
			 Bovendien, ik was ‘te knap.’ Men ziet dat het indisch publiek dien
			 minister slechts wat vooruitliep. Ik geloof dat weinigen zoo bittere vruchten
			 oogstten van hun onbekwaamheid, als my m'n ‘knapte’ heeft
			 opgebracht. In één opzicht moest het indische publiek voor 't
			 nederlandsche de vlag stryken. Men vergenoegde zich daarginds met de
			 beschuldiging van ‘knapheid’ en ik had misschien ten-laatste dit
			 zonderling vooroordeel kunnen ontzenuwen, door nu-en-dan - er was kans op! -
			 iets te doen blyken van m'n onkunde. Maar in Indie kwam niemand op de gedachte,
			 my uittemaken voor 'n slecht mensch, wat dan ook dáár niet gelukt
			 zou zyn. Ik was er zeer geacht. De brieven die ik, ook na m'n vertrek uit
			 Lebak, van slymering ontving, leggen hiervan
			 getuigenis af. En de laaghartige van twist
			 zelf was genoodzaakt te erkennen dat ik by 't Gouvernement gunstig genoteerd
			 stond. Men leze overigens met aandacht de beantwoording der vraagpunten die ik
			 den kontroleur van Lebak voorlegde.
			  * Neen, 
{==151==} {>>pagina-aanduiding<<}
 in Indie zou de toeleg om my zwart te maken,
			 niet gelukt zyn! Deze is van zeer speciaal-nederlandschenoorsprong! Waar
			 zou 't heen met de voddenrapery, als men my niet hinderde in 't reinvegen van
			 de straten? En zonder nu te spreken van de vele min of meer
			 rechtstreeks-geldelyke belangen die ik aantastte, men denke eens aan den
			 stupiden wrok van al de lettermannen, die zoo deerniswaard sukkelen aan geen
			 opgang! Lieve hemel, niet alleen draag ik de gevolgen van m'n byzondere knapte,
			 ik word nog bovendien gestraft voor de verregaande onknapheid van die anderen.
			 't Is te veel!
		  
		  En vooral blykt de onbillykheid van dezen letterhaat, als men nagaat
			 dat ik me niet opdrong als auteur. Herhaaldelyk protesteerde ik tegen de
			 benoemingen tot mooischryver, die me na den Havelaar van alle zyden
			 overstelpten. Ten-bewyze beroep ik my op 't stuk in den Tydspiegel, later onder
			 nummer 
			 527 in de 
		  ideen opgenomen, en op de parabel over chresos in de Minnebrieven, of liever nog
		  op den Havelaar zelf. Dat boek was niet geschreven om ‘mooi’
		  te worden gevonden. Het was 'n protest, 'n oproeping om my in m'n pogingen te
		  steunen. Die mooivindery was 'n helsche valsheid van 't christelyk Publiek. Het
		  is nu twaalf jaar geleden dat ik m'n protest tegen schurkery by de Natie
		  indiende, en wat is er gedaan ter verbetering? Niets, niets, niets!
		  Integendeel! Zoo-even vernam ik - Juli '72 - dat men goedgevonden heeft
		  ten-tweeden-male een man tot minister van Kolonien te benoemen, die nooit
		  andere blyken van bekwaamheid of kompetentie gaf, dan dat-i nog sneller dan
		  anderen eenige millioenen uit den Javaan wist te persen.
		  
		  Ziehier weder 'n opmerking die de ‘liberale’ N.
			 Rotterdamsche Courant liefst overgeslagen zag. Ik beveel haar dus zeer aan
			 in de attentie van ieder die - liberaal of behoudend dan - op waarheid
			 gesteld is. De herhaalde benoeming van dien 
			 van de putte tot minister, is
			 schandelyk, en behoorde 'n schandaal te zyn. Nooit openbaarde zich de
			 nederlandsche geldaanbidding op brutaler wys. Ben ik dan de eenige die zich
			 ergert aan dat wegsmyten van waardigheid? Men ziet dat ik m'n 
			 louise in
			 Vorstenschool over heel wat anders dan
		  ‘middelmatigheid’ had kunnen doen klagen! En dit zou ik ook gedaan
		  hebben, indien ik nederlandsche, in-plaats van vry
		  algemeen-europesche toestanden had willen schetsen.
		
		
		  946.

		  De tegenwerking der mannen van letteren had geen grond, want niet
			 dan myns-ondanks betrad ik hun gebied. 
{==152==} {>>pagina-aanduiding<<}
 Veel liever had ik me
			 toegelegd op 'n ambacht, en nog heden zou ik uit gierigheid op m'n denkvermogen
			 aan zulk 'n werkkring verreweg de voorkeur geven indien er kans bestond
			 daardoor in m'n behoeften te voorzien. Ik vraag slechts drie maanden -
			 hoogstens! - om met eere te kunnen dienst doen als smids- timmermans- of
			 horlogemakersknecht. Maar wat kon dit baten? Met den grootsten yver zou 't me
			 onmogelyk zyn, op die wyze de paar ton gouds aftebetalen, die ik schuldig ben.
			 Om nu niet te spreken van belangryker zaken die ik nog te regelen heb in den
			 korten tyd die my te leven overblyft.
		  
		  Iets anders alzoo! Ik zou prote in 'n drukkery kunnen zyn -
			 een onbekend vak in 't land dat op de uitvinding der boekdrukkunst boogt! -
			 maar, helaas, zonder kans op beter financieelen uitslag dan by 't horlogemaken.
			 't Spreekt vanzelf dat direkteuren van drukkeryen, die zoo weinig weten van hun
			 eigen vak, dat ze 't zonder protes of letterkundig ontwikkelde
			 korrektors meenen te kunnen afdoen, geen schatten zouden betalen voor 'n
			 nieuwigheid waaraan ze geen behoefte voelen. Misschien zou ik nog geld moeten
			 toegeven.
		  
		  Iets anders dus. Ik had kans gezien - mits in oorlogstyd! - 'n vloot
			 te kommandeeren, zonder me grooter schande op den hals te halen, dan by zulke
			 gelegenheden gebruikelyk is. Als soldaat neem ik 't op tegen de
			 afgeëxerceerde rekruten van de jongste lichting, en als generaal - mits in
			 oorlogstyd alweer! - tegen de ouweluî van alle lichtingen. 't Spreekt
			 vanzelf dat ik hier dezulken uitzonder, die zich nooit met militaire zaken
			 inlieten, en dus misschien zouden staan blyven tegen-over den vyand, of wel - o
			 civiele gruwel! - hem te-gemoet gaan!
		
		
		  947.

		  De twee eenige hollandsche generaals die sedert eeuwen
			 doorgingen voor eenigszins bekwaam, of althans bruikbaar, waren civiele
			 personen. 
			 Kraayenhof was, meen ik,
			 geneesheer, en 
			 daendels 'n wynkooper. Ook de
			 meeste zeehelden, zy althans die door de
			 Vaderlandsche-geschiedenisboekjes op den voorgrond worden geplaatst
			 (921) waren niet bedorven door militaire opleiding. 
			 Jacob simonszoon de ryk was 'n
			 korenkooper. De watergeuzen waren visschers en koopvaardy-matrozen. De ruyter was, even als m'n vader:
			 ‘schipper naast God van z'n schip.’ Wie deze uitdrukking niet
			 begrypt, kan opheldering vinden in oude kognoscementen. Of zyn ze nog zoo?
		  
		  Wat overigens de ontzenuwende werking van de militaire 
{==153==} {>>pagina-aanduiding<<}

			 africhtery in wegloopen aangaat, verwys ik naar m'n
			 Millioenen-Studien waarin dit onderwerp eenige keeren
			 ter-loops wordt aangeroerd. Ik zal hierop ter-zyner-tyd met meer uitvoerigheid
			 terugkomen, en zoowel op historische als zielkundige gronden aantoonen, dat het
			 militarismus 'n leerschool van lafhartigheid is.
		
		
		  948.

		  En hoeveel andere vakken had ik kunnen kiezen, met redelyke hoop op
			 goeden uitslag! Ik heb kooplieden gekend, die sedert twintig jaar handel
			 dreven, en nog niet ryk waren. 't Is waar dat ze voor den handel waren
			 opgeleid, en alzoo... 
		  
		  Geld winnen òm geld te winnen, komt me niet zeer aanlokkelyk
			 voor. En 't zou my moeite gekost hebben me daarop toeteleggen. Maar als ik 't
			 gedaan had, geloof ik te hebben kunnen slagen in eenigszins korter tyd dan met
			 de mannen van 't vak gewoonlyk 't geval is.
		  
		  Hoe dit zy, na 't verlaten van Lebak, onthield ik me van keuze. Ik
			 spande my in om niet te sterven. Dit was alles. Overigens wachtte ik op
			 Recht. Maar zeker zou ik gekozen hebben, wanneer Nederland niet, na den
			 Havelaar, me bedrogen had met allerlei leugens:
		  
		  ‘Christelyke Natie, Nederlandsche Natie, edele Natie, zult
			 gy dulden... enz. Zoo klonk het van alle kanten.
		  
		  Nu ja, die christelyke natie, die nederlandsche natie, die edele
			 natie duldde het, duldt het, zal 't blyven dulden. C'est acquis.
		  
		  Wanneer ze nu maar met haar edele nederlandsche christelykheid had
			 kunnen overeenbrengen my te waarschuwen! Ik had dan in-tyds my op een van al
			 die vakken kunnen toeleggen. Maar jammer genoeg, ik koos niet, en benoemde
			 mezelf tot expektant. Thans, nu ik weet wat er te denken valt van ons nationaal
			 rechtsgevoel, komt my de naïveteit van m'n hoop eenigszins... dom voor, en
			 ik voel behoefte my te verontschuldigen, zoowel in m'n eigen oog, als by de
			 velen die, de kaart van 't land beter kennende, waarschynlyk zoo'n domheid niet
			 hadden begaan. Men wete dan dat de middelen die er sedert zestien jaar werden
			 aangewend om my te bedriegen, talloos zyn. Ik kan de ‘vrienden’
			 niet tellen, die me met gehuichelde belangstelling overhaalden om weer moed te
			 vatten en me door middel van allerlei praatjes den kostbaren tyd uit de hand
		  	stalen. De vermel-
{==154==} {>>pagina-aanduiding<<}
ding van alle pogingen, plannen, ontwerpen
			 ‘om den edelen havelaar recht te doen’ zou boekdeelen
			 vullen:
		  
		  ‘Ge hebt nu zóó lang gewacht en geleden met
			 geduld, bederf toch ditmaal de schoone zaak die ge voorstaat, niet door
			 overyling. Er zàl recht geschieden!’
		  
		  En ik wachtte!
		  
		  Er waren er, die me slechts weken kostten. Anderen hielden me
			 maanden aan den angel. De som van al die maanden en weken bedraagt, nu in 1872,
			 zestien jaren!
		  
		  Eerst zeer onlangs besloot ik, alle pogingen optegeven om Nederland
			 te bewegen tot iets eerlyks.
		  
		  En daar ik alzoo de hand vry kreeg om 'n beroep te kiezen, nam ik me
			 voor, my toeteleggen op 't schryven van boeken. Ik doe 't ongaarne, ik doe 't
			 met weerzin, 't walgt me, maar 't is noodzakelyk.
		  
		  Daar er reeds veel boekdeelen van my verschenen, zal 't velen vreemd
			 voorkomen, nu eerst van myzelf deze verklaring te vernemen. Ze meenden dat ik
			 sedert lang reeds schryver wàs. De weinigen die goed lezen, weten
			 beter.
		  
		  Nu ik eenmaal dit besluit genomen heb, is 't plicht m'n waren
			 verkoopbaar te maken. En zie, ik - vakman nu, kollega van... vul maar in,
			 lezer! - zoekende naar 't middel om dit doel te bereiken, moet raad vragen aan
			 mezelf, en modellen zoeken uit de dagen toen ik nog niet by 't
			 ‘vak’ was ingelyfd. De ‘deskundige’ van heden, zoekt
			 onderricht by den dilettant van zes, acht, tien jaren geleden.
		  
		  In 't eerste boek dat ik - myns ondanks, waarachtig! - aan de pers
			 overgaf, komt de uitdrukking voor: ‘ik wil gelezen worden.’
			 Dit geschiedde dan ook. Toen en heden nog altyd, maakt m'n geschryf opgang. Het
			 weerstaat alle pogingen van zeer verschillenden aard, die aangewend werden om
			 me te smoren, laster en verdachtmaking zoowel, als 't edele nederlandsche
			 doodzwygen. Jazelfs onbekookte lof - 't ergste wat 'n schryver overkomen kan -
			 heeft de vruchten van m'n arbeid niet van de markt kinnen dringen.
		  
		  Waaraan heb ik dit te danken?
		  
		  Deze vraag legde ik my ernstig voor, toen ik onlangs bezig was met
			 de korrektie, aanvulling en toelichting der twee eerste bundels van m'n 
		  ideen, waarvan weldra de vyfde druk
		  
{==155==} {>>pagina-aanduiding<<}
 zal verschynen by den uitgever die ook dezen bundel ter-perse
		  legt.
		  
		  Wat is de oorzaak dat m'n geschryf verkoopbaar is? Dat het
			 geldswaarde geeft? Hierop namelyk komt nu - schande over u,
			 Nederlanders! - de vraag hoofdzakelyk neer. De oorzaak is: dat ik schreef
			 zonder aan dezen eisch te denken.
		  
		  Nu ik eindelyk, na lange weifeling - schande over u, Nederlanders! -
			 besluiten moest te kiezen tusschen straatvegen, horlogemaken en andere
			 kostwinningen... nu ik ten-laatste, niet uit rechtstreeksche voorkeur, maar
			 gedrongen door by-omstandigheden, my tot schryven bepaalde, begreep ik
			 dit ‘vak’ niet voordeeliger en praktischer te kunnen uitoefenen,
			 dan door juist denzelfden weg te volgen, die me werd aangewezen door m'n gemoed
			 toen ik er niet aan dacht dat het ooit m'n vak worden zou, godbetert!
			 Men zal me dus wel moeten vergunnen voorttegaan, alsof ik nog altyd geen
			 schryver was.
		  
		  De voornaamste eigenaardigheid bestond in het achtslaan op m'n eigen
			 indruk, zonder in 't minst naar den smaak van m'n lezers te vragen. Deze smaak
			 is me dan ook eigenlyk vry onbekend. Uit 'n Publiek dat binnen weinig jaren
			 tyds aan m'n werken 'n vyfden druk bezorgt, en te-gelyker-tyd zich laat
			 vertegenwoordigen door 'n 
			 van twist - door den man dien ik
			 in deze werken herhaaldelyk, zonder 't minste protest van wien ook, 'n
			 ellendeling noem - uit den smaak van zóó'n Publiek is inderdaad
			 niet wys te worden. Hoofdzaak nu voor m'n ‘vak’ is, dat er altyd
			 uitgevers zyn, die me behoorlyk honoreeren, en lezers die hen daartoe - op z'n
			 hollandsch altyd, d.i. povertjes! - in staat stellen.
		  
		  Hoe zulke lezers 't maken met de verwerking van de inkonsekwentie
			 dat ze de van Twisten eeren, achten en in 't leven houden, dat ze tevreden zyn
			 met het niet afdoen van de Havelaarszaak, en te-gelyker-tyd myn werk toejuichen
			 - sterker nog, koopen en betalen: vyfde druk! - zie, dit is hùn
			 zaak. Ik leende dat Publiek niet gaarne de maag van m'n konscientie. (338)
		  
		  De belangen van 't ‘vak’ brengen alzoo mee, dat ik
			 zonder omzien m'n indrukken volg. Dit alleen is de opmerking waarmee wy hier te
			 doen hebben.
		
		
		  949.

			In' m'n jeugd vertelde men 'n geschiedenisje van ze-
{==156==} {>>pagina-aanduiding<<}
keren
			  man in 't hospitaal, die gedurig schreeuwde: zuur, zuur! Wakers
			 en doktoren hielden hem voor krankzinnig, en als zoodanig werd-i behandeld.
			 Misschien ook genas men den man van andere ziekten die hy niet had, en wel zoo
			 krachtig dat-i den geest gaf aan overmaat van genezing. By opening van z'n lyk,
			 bevond men... 
		  
		  't Is maar 'n vertellinkjen uit m'n kindsheid, en ik stel me niet
			 verantwoordelyk voor de waarheid, noch zelfs voor de mogelykheid.
		  
		  ...men bevond dat-i 'n kwaal had... 
		  
		  Nog-eens, ik weet niet of er zulke kwalen zyn, en zoo ja, of men ze
			 anatomisch kan waarnemen.
		  
		  Nu dan, er bleek dat de man te kureeren was geweest met 'n paar
			 citroenen.
		  
		  Ach, had men maar geluisterd naar z'n: zuur, zuur!
		  
		  Na 't afwerken van 
		  Vorstenschool, riep alles wat er in my ziek en
		  gewond is: cyfers, cyfers!
		  
		  Ziedaar, lezer; de kauzaal-filiatie van den citroen dien ik reeds in
			 
			 931 wilde gebruiken, en nog altyd niet
			 machtig worden kan. Misschien zal 't lukken in 'n volgend nummer.
		
		
		  950.

		  Na m'n vertrek van Lebak alzoo - voor en na 't schryven van den 
		  Havelaar - zwierf ik rond... 
		  
		  Mémoires schryf ik niet, voor Publiek niet! Ik wil 't
			 gedragen leed niet blootstellen aan 't filisterig ‘mooi’ waarmee
			 nederlandsche lezers gewoon zyn zich te vermeien in de smart... van 'n ander.
			 Doch waar het te-pas komt een-of-ander aantehalen ter toelichting van de
			 omstandigheden die ik goedvind te openbaren, zal ik dit doen. Ik heb gezegd dat
			 ik niets beneden my stelde. Het kan dienen om m'n hoogmoed beter te doen
			 begrypen, en dus te billyken.
		  
		  Ik was te Brussel, en vernam dat er 'n klerk
			 noodig was by 't fransche konsulaat te Nangasaki.
		  
		  M'n gezin leed gebrek.
		  
		  Tot m'n groote vreugde bleek er dat men voor deze betrekking iemand
			 zocht die hollandsch verstond. Met zeer veel moeite verschafte ik my 't noodige
			 geld om naar den Haag te reizen, en wendde my tot... 
			 duymaer van twist!
		  
{==157==} {>>pagina-aanduiding<<}
 
		  M'n gezin leed gebrek.
		  
		  Ik verzocht hem my aantebevelen by den franschen gezant.
		  
		  M'n gezin leed gebrek.
		  
		  Hy maakte eenige zwarigheid: ‘omdat hy den franschen gezant
			 niet kende’ naar-i zeide, doch eindelyk beloofde hy werk te zullen maken
			 van m'n verzoek.
		  
		  Ik wachtte!
		  
		  Lezer, weet ge by-ondervinding wat het zeggen wil: te wachten
			 in 'n hôtel? Te wachten, als elke beet vergald wordt door de
			 onzekerheid of men middel zal weten te vinden die beet te betalen?
			 Te wachten, als vrouw en kinderen hongeren?
		  
		  Na vele dagen wachtens op die wijze, deelde hy my in 'n brief
			 mee, dat de zaak hem bezwaarlyk voorkwam: ‘omdat hy niet wist of ik
			 bedreven genoeg was in de fransche taal?’
		  
		  Ik werd misselyk, en antwoordde dat ook ik hiervan niet zeker was.
			 Zeker zag de stumpert my aan voor 'n boerenprokureur, 't verheven vak waarin hy
			 zoo uitmuntte, toen de Natie meende hem te kunnen gebruiken, eerst als
			 Volksvertegenwoordiger, vervolgens als Onderkoning van Insulinde!
		  
		  Wat er gedurende deze aanraking met den ellendeling
			 méér gebeurde, ga ik nu voorby, omdat het me stuit zaken
			 te behandelen die niet geheel-en-al thuis-hooren op publiek terrein.
			 Toch zal ik 't misschien eenmaal zeggen, mits hy de goedheid hebbe
			 daarop aantedringen. Komaan, gewezen Onderkoning van Insulinde, die zoo zwaar
			 tilt aan 'n beetje Fransch! 't Is waar, gyzelf hebt in vyf jaren tyds niet
			 kunnen leeren één woord maleisch te spreken!
		  
		  Zy die meenen dat ik den man te veel eer bewys door me zoo dikwyls
			 met hem bezig te houden, worden verwezen naar 't Naschrift van m'n
			 eerste brochure over Vryen-arbeid, waarin ik hem benoemde tot vertegenwoordiger
			 der nederlandsche... eigenaardigheden die ik bestryd.
		
		
		  951.

		  Zóó zwierf ik, na Lebak, en ontmoetingen van
			 zùlken aard had ik vele! Zelden was ik waar ik wezen wilde. Gewoonlyk
			 bestond de eenige oorzaak van m'n verblyf op 'n plaats, alleen hierin:
			 dàt ik er was en geen kans zag er vandaan te komen. Geregeld
			 arbeiden was my onmogelyk. Toch hield ik me trouw aan de gewoonte, die van zeer
			 lang 
{==158==} {>>pagina-aanduiding<<}
 dagteekent, om nota te houden van de zaken die ik
			 onderzoeken, doorgronden of althans behandelen wilde ‘zoodra ik eens tot
			 rust zou gekomen zyn.’ Gedurende m'n verblyf in Indie, had ik byna altyd
			 - niet als 
			 van twist, met huishoudelyke
			 zaken, maar met de funktien waartoe ik geroepen was en waarvoor ik betaald werd
			 - te veel te doen, om me overtegeven aan bespiegelende werkzaamheden. De tyd
			 zou later komen, hoopte ik! Na Lebak echter, ontbrak de gelegenheid nog meer
			 dan vroeger. 't Gevolg hiervan was, dat ik in 't bezit geraakte van 'n bundel
			 desiderata en aanteekeningen, waarvan alleen de opschriften 'n vry lyvig
			 boekdeel zouden uitmaken. Daarvan echter is het grootste gedeelte by stukken en
			 brokken verloren gegaan. Schipbreuk, brand, oproer, onverwacht vertrek met
			 achterlating van bagage - zegge: vlucht! - diefstal...
		  
		  Meermalen stond ik hier-of-daar, met 'n klein pakjen onder den arm,
			 op 'n kruisweg, zonder de minste reden om te kiezen tusschen rechts en links,
			 tusschen voorwaarts of terug! Maar... in dat pakje waren altyd - duidt het me
			 niet ten-kwade, Nederland en 
			 van twist, al zy 't u dan niet
			 aangenaam! - de bewysstukken van de Havelaarszaak. Ik ben zonder
			 hemd geweest, maar nooit zonder de getuigschriften die den nazaat zullen
			 instaat stellen recht te spreken tusschen u en my. 
			 Van twist kent die stukken: Hy
			 bezit ze, tenzydi ze vernietigd heeft om zich 't sussen van z'n geweten wat
			 minder moeielyk te maken. Uitgeleend, aan anderen medegedeeld, heeft hy ze
			 niet... daar ben ik zeker van! Ik noodig ieder uit, dien man te vragen
			 of ik de waarheid zeg, en hèm sommeer ik my te logenstraffen.
		  
		  Nu ja, ik heb hem reeds zoo dikwyls gesommeerd, en hy weet nu
			 eenmaal dat het medeplichtig Nederland genoegen neemt met z'n zwygen!
		  
		  Ach, 't pakjen aanteekeningen over andere zaken, dat ik onder den
			 arm droeg, was soms zeer dun. Doch als de mier die me tot beeld diende in de
			 Saïdjah-geschiedenis, na elke ruwe verstoring van m'n arbeid, begon ik
			 op-nieuw. Tienmaal, twintigmaal, honderdmaal!
		  
		  By de herdenking aan dit alles, is er in m'n ziel stryd tusschen
			 weemoed over zooveel mislukt pogen, en fierheid op 't verwinnen van
			 zùlken tegenspoed. Want... overwonnen is ze! Wel ging er veel verloren.
			 Wel weegt het gansche leven van den nieteling dien ik tot vertegenwoordiger
			 koos 
{==159==} {>>pagina-aanduiding<<}
van 't verrot neerlandismus, niet op tegen één
			 kwartier stemming dat my bedorven werd door zùlke bitterheid, maar m'n
			 gemoed bleek ryk genoeg - spreek me tegen, als ge durft! - om, na dat alles, in
			 één kwartier nog altyd meer te leveren dan zoo'n geheel leven
			 opbracht. Ik erken dat dit niet veel zeggen wil, wanneer men 't ras der 
			 Van Weerten met louise's maat meet. Veel minder nog, als men daarby
			 in-acht-neemt hoeveel lager nog dan nul, de man staat die zooveel pozitief
			 kwaad stichtte!
		  
		  Dezer dagen zal-i waarschynlyk sterven. Lezer, meen niet dat ik van
			 plan ben hem te vermoorden. 't Zou te jammer van me zyn, maar toch... als m'n
			 vrouw of een myner kinderen bezweken ware, had ik 't gedaan. Hy heeft dus
			 eigenlyk aan de taaiheid der mynen z'n leven te danken. Maar dat leven moet
			 toch eindelyk ophouden. Me dunkt dat-i nu lang genoeg onbeschaamd heeft
			 meegegeten en meegedronken, zonder daarvoor iets in de plaats te leveren. Het
			 wordt waarlyk tyd dat de man vertrekt, en eigenlyk was het dit al lang. Wanneer
			 hy ten-laatste tot dit billyk besluit overgaat, zal men zien dat er nog
			 krantenschryvers worden gevonden, die 'n artikel weten saamteflansen over z'n
			 deugden, in de manier der vodden die men thans over z'n vriend 
			 thorbecke te lezen krygt. De
			 woordvoerder van deze of gene ‘party’ zal weten te vertellen dat de
			 overledene ‘zoo byzonder verdienstelyk was, vry-arbeider, jurist,
			 grootkruis van 't een-of-ander, en bovendien: hoogstfatsoenlyk. ‘Koning,
			 Vaderland en Eerste-Kamer leden 'n onherstelbaar verlies... hm!
		  
		  Ook ik hoop niet lang te leven - schoon ik nog veel te doen heb -
			 maar hoef waarachtig van 't banquet de la vie niet optestaan uit schaamte
			 dat ik te veel genoot, en te weinig bydroeg. ‘Men verneemt dat de bekende
			 schryver van den 
		  Max Havelaar... 't woord multatuli schynt niet uit de pen te willen. 't
		  Zou niet kloppen met de voorgewende ignorantie van m'n lateren arbeid, die in
		  veel opzichten toch belangryker is, naar ik meen. Nu ja dan, men verneemt dat
		  die ‘bekende’ schryver behoorlyk dood is. Ik voor my wenschte wel
		  dat we reeds zoo ver waren, vooral omdat m'n ‘bekendheid’ - 'n
		  attribuut van Onstee, Theophile en de ooievaars op de haagsche vischmarkt - dan
		  heel gevoegelyk, n'en déplaise aan 
		  van twist en de rest, zal overgaan
		  in wat anders. Dum meretrix blanda vivet, heeren! Doe er eens wat
		  tegen?
		
		
		  952.

		  De kakelaars over nederigheid - 'n leugen immer! -
			 
{==160==} {>>pagina-aanduiding<<}
 mogen vreemd opzien van m'n zelfverheffenden toon, huns ondanks
			 echter zullen ze voelen dat er verschil is tusschen leege
			 opgeblazenheid, en de rechtmatige trots van wie zich staande hield onder veel
			 leed. Voelen zy dit niet, dan ligt de schuld aan hen, en dit levert my 'n reden
			 te meer, my hooger te stellen. Bovendien, ik moest en moet dit doen. Hieruit
			 alleen immers putte ik de kracht om staande te blyven, en ik vertoon alzoo aan
			 de weinige jongeren die waard zyn te lyden wat ik leed, m'n hoogmoed als 'n
			 les.
		  
		  Doch deze les zou nadeelig werken door onvolledigheid, indien ik me
			 niet haastte het zeer specifieke middel te noemen, waardoor alleen die hoogmoed
			 wordt gerechtvaardigd, en dat de werking daarvan nuttig maakt. Dit middel is:
			 denken. Wie denkt, kan niet verloren gaan. Wie denkt, overwint.
		  
		  Ekonomisch omgaan met de werktuigen die we hiertoe noodig hebben, is
			 hoofdzaak. Het verband tusschen nauwgezet denken, en de kracht om de vilenie
			 der wereld te weerstaan, ga ik nu voorby. Het zy voldoende, daaromtrent te
			 verwyzen naar de verhandeling over vrye-studie in den vorigen bundel,
			 naar den noot op 
			 268, naar 't hoofdstuk Tableau in
			 Millioenen Studien en eigenlyk naar al m'n werken. Een
		  aandachtig lezer zal overal blyken vinden van liefde tot stiptheid, en hoe ik
		  voornamelyk hierin kracht zocht om smart te dragen. Vandaar dan ook 't gedurig
		  aandringen op ‘juistheid van uitdrukking’ en op nauwkeurigheid in
		  't ‘bepalen.’
		
		
		  953.

		  Hoe ik 't wist dat denken 'n steun oplevert in tegenspoed?
			 Dit had misschien de man van den citroen ons kunnen zeggen, als men hem niet
			 doodgenezen had.
		  
		  Misschien evenwel kunnen wyzelf deze vraag beantwoorden. Wel zeker!
			 Is 't zoo vreemd, dat we by brand of schipbreuk het kostbaarste trachten te
			 redden? Is niet het denkvermogen 't duurste dat we bezitten? De mogelykheid
			 bestaat dat ik door denken 'n koninkryk verover - by-wyze van spreken, want dit
			 is in onze eeuw van parlementziekte zoo'n byzonder aanlokkelyk plan niet - maar
			 geen verslonsd denkvermogen of bedorven ziel is met tien koninkryken te
			 herstellen. De kans dat ik Keizer van insulinde word -
			 gesteld dat m'n ambitie van dezen aard was - is grooter, dan dat 
			 van twist zou veranderen in 'n
			 eerlyk man, of dat de goede trouw terugkeert in Nederland.
		  
		  In de noot op 
			 268, die ik zoo-even aanhaalde, gaf ik 'n
			 paar manieren op, waardoor we ons denkvermogen kunnen 
{==161==} {>>pagina-aanduiding<<}

			 onderhouden, opscherpen en - by-wyze van spreken - volmaken. Doch ik erken dat
			 niet ieder in dit opzicht dezelfde behoeften heeft. Wat den een dient, kan den
			 ander schaden. Voor my zyn cyfers van uitstekende werking. Ook daarvan
			 kan 'n fyn beoordeelaar de sporen in m'n arbeid vinden. Ik weet niet welke
			 beschuldiging my meer grieven zou: dat ik niet stipt redeneerde, of: dat ik
			 geen gevoel had. Juister gezegd, deze beide dingen zyn my één.
			 Een slecht rekenaar komt me barbaarsch, onmenschelyk voor. Hy gaat immers ruw
			 om met het gedeelte van zichzelf, dat hem van dieren en wilden heet te
			 onderscheiden? En 'n booswicht maakt op my den indruk van 2 + 2 = 5. Ik wend me
			 vies van hem af.
		
		
		  954.

		  Ik begryp dat deze wyze van opvatting aan velen paradoxaal zal
			 voorkomen. En 't kan zyn - zéker is 't niet - dat ze hierin gelyk
			 hebben, wanneer men aan dit woord de stiptletterlyke beteekenis toekent. En dan
			 zou 't jammer genoeg wezen, want het leverde 'n bewys te meer, niet alleen dat
			 we - nogal ònzedelyk en ònverstandig! - ons gewoon maakten
			 verstand en zedelykheid van elkander te onderscheiden - qui male distinguit,
			 male docet - maar zelfs dat we er een ???? op
			 nahouden, 'n geykte ‘leer’ die aan deze dwaling 'n fatsoenlyke
			 reden van bestaan schynt te geven. Hoe dit zy, paradoxaal, in den zin van
			 gezocht, verwrongen, gemaakt - alles saamgenomen dus: onwaar - is m'n opvatting
			 niet. Dwaas is slecht, en slecht is dwaas. Men moet slecht en dwaas wezen, om
			 dit niet intezien.
		  
		  Het is te verwachten dat slechts zeer weinigen me hierin zullen
			 byvallen, doch 't zyn juist de zoodanigen op wier oordeel ik prys stel. Van
			 deze enkelen herinner ik my 'n voorbeeld. Te Amsterdam had ik eens
			 'n diskussie met iemand die me toescheen geregeld te denken... 'n witte raaf.
			 Het blyft mogelyk dat ik my in hem vergiste, daar ik niet weet of-i
			 zich doorgaande op korrekt redeneeren toeleî, of wel
			 by-uitzondering zich daartoe in 't debat met my inspande. Ik bespeurde in hem
			 zekere schools-rhetorische nauwgezetheid die me alleraangenaamst was, daar ik
			 hier 't woord ‘schools’ in goeden zin neem. Hy besteedde aandacht
			 aan m'n tegenwerpingen, en verstond de groote kunst van luisteren. Hy streefde
			 naar duidelykheid van uitdrukking, hield de gestelde thesis in 't oog,
			 was gematigd korrekt in 't bepalen, enz.
		
		
{==162==} {>>pagina-aanduiding<<}

		  955.

		  Gematigd korrekt. Ja. We weten nu eenmaal, dat alle
			 bepalingen gebrekkig zyn. Wie volmaaktheid vordert, doet 'n onbillyken
			 eisch, de gewone fout van zwakke debattisten. Men ziet dit veel by advokaten
			 van de geringste soort - een vervelend ras! - die juist hierdoor blyk geven dat
			 ze niet gewoon zyn zich toeteleggen op juistheid van uitdrukking. Een korrekt
			 rekenaar zal tevreden zyn met zeker aantal decimalen die by-benadering de
			 waarde van 'n oneindige breuk uitdrukken, en niet kibbelen over 't oneindig
			 klein verschil dat aan de volkomen juistheid ontbreekt.
		  
		  De onbillykheid van 't aandringen op volkomen juistheid in
			 definitien, heb ik aangeroerd in 
			 887, waarnaar ik verwys.
		
		
		  956.

		  Ik herinner my de behandelde zaak niet, doch wel, hoe ik in den loop
			 der diskussie de opmerking maakte, dat een van de door hen aangevoerde redenen
			 in bewysrang gelyk stond met het punt van geschil, of wel dat punt zelf was.
			 Ook dit zou me nu ontgaan zyn, indien ik niet daaraan ware herinnerd geworden
			 door 'n bezoek dat m'n antagonist my den volgenden dag bracht, met de
			 uitdrukkelyke bedoeling zich te verantwoorden tegen de meening: ‘dat-i
			 zich in 't geschil van gister-avend van 'n petitio principii zou bediend
			 hebben.’ Deze verdenking was z'n eer te na, en hy bestreed ze met gelyken
			 yver, alsof ik z'n karakter aangetast of kwaad van z'n moeder had gesproken. Ik
			 wensch me lezers van deze soort toe, en geef daarvoor alle
			 onbekookt-mooivinders present.
		  
		  Helaas, de cyfers zyn alweer niet in dit nummer. In 't volgende
			 dan!
		
		
		  957.

		  Ja, zoo hield ik aanteekeningen gedurende m'n smartelyke Odyssee. De
			 lyst der onderwerpen in Sjaalman's pak, die men in den Havelaar vindt,
			 is grootendeels uit het geheugen opgesteld, en zeer onvolledig. Ze was
			 oorspronkelyk veel langer, en de daarop voorkomende onderwerpen waren
			 grootendeels uitgewerkt. Het pakket waarin dit alles bewaard werd, is - ik
			 vermoed te Straatsburg - verloren gegaan. Lang na m'n dood zullen
			 er in vele oorden der wereld koffers voor den dag komen, waarin de bewyzen
			 liggen dat ik de waarheid zeg. Ook te Haarlem liet ik eens 'n
			 koffer achter, dien ik nooit heb weergezien. En te Amsterdam. En te
			 Brussel. En op veel plaatsen meer, zonder dat ik nu kan opgeven,
		  	waar en hoe? In den Haag 'n gansche biblio-
{==163==} {>>pagina-aanduiding<<}
theek... 
			 't geschenk eener dame.
		  
		  Sedert ik my in 't schryversvak voegde, was ik alzoo genoodzaakt,
			 voor-zoo-ver ik aanteekeningen noodig had ter handleiding in m'n arbeid, my te
			 bepalen tot noten van vry laten datum. Ook na den schipbreuk van al 't vorige
			 had ik daaraan genoeg, en 't zal me onmogelyk zyn in den korten tyd die me rest
			 alles aftewerken wat daarin voorkomt. Na Vorstenschool meende ik hiermee
			 'n begin te maken, en m'n oog viel op korte aanteekeningen die ik maakte
		  	gedurende de lezing van Dr. feringa's
			 ‘Democratie en Wetenschap.’ Maar dat boek was
		  by-lange-na niet aan de beurt. Ik had 'n stuk over Beschaving, dat moest
		  voorgaan. Neen, de vervulling der belofte in 
		  926, en meer nog dat er ontbreekt aan den
		  kommentaar op vrye studie. En... m'n
		  Millioenenstudien, die niet goed genoeg waren voor de
		  lezers van het Noorden.
		   * Ik besloot tot het laatste. Wil men weten,
		  waarom? In dit werk wordt gecyferd, en ik had behoefte aan dien citroen. Jamben
		  en wiskunde. Poëzie en stiptheid. Cyfers en m'n lieve louise!
		  
		  Maar, ook deze ideen moest ik voortzetten. Na 't drama dat
			 men nu kan gelezen hebben, scheen niets gepaster, en alzoo was niets my
			 onmogelyker, dan 'n uitvoerige beschouwing der oorzaken van 't verval der
			 nederlandsche tooneelspeelkunst, en van de nederduitsche dramatische
			 litteratuur. Toch begon ik er aan, heusch! Maar 't ging slecht. Eergister heb
			 ik den arbeid van vele weken verscheurd. 't Was my om zuur te doen, en ik vond
			 slechts bitterheid. Want de hoofdinhoud van m'n opmerkingen was, dat we in ons
			 land hoofdzakelyk hierom geen goede schryvers voor het tooneel hebben - en
			 tevens minder goede tooneelspelers - omdat ons 't voornaamste ontbreekt, wat de
			 Kunst noodig heeft: 'n publiek dat behoefte voelt aan Kunst, dat besef van
			 Kunst heeft, dat Kunst waard is, en dat aan Kunst den weg weet te wyzen. De
			 artist vindt in ons land geen weerklank. Daar ikzelf zooveel lyd onder dit
			 verdrietig gebrek... 
		  
			Lezer, er bestaat 'n treurig nauw verband tusschen de midde-
{==164==} {>>pagina-aanduiding<<}
len
			  waardoor 't gelukt is denHavelaar te smoren, en de
			 oorzaken die Nederland doen genoegen nemen met stukken van zoontje dumas en 
			 scribe. We klagen over gebrek aan
			 oorspronkelyke stukken, en willen maar niet inzien dat die stukken wel komen
			 zouden, als we maar niet zoo onbarmhartig de oorspronkelykheid zelf hadden
			 uitgeroeid. Waar 't niet regent, zal gewis niets groeien. Maar als men de
			 bosschen omhakt, is er geen regen te verwachten, en dan heeft men 't recht
			 niet, zich te beklagen over dorheid.
		
		
		  958.

		  Op zeker eiland hadden de bewoners sedert eeuwen alle sloten
			 vernietigd, zoodat zelfs de herinnering aan die dingen was verloren gegaan.
		  
		  Daar landde een reiziger die 'n bos sleutels meebracht. Hy verhaalde
			 hoe men met behulp daarvan, in zyn land kamers en kasten sluiten kon, en hoe
			 nuttig dit was. Met bewondering hoorde de bevolking die openbaring aan, en...
			 maakte z'n sleutels na. Doch men bemerkte niets van den uitslag waarop hy zoo
			 geroemd had. Men droeg de sleutels om den hals, en er werd uit kisten en kasten
			 gestolen als vroeger. Men hing ze op aan 'n boomtak... 't hielp niets. Men
			 begroef ze... de uitslag was dezelfde. Een wyze stelde voor, met de sleutels te
			 rammelen. Den nacht daarop stal men hem den baard van de kin. De priesters
			 bedachten toen een nieuw middel. Twee sleutels, gekruist liggende op de
			 goederen die men bewaren wilde, zouden de dieven afschrikken. Maar, helaas, de
			 goddelooze booswichten stoorden zich alweer niet aan 't heilig symbool.
		  
		  Hoe jammer, niet waar, dat men vergeten had den vreemdeling te
			 vragen hoe dan toch eigenlyk die zoo nuttige dingen moesten gebruikt worden om
			 niet geheel ònnut te zyn?
		  
		  Na veel peinzens begonnen sommigen intezien, dat niet alle sleutels
			 in ieder land kunnen gebruikt worden. Een wysgeer herinnerde zich van z'n
			 grootmoeder vernomen te hebben - de oude sloof had het zeker, als andere
			 Kamerleden, van 
			 stuart mill
			  * - dat men ‘oorspronkelyke’ sleutels
			 hebben moest. Alle smids aan 't werk! De luî die de vreemde sleutels
			 hadden... vertaald, mochten niet meedoen. Men vreesde te zeer dat ze zich
			 zouden laten leiden door herinnering aan de modellen. De taak van die arme
			 smeden was heel 
{==165==} {>>pagina-aanduiding<<}
 moeielyk. De sleutels moesten precies wezen als
			 die van den vreemde, maar - om de beoogde ‘oorspronkelykheid’ zeker
			 - geheel anders.
		  
		  Wie nu 'n instrument voor den dag bracht, dat op de vreemde sleutels
			 geleek, werd gesteenigd omdat z'n arbeid 'n uitheemschen tint had. En wie 'n
			 sleutel maakte, die met de vreemde voorwerpen niet de minste overeenkomst had,
			 werd gesteenigd omdat-i durfde afwyken van de modellen der buitenlandsche
			 meesters.
		  
		  Nu slaagde men wel in 't uitroeien van de smeden, maar 't
			 desideratum: sleutels, bleef 'n onafgedaan nummer op den langen lyst van
			 stupide wenschen.
		  
		  De goede vreemdeling die de wereld scheen doortetrekken om
			 hier-en-daar 'n waar woord te zeggen, liet zich andermaal door 'n storm
			 uitwerpen op de kust.
		  
		  Allen hem te-gemoet, met den roep: uw sleutels deugen niet!
		  
		  Dit was wel eenigszins waar, doch... slechts half waar, en dus, wel
			 beschouwd, niet waar. De sleutels deugden voor hèn niet. Dàt was
			 de zaak!
		  
		  Of ze in 't land van den vreemde zoo bruikbaar waren als hy
			 verzekerde, is nu voor ons de vraag niet. Wy hebben te doen met de eilanders
			 die hun smeden hadden gesteenigd.
		  
		  - Uw sleutels deugen niet! Zie eens al de tumuli die 't
			 rampzalig overschot bedekken van de ongelukkigen die zich aan uw modellen
			 vergaapten. Hoe maken het toch by u te-land, de smids die belast worden met het
			 fabriceeren van 'n sleutel?
		  - Ze nemen de maat van 't slot waarop de sleutel passen moet, en
			 dan... 
		  - Een slot? Wat is dat?
		  
		  Waarde Nederlanders, zoolang gy geen sloten hebt, waarop
			 dramatische - en andere! - litteratuur passen moet, zoolang zal geen smid 'n
			 oorspronkelyken sleutel kunnen leveren op uw kunstgevoel.
		
		
		  959.

		  En ik bladerde! Daar vond ik stukken van staathuishoudkundigen
			 aard... zonder stuart mill, o goden! Toch
			 was er iets zuurs in. Maar ze zyn niet af. Iets er uit:
		  
		  In zeer algemeenen zin, mogen de inkomsten van den Staat
			 
{==166==} {>>pagina-aanduiding<<}
 niet anders zyn dan retributief.
		  
		  In meer beperkten zin, behoort men ze te onderscheiden in
			 kontributie en retributie.
		  
		  Men moet zich ten-doel stellen de contributien zoo geleidelyk
			 mogelyk te doen overgaan in retributie.
		  
		  Retributie mag nooit hooger zyn dan de benaming aanduidt.
		  
		  Kontributie mag slechts worden geheven van iets dat
			 bestaat, nooit over of van iets dat geschiedt.
		  
		  Binnen honderd jaar zal dit idee - met of zonder permissie
			 van 
			 stuart mill - 't punt van uitgang
			 wezen der begrootingen in alle beschaafde landen.
		
		
		  960.

		  Ik ben tegen Beschermende Rechten, maar 'n flinke belasting -
			 noem ze boete, my wèl! op 't pernicieus artikel: vreemd
			 citaat, zou me toelachen.
			 Noot van 1876. De natuurlyke straf zou
				zyn: verlies van allen invloed op den lezer. En gewis zou deze straf worden
				toegepast indien 't Publiek lezen kòn. Het spreekwoord zegt dat armoede
				geen schande is. Dit kan er naar wezen. Maar zéker ligt er schande in
				armoed aan denkbeelden. En 't wegstoppen daarvan, blykende uit dat
				eeuwige aanhalen van deze of gene vreemde beroemdheid du jour is erger
				nog: het is bedrog. Maar 't zou weldra 'n eind nemen, indien lezers en hoorders
				zich daarmee niet zoo aanhoudend lieten foppen. Ook zonder nu van 't vervelend
				aanhalen te spreken, byna overal bemerkt men dat de denkbeelden -
				s'il y en a! - geleend werden, dat noch inhoud, noch zinbouw, noch taal het
				eigendom van sprekers en schryvers zyn. Als 't zoo voortgaat, behoeven we
				waarachtig op de politieke annexatie niet te wachten om geen Volk meer te
				wezen. Om één ding te noemen: onze dagblad-litteratuur is
				vertaald uitheemsch knoeiwerk. Lezers, bemerkt ge dit niet? Stuit het u
				niet?
 Ik heb dit onderwerp reeds herhaaldelyk behandeld (Zie byv. het
				stuk over Specialiteiten) doch naar ik vreezen moet, tot-nog-toe
				te-vergeefs. En wonder is 't niet. Er hoort veel toe, om de sedert eeuwen
				ingekankerde luiheid van 's volks voorgangers te genezen.
		
		
		  961.

		  ‘Ge zult niet zweren by 't woord des Meesters’ heeft 
			 Pythagoras... vergeten te zeggen. (52) Voorzag hy misschien dat men ten-allen-tyde meer lust
			 hebben zou, te zweren by 't woord van allerlei leerlingen?
		  
		  Doch ik zegge u: zweert ganschelyk niet, noch by de mannen wier naam
			 op us uitgaat, noch by hen die zich noemen met schotsche namen, noch by
			 geleerden uit Lapland, noch by de beroemdhedens van over-zee - die morgen
		  	zullen ver-
{==167==} {>>pagina-aanduiding<<}
geten  zyn, al logeerden ze van-daag op 't Huis
			 Ten-Bosch - noch by wien ook.
		  
		  Voorwaar, voorwaar, al dat geciteer is luiheid en bedrog! Luiheid om
			 't zelfdenken te ontwyken. Bedrog om de domme menigte te doen verbaasd staan
			 over nagemaakte - d.i. valsche! - sleutels. Ik ontleen dit idee aan
			 den beroemden buitenlandschen... die of die. Zult ge me nu gelooven, lezer?
		
		
		  962.

		  Nu ja, in 
			 959 komt iets van den citroen waarnaar ik
			 zoo verlang. Maar 't baat me weinig. Als ik dat idee uitleg, zal men
			 't niet begrypen. Zonder uitlegging ook wel niet, maar dan blyft me toch de
			 kans dat het zich baan breekt door den apofthegmischen vorm. Het noodigt zoo
			 vriendelyk uit, tot 'n deftig: 
			 multatuli heeft gezegd... enz.
			 Tot zulk gebruik beveel ik het ten-zeerste aan in de gunst van ieder die 't
			 niet begrypt. Doch om effekt te sorteeren, moet men niet vergeten er by te
			 zeggen dat ik 'n Engelschman, Duitscher of Irokees ben. Wie 't wel begrypen,
			 hebben minder behoefte aan citaten, zelfs van 'n vreemdeling.
		  
		  Doch er bestonden nog andere redenen om de toelichting van dat
			 nummer overteslaan. De cyfers die daarby zouden kunnen worden te-pas gebracht,
			 zyn niet van de soort die ik noodig heb.
		  
		  En weer viel m'n oog op feringa's ‘Demokratie en
		  Wetenschap.’ Ik had me voorgenomen - en den schryver beloofd
		  - dat werk te behandelen.
		  
		  Wat is eigenlyk demokratie? Voor dertig jaren zou ik plompverloren
			 antwoord gegeven hebben op deze vraag. Zoo is er veel dat ik vroeger meende te
			 weten, en dat my met de jaren onduidelyker werd.
		  
		  De afschaffing van 't zegel op de dagbladen heeft velen gebaat, naar
			 't schynt. Maar my niet. Tal van blaadjes geven dagelyks onderricht in
			 demokratische beginselen, de echte welbegrepene altoos. Er schynen ook andere
			 te zyn. Doch ik, demokraat naar 'k altyd gemeend heb, vind me in demokratie
			 dommer dan ooit.
		  
		  Men ziet hier alweer dat ik vry-wel overeenstem met het gevoelen
			 der... Schager Courant, die in haar nummer van 22 Maart j.l. (1872)
			 verzekert dat ik zoo weinig nauwkeurige kennis van zaken heb. Dit brevet van
			 onkunde - 't wordt zonder protest overgenomen in 't Algemeen Volksblad voor
			 	Nederland - komt juist voor in 'n aanpryzing van het Tyd-
{==168==} {>>pagina-aanduiding<<}
schrift
			  de Vrye Gedachte dat door dienzelfden heer 
			 feringa geredigeerd wordt, of
			 liever, dat grootendeels door hemzelf met talent en onafhankelyken waarheidszin
			 wordt geschreven.
		  
		  Aanpryzing van feringa's werken is verdiend. Ook ik zal
			 dien schryver roemen, zoodra de beurt aan hem is. Maar toch moet ik erkennen
			 dat hy, zoowel in Dem. en Wet. als in z'n Tydschrift
			 delikten begaat, die niet beter kunnen gestraft worden, dan door 'n loftuiting
			 van den Schager. Het is voor Dr. feringa te hopen dat-i niet
			 gelezen heeft hoe men hem pryst. Hy zou misschien den moed verliezen z'n
			 verdienstelyken arbeid voorttezetten, òf uit besef dat-i z'n gedachten
			 niet behoorlyk weet uittedrukken, òf ten-gevolge der opmerking dat men
			 niet lezen kan. Tertium non datur. Ik vergis me. Er is hier inderdaad 'n
			 tertium mogelyk, maar ik heb nu geen lust het aantewyzen: 
			 Feringa dan wordt door den
			 Schager beklad met den lof: dat-i bezig is ‘de radikale richting
			 te verzoenen met Geloof en Godsdienst.’
		  
		  Ik vrees inderdaad dat de tegen my ingebrachte beschuldiging van
			 onkunde, minder dwaas is dan die ontdekking. Helaas, Schager, 't ware
			 voor my te wenschen dat de my uitgereikte mauvaise marque even weinig
			 reden van bestaan had, als de goedkeuring waarmee ge feringa
			 belastert. Maar dit is zoo niet. Kinderlyk gehoorzaam en onderdanig - als dezer
			 dagen veuillot voor den Paus - buig ik me
			 onder uw tuchtroe. Beterschap beloven kan ik niet - wie is daar zeker van? -
			 maar wel beloof ik, my intespannen om eenige meerdere, of meer nauwkeurige,
			 kennis van zaken te verkrygen, dan me tot-nog-toe gelukte.
		  
		  Ziehier dan ook weder een van de redenen die me na
			 Vorstenschool deden omzien naar cyfers. Ook in dat stuk
		  wemelt het van domheden
		   * en vóór ik durfde beginnen met 
{==169==} {>>pagina-aanduiding<<}

		  ernstiger arbeid, voelde ik behoefte aan 'n droog 2 X 2, om eenigszins beter op
		  de hoogte te komen der hedendaagsche ‘nauwkeurige kennis van
		  zaken.’ Zoo slypt de vleeshouwer z'n gereedschap, voor-i z'n ossen
		  slacht. Ik zeg dit volstrekt niet met het doel om den Schager
		  onaangenaam te zyn of te slachten. Integendeel. Straks zal ik aantoonen dat
		  zoo'n blad heel nuttig is.
		  
		  Toch heb ik - het verwyt dankbaar aannemend - 'n kleine bedenking.
			 Het staat den Schager niet mooi, dat-i verzuimde my aantewyzen: waar,
			 wanneer, in welk opzicht, ik bewyzen gaf van 'n onkunde, uitstekend genoeg om
			 zoo in 't byzonder te worden gelaakt? Van algemeen-menschelyke onwetendheid,
			 als die waarover 
			 sokrates klaagde, kan hier geen
			 spraak wezen. Het schynt dat ik 'n botterik by-uitnemendheid ben, en wel
			 zóó, dat men my als 'n Zoïlus, als 'n Midas, als 'n
			 cretin, als 'n ezel in 't eind, gebruiken kan tot tegenhanger om de
			 wysheid van anderen te doen uitkomen. Onwetend bèn ik. Maar ik had niet
			 gedacht hiervan zóóveel en zoo in 't oog vallende blyken te
			 hebben gegeven, dat ik, gelyk m'n jonker Schukenscheuer, kon dienst doen als
			 repoussoir. Een eenigszins minder vage terechtwyzing zou me den weg
			 getoond hebben, waarlangs ik tot wat meer kennis had kunnen geraken. Zoo als de
			 zaak nu staat, moet ik heel verdrietig m'n onkunde voor zoo byzonder
			 pyramidaal-algemeen houden, dat geen inspanning ter-wereld my op de hoogte
			 brengen kan om, in welk vak ook, 'n woordje meetespreken. Waarop moet ik me 't
			 eerst toeleggen? Op de politiek? Op bataillons- pelotons- soldaten-school?
			 Op Nederlandsche taalspel- en frazenmaakkunde? Op krantenredaktie? Op
			 botanie? Op de talen, als 'n gouvernante? Op 't Recht, als onze Van
			 Huisde? Quid mihi, Schagere edax, objicis non me verbosas leges
			 ediscere?
		  
		  De oplettende lezer zal opmerken hoe delikaat ik hier den ovidischen
			 livor weggoochelde, om niet m'n ingeslikt tertium van zoo-even te
			 verklappen.
		  
		  Moet ik naar de universiteit? Naar 't gymnazium? Naar de hoogere,
			 lagere, allerlaagste, burgerschool? Naar de pupillen te Kampen? Of moet ik me
			 abonneeren op 'n krant, op den Schager misschien, om wat te leeren van
			 den een of anderen ‘wy’ die, volgens louise, eigenlyk en
			 van zeer naby bezien, geen ‘hy’ is?
		  
			En nog iets. Waarom eerst nu dien weldadiger wenk ge-
{==170==} {>>pagina-aanduiding<<}
geven?
			  Moest m'n onwetendheid geheim blyven, tot op 't oogenblik dat ze
			 kon gebruikt worden als tegenstelling van 't zonderling ‘verzoenen van
			 radikalismus en Geloof’ dat den heer 
			 feringa wordt aangewreven? Wie
			 weet of ik me niet geoefend had, indien de Schager me tydig had
			 gewaarschuwd. M'n toestand is nu allermoeielykst. Ik schreef den
			 Havelaar. Die was ‘mooi.’ Nu ja, mooiheid sluit geen
			 onwetendheid uit. Volgens zoo'n Schlager is de mojigheid zeker 'n
			 geschenk van de vrye genade Gods, dat zonder de minste inspanning van onzen
			 kant, de drukkery inregent. Het zou dwaas zyn iemand als verdienste
			 aanterekenen wat-i zoo klakkeloos als woestynmanna present krygt. Weg dus met
			 den mooien Havelaar. Na 't verschynen van
			 de Minnebrieven was men voorbereid deze theologische
			 finesse in praktyk te brengen: men zweeg. Ik schreef den Vryen
				Arbeid, men zweeg. Drie bundels Ideen: men
			 zweeg. Pruisen en Nederland: men zweeg. Wys my de
			 plaats, en de andere opstellen die in de Verspreide
				Stukken te vinden zyn: men zweeg. Nog-eens
				Vrije-Arbeid: men zweeg. Specialiteiten,
			 Millioenen-Studien, men zweeg.
		  
		  En... dat alles werd verkocht, uitverkocht, herdrukt, meer dan eens
			 herdrukt, tot m'n Bruid daarboven toe, 'n stukje dat
		  ikzelf 'n spelery uit m'n jeugd genoemd had. De ontvangst die m'n werk te-beurt
		  viel, gaf me dus aanleiding tot de meening dat dit zwygen 'n andere oorzaak
		  had, dan afkeer van m'n verregaande onwetendheid. Ik erken ronduit, zeer
		  dikwyls aan den latynschen livor gedacht te hebben, dien ik zoo-even
		  euphemisch met 'n hollandsch ‘Schager’ vertaalde. En zie,
		  daar verneem ik op-eenmaal plotseling dat ik 'n stommerik ben
		  by-uitnemendheid!
		  
		  Tegen dit vonnis protesteer ik niet, o Schager, maar wel
			 beklaag ik my over 't laat beteekenen. Waarom lieten gy lieden heeren
			 ‘wy’ me zoo lang in den waan dat ik niet nog onwetender was dan...
			 sommige anderen? De goeie God beware my, hoop ik, voor hoogmoed, maar...
			 àls ik hoogmoedig geworden ware, zou 't de schuld van ulieden heeren
			 ‘wy’ geweest zyn. 't Is me onbekend of ook gylieden onwetend zyt,
			 of ook gy met u allen misschien geen ‘nauwkeurige kennis van zaken’
			 hebt. Overal heb ik naar ulieden geïnformeerd, en niemand weet me daarvan
			 iets te zeggen. 't geen wel niet bewyst dat ge met u allen dom zyt, doch
			 waaruit toch blykt dat het tegendeel niet precies van algemeene bekendheid is.
			 Mocht ik evenwel bemerken dat ook gylieden mank gingt aan 't euvel van
			 ‘onnauwkeurige zaakkennis’ 
{==171==} {>>pagina-aanduiding<<}
 dan beloof ik ulieden de
			 gloeiende kool van spoedige terechtwyzing, en als bewys: leert lezen
			 met u allen, en stelt het schryven uit, tot ge van die kunst genoeg weet,
			 om intezien hoe gek 't ulieden staat, feringa uittemaken voor 'n verzoener van
			 Godsdienst en Radikalismus, en my voor 'n onwetende by uitnemendheid.
		
		
		  963.

		  Quid nobis die ‘Schager?’ Zoo vragen m'n
			 vlaamsche lezers, niet waar? Beste Vlamingen, ge zyt er niet minder om, dat ge
			 ‘geen nauwkeurige kennis’ van dat krantje hebt. Ook ik kende het
			 ding niet, en zou waarschynlyk tot m'n dood toe volhard hebben in deze treurige
			 onkunde, wanneer men me niet het nummer had gezonden van 't Algemeen
			 Dagblad voor Nederland, waarin de Schager beoordeeling van Dr. 
		  feringa's werk was overgenomen. Dit laatste
		  blad - ook 'n allerinteressantst wytje natuurlyk! - kende ik alweer
		  ‘niet nauwkeurig’ en, ronduit gezegd - o gruwel - in 't geheel
		  niet!
		  
		  Ge vraagt, wat gaan ons die prullen aan, en verwondert u dat ik
			 achtsla op zulke litteratuur? Wel zeker! Niet omdat het my om zoo'n aanmerking
			 zelf te doen is, maar - en ziehier 't nut waarvan ik zoo-even de aantooning
			 beloofde - ik gebruik die dingen als monsterstalen van den toestand, als
			 bydrage tot de ‘nauwkeurige kennis’ van m'n Publiek. Ik wil dat men
			 na m'n dood inzie hoe gegrond m'n verachting was. We hebben hier noch met het
			 Schager krantje, noch met welk Volks- of ander blad te doen. De vraag is of ik
			 niet recht had op ànderen weerklank, dan de by de haren voor den dag
			 gesleepte verzekering: dat ik zoo ‘weinig nauwkeurige kennis van
			 zaken’ heb? Want, voor den honderdsten keer, 't is niet tegen deze
			 beoordeeling zelf, dat ik me verzet. Het is hiertegen: dat zoo'n jongensachtige
			 plompheid nagenoeg alles is, wat ik van gansch Nederland voor 't geleverde
			 terugkreeg! (659) En men meene niet dat zich
			 ergens 'n stem doet hooren om te protesteeren... niet tegen de aanmerking zelf
			 - dit verlang ik niet - maar tegen 't uitsluitend vooropstellen van zoo'n
			 aanmerking. Na al wat ik voortbracht, weet zeker soort van publicisten niets
			 van my te zeggen dan dat ik zoo uitmunt in onwetendheid.
		  
		  Is dit idioot of niet?
		  
		  Het antwoord op deze vraag is minder eenvoudig, dan men denken zou.
			 Het blyft namelyk twyfelachtig of 't visschig zwygen, afgebroken door zoo'n
			 zonderling tusschenwerpsel, 
{==172==} {>>pagina-aanduiding<<}
 'n gevolg is van geheel onvermengde
			 botheid? Ik zeg neen! Dwaas is slecht, en slecht is dwaas: er is zoowel luiheid
			 en valsheid, als domheid in 't karakter van m'n Publiek.
		  
		  Ik wil m'n cyfers nog wat laten wachten, en even trachten de
			 oorzaken te ontleden, niet zoozeer waarom dat Schagertje sprak - lieve god,
			 zoo'n krant moet vol! - maar waarom anderen na zulk spreken 't zwygen
			 bewaren.
		  
		  Ik tastte de Natie aan, in wat haar 't dierbaarst is. In haar
			 goddienery: 'n broodwinning. In haar zeden: 'n broodwinning. In haar
			 vooroordeelen: 'n broodwinning. In haar zoogenaamde Staatkunde: 'n
			 broodwinning. In haar wanbestuur der Koloniën: 'n broodwinning. In haar
			 principes: 'n broodwinning. In haar huichelary... nu ja, dit sluit al de vorige
			 broodwinningen in zich.
		  
		  Wil men nu in plaats van Natie, hier lezen: de weinigen die
			 in elk dezer nederlandsche vakken de Natie vertegenwoordigen, my wel! Doch ook
			 dan blyft my altyd het beroep op 't woord van den ketterjager over: de geuzen
			 hebben de kerken geplunderd, de katholieken hebben 't niet belet: zy allen zyn
			 even schuldig.
		  
		  Niemand bestreed my. Waarom niet?
		  
		  Niemand durfde.
		  
		  Zeer in den beginne trok zekere dominee 
			 franken tegen my party voor de
			 zendelingen. Men leze m'n loyaal antwoord in de Verspreide
			 Stukken. Ik laat nu daar of die man even goed was als z'n brief, en
		  zoo'n antwoord waard? Van z'n christelyk partytrekken tegen onrecht, heb ik
		  zoomin iets bespeurd als van andere christelyke deugden. Na z'n protest had ik
		  iets ten-gunste van de personen der zendelingen gezegd, dat met wat
		  inschikkelykheid kon worden opgevat en uitgevent als testimonium voor de
		  zendelingery - z'n broodwinning! - en hy was tevreden. De rest ging hem niet
		  aan, naar 't schynt... neen: naar gebleken is.
		  
		  In dat antwoord daagde ik allen uit, die zich door een of
			 andere passage in m'n werk gekrenkt voelden, het voorbeeld van dien dominee te
			 volgen.
		  
		  Niemand antwoordde.
		  
		  Waarom niet?
		  
		  Niemand durfde.
		  
		  Ten-gevolge van m'n later werken vergrootte zich de kring
			 
{==173==} {>>pagina-aanduiding<<}
 myner vyanden. Maar niemand vertoonde zich.
		  
		  Men durfde niet.
		  
		  Het spreekt vanzelf dat ik 'n byzonder oneervolle uitzondering maak
			 voor dezulken die, als de moderne verhandelaar en de mislukte litterator uit
			 m'n brief aan 
			 de geyter, my in 't geheim
			 aanvielen, of althans niet op het terrein waar de stryd behoort gevoerd te
			 worden.
		  
		  En Nederland was hiermee volkomen tevreden. Het duldt - ten
			 tweeden maal nu! - den millionair van de
				putte als minister. Het duldt 
			 van twist in de Eerste-Kamer. Het
			 duldt de modernen op preekstoel en katheder. Het duldt al de wyën in z'n
			 kranten. Het duldde en duldt alles... ten-behoeve van de respektieve
			 broodwinningen.
		  
		  Dit wat de valsheid aangaat.
		  
		  Maar nog iets anders speelt 'n voorname rol: de luiheid. Wie
			 't oog vestigt op de litteratuur van den dag, zou blind moeten zyn om niet te
			 bemerken hoe alles zich toelegt op 't vermyden van inspanning. Men
			 schrikt terug van onderzoek. Als blyk hiervan, wys ik alweer op de ellendige
			 furie van citaten! In courant-artikelen, kamerspeeches, bellettrie,
			 boekbeoordeelingen, pleidooien... overal heerscht de gemakzuchtige hebbelykheid
			 om den last van eigen nasporing op de schouders van dezen of genen vreemden
			 arbeider te werpen. Men kan verzekerd zyn dat m'n werken tot vervelens toe
			 zouden genoemd worden, indien er mogelykheid ware ze aftedoen met 'n aanhaling
			 uit de werken van zekeren aller-beroemdsten heer... Chose. Maar dit is
			 nu eenmaal zoo niet.
		  
		  Als voorbeeld van die luiheid, kan ons alweer dat Schager krantje
			 dienen. Ik geef verlof m'n spottende klacht over 't laat waarschuwen tegen m'n
			 onwetendheid, ernstig optenemen. Is 't niet inderdaad onheusch, 'n
			 schryver zoo te laten voorthollen in z'n onkunde? Vooral indien zoo'n schryver
			 opgang maakt, en dus velen op 'n dwaalspoor brengt? We weten toch hoe vaak 'n
			 dagblad verlegen is om stof, en hoe dan allerlei ongelukken, zelfs de
			 byna gebeurde, dienen moeten om den letterbak vol te zetten. Hoe welkom
			 de verplaatsing is, van 'n hulponderwyzer of veldwachter: twee regels kopie! We
			 kennen de dankbaarheid van 'n redaktie aan den korrespondent die 't verhaal
			 levert van de feestelykheden in Yhuizen, by de herdenking van den dag waarop
		  	m'nheer Ymeier twintig jaar geleden z'n funktien aanvaard-
{==174==} {>>pagina-aanduiding<<}
de:  zes
			 regels kopie. We zyn overtuigd van de graagte waarmee 'n gansche kolom wordt
			 gevuld met de mededeeling van zeker gesprek, dat zekere heer met zekeren prins
			 hield, opgeluisterd met de toelichting der meeningen van andere heeren en
			 prinsen - nòg 'n kolom! - aangevuld met de verzekering dat bedoeld
			 gesprek nooit plaats had: drie regels kopie, niet zonder hoop op tien nieuwe
			 regels in 'n volgend nummer, waarin men zal kunnen betoogen dat er wel
			 hier-of-daar iets gesproken is, maar... 
		  
		  Genoeg! We weten wat 'n krant is!
		  
		  Is 't nu niet nogal vreemd, lezer, of zou 't, zonder de luiheid die
			 ik aanhaalde als mede-oorzaak van 't zwygen, niet vreemd zyn, dat men by
			 zooveel honger naar voedsel,'n gunstige gelegenheid versmaadde z'n kolommen vol
			 te zetten? Ik kan den Schager - en anderen! - verzekeren dat ze goede
			 zaken maken zouden, door 't aanhouden van 'n dagelyksche rubriek: lyst der
			 blyken van multatuli's ‘onnauwkeurige kennis van
			 zaken.’
		  
		  Maar... hiertoe zou arbeid noodig zyn, onderzoek,
			 studie. Men zou zich moeten getroosten te werken, als ik. Dat is: met
			 inspanning, onvermoeid, in 't zweet zyns aanschyns. Dit willen de heeren niet.
			 De luiheid blykt alzoo nog grooter dan de lust om my te grieven.
		  
		  Maar wel komt die lust voor den dag, als 't geschieden kan
			 zònder moeite, en hiervan geeft ons die Schager 'n aardig
			 voorbeeld. Het juiste fabriekmerk van dat krantje ken ik niet. Ik gis dat het
			 iets als liberaal, zeer liberaal, of zelfs radikaal moet beduiden. Anders toch
			 ware 't niet overeentebrengen met den bekenden eisch van 't
			 métier, iemand als 
			 feringa te pryzen, die - om
			 slechts één ding te noemen - even als ik, allen godsdienst
			 beschouwt als nadeelig voor vooruitgang. Maar... om z'n werk behoorlyk te
			 pryzen - dat is, om met de notarissen te spreken: onder opgaaf der redenen
			 van wetenschap - zou men 't moeten lezen, analyzeeren, beoordeelen. Dit is
			 lastiger dan 't relateeren der feestviering van zoo'n jubilaris, dan 't
			 uitweiden over 'n byna gebeurd ongeluk. Bovendien zou er eenige kunde
			 noodig zyn, en men weet nu eenmaal... 
		  
		  Om nu èn luiheid, èn onkunde te bedekken, citeert
			 referent 'n kort gezegde waarin de schryver verklaart van my in gevoelen te
			 verschillen - adhuc sub judice lis wie gelyk 
{==175==} {>>pagina-aanduiding<<}
 heeft - om te
			 verkondigen hoe slecht het gesteld is met myn ‘nauwkeurige kennis van
			 zaken.’
		  
		  Had ik gezegd dat Frankryk 'n eiland was? Dat er wynbouw of
			 eergevoel werd gevonden in Nederland? Dat onze letterkundigen integer
			 zyn? En had feringa my met bewyzen aangetoond dat ik me vergiste? Was
			 er 'n feit behandeld, waarop de term ‘nauwkeurige
			 zaakkennis’ kan worden toegepast?
		  
		  Niets van dit alles.
		  
		  De kwestie was van wysgeerigen aard, en betrof m'n idee 
			 16!
		  
		  Feringa bestrydt dat idee - we zullen later zien
			 hoe? - en zal misschien nu reeds daarover berouw voelen, wyl men uit z'n
			 bestryding 't recht put, hem - in tegenstelling met my, waar 't om te doen was!
			 - te verheffen tot verzoener van Geloof en radikalismus. Arme feringa!
		  
		  Op die wys worden ten-onzent wysgeerige vraagstukken afgedaan? Is 't
			 niet te betreuren, dat van vloten 't woord
			 ‘ploertig’ zoo diskrediteerde?
		
		
		  964.

		  Komt ploert van pleutre, of is de relatie omgekeerd?
			 Ik durf dit den Schager niet vragen, daar 't den schyn hebben zou, alsof
			 ik me onbescheiden wou meester maken van z'n familie-geheimen. Jammer genoeg!
			 By de ‘nauwkeurige kennis van zaken’ die men in hem veronderstellen
			 moet, ware eenige opheldering van zyn kant, zeer gewenscht.
		  
		  Ik meen dat het woord ploert oorspronkelyk 'n akademische
			 uitdrukking was, en vry gelyk stond met niet-student, met filister.
		  
		  Maar... 't aantal jongeluî die onze akademien bezoeken, is
			 slechts zeer gering in verhouding tot de overige bevolking van den Staat.
			 Moeten we dus aannemen, dat Nederland bewoond wordt door 'n paar duizend
			 studenten en drie millioen ploerten?
		  
		  Dit kan de bedoeling van de jongeluî niet geweest zyn. Onder
			 die niet-studenten immers hebben ze vaders, moeders, leermeesters, toekomstige
			 chefs.
		  
		  Wat wordt dan in studentikozen zin - dien ik hier als
			 massgebend aannneem, omdat ieder de uitlegger is van zyn eigen woorden -
			 bedoeld met het woord ploert?
		  
{==176==} {>>pagina-aanduiding<<}
 
		  Over dit onderwerp nadenkende, tracht ik my den indruk voor den
			 geest te brengen, dien ik als kind had van iemand wien ik 'n ploert hoorde
			 noemen. Het was 'n gemeen sujet die den m'nheer uithing, 'n soort van mannelyke
			 lichtekooi. Tot de uitmonstering behoorden: styfgefrizeerde bakkebaard en
			 vetglanzige krullen, vastgeplakt tegen de slapen, als vischhaken hengelend naar
			 bewondering. Wie er een zien wil van de soort als die ik nu bedoel, schaffe
			 zich 't stel platen aan, waarin 
			 cruikshank zoo welsprekend tegen
			 dronkenschap yvert. Op de laatste plaat zit de zuiper als waanzinnige in 'n
			 getralied hok, en wordt... bekeken - 't woord ‘bezocht’ is te goed
			 - door z'n beide kinderen, 'n jongen en 'n meid. Het uiterlyk van deze twee
			 sujetten is even waarschuwend als het delirium tremens van den vader
			 zelf. Die jongen - 'n zeer echte broêr van z'n zuster: de
			 familiegelykheid der zielen is sprekend! - die jongen is 'n ploert.
		  
		  Maar... 'n ploert van de àllergemeenste soort. Er zyn er die
			 iets minder laag staan.
		  
		  Hoe nu de Cruikshanksche opvatting overeentebrengen met de bedoeling
			 van onze studenten?
		  
		  Wat is, of behoort te zyn, de eigenaardigheid van jongelieden die
			 zich wyden aan studie? Ze zyn onbekrompen in opvatting, leven by den dag,
			 minachten 't kleingeestig streven naar wereldsche goederen, voeden zich met
			 idealen, erkennen geen rang dan ridderschap van den geest, en meenen dit alles
			 te kunnen volhouden door de kracht die men put uit het najagen van 'n verheven
			 doel, in dit geval: de Wetenschap.
		  
		  Wie nu aan 't woord ‘ploert’ alleen de beteekenis hecht
			 van niet-student, zou in de dwalende meening vervallen, dat ieder die zich
			 niet aan studie wydt, ieder die zich slechts bezighoudt niet de zorg
			 voor zaken van stoffelyk belang, ieder die 't leven uitsluitend van den
			 materieelen kant beschouwt - wat voor de meesten 'n treurige noodzakelykheid
			 is! - 'n ploert wezen zou. Dit is onjuist. Het afschuwelyk exemplaar van 't
			 menschenras, dat we hier in 't voorbygaan vereeren met 'n analyze, onderscheidt
			 zich van de overige niet-studenten door de onhebbelyke neiging zich
			 voortedoen alsof het tot edeler klasse behoorde. De épicier
			 op z'n zondags die zich met deftigheid tooit, is ploert om dien tooi, en
			 volstrekt niet omdat-i in de week krenten en rozynen verkoopt... de
			 onschuldigste zaak ter-wereld. De schryver die 
{==177==} {>>pagina-aanduiding<<}
 z'n vertoogen
			 opschikt met valsche gemoedelykheid, met de zedelykheidpraatjes van den dag,
			 met de frazen uit het Staatsblad, met haute
			 nouveauté-stopwoorden, met de terminologische pommade der duitsche
			 school-filosofie, met citaten... 
		  
		  Ook de lichtmis van cruikshank heeft 'n bloempjen in den
			 mond. De schandjongen wil voor 'n heer doorgaan... 
		  
		  ‘Bepaald... konkreet... intens... objektief... 
			 stuart mill zegt... we lezen
			 by Dr. 
			 feringa... nog eens:
			 stuart-mill... de groote staathuishoudkundige Hoeheeti
			 beweert...
		  
		  Nu, dat alles is ploertery! En hiermee neem ik afscheid van den
			 Schager, en van de duizend-en-een nederlandsche lezers die zoo'n
			 bloempjen in den mond heel mooi vinden.
			 Noot van 1876. Het is niet verboden dit
				nummer optevatten als antwoord op zeer veel aanvallen die van 't Schager
				gehalte zyn.
		
		
		  965.

		  Ach, m'n arme cyfers! Herinnert zich de lezer, hoe ik in m'n derden
			 bundel werd gehinderd door ossen en helden? Ik begin te gelooven dat de goden
			 jaloers op me zyn. Telkens hebben ze, om my in m'n arbeid te storen, wat nieuws
			 by de hand. Daar lieten ze nu, byv. thorbecke sterven, alleen om my te plagen. Toen
			 ik uit de couranten vernam dat de man ziek was, verheugde ik my met wysgeerige
			 hartelykheid. Ik hoopte namelyk by gelegenheid van z'n dood, nu eindelyk eens
			 te weten te komen wat-i had uitgericht?
		  
		  En zie, m'n uitzicht op dat beetje wetenschap is weer verydeld.
			 Sedert weken las ik met de grootste aandacht allerlei toe- en aanspraken, en
			 bleef maar altyd even onwetend als te-voren. De brave Schager heeft wel
			 gelyk! M'n onkunde is ingeworteld, onuitroeibaar... intens!
		  
		  En... er wordt 'n standbeeld opgericht voor den Staatsfeniks! Het
			 nageslacht zal vragen, wat ik nu vraag: waarom?
		  
		  En misschien zal 't van zyn kant 'n standbeeld oprichten voor den
			 man die duidelyk antwoord geven kan op deze vraag.
		  
		  We zyn waarlyk niet vooruitgegaan sedert de dagen der eerste
			 godenmakers!
		  
		  De oude 
			 krates in 't zevende sprookje van
			 gezag, kòn wat, dééd wat. Zeus donderde, en droeg heel Europa op z'n rug. 
			 Jehovah vond kleermaken en
			 decentie uit. 
			 St. eloy, die al te hoogmoedige
		  	hoefsmid, werd van z'n verwaandheid ge-
{==178==} {>>pagina-aanduiding<<}
nezen  doorjezus zelf, die hem 'n duchtig lesjen gaf in 't
			 beslaan van paarden.
		  
		  Onze 
			 thorbecke... 
		  
		  Komaan, eerst iets over dien eloy, ook 'n heilige! 't
			 Onderwerp is minder vervelend.
		
		
		  966.

		  Het zal koorn op den Schager molen zyn, als ik hier erken niet te
			 weten hoe st. eloy in 't hollandsch heet.
			  *Aloïzius - van Gonzaga dan - is 't niet.
			 Deze muntte niet zoozeer in 't hoefsmeden uit, als in 'n ander ambacht, waarvan
			 de beoefening sommigen allermoeielykst schynt, daar ze het tot de spil maken
			 waarop hun heele immoreele moraal draait, in: kuisheid. De brave jongen
			 beloofde op z'n negende jaar aan God, dat-i, dat-i... nu ja, hy op dit
			 chapître altyd negen jaar blyven zou. En in dien ouderdom is-i dan
			 ook op vier-en-twintigjarigen leeftyd gestorven. Deze verdienste komt me heel
			 vies voor.
		  
		  Of onze eloy uit het vorig nummer kuisch was, weet ik niet.
			 Maar wel dat-i paarden besloeg, en zich op de flinke uitoefening van dit beroep
			 zoo groots toonde, zoo groots... dat jezus zelf in hoogsteigen persoon
			 er by te-pas moest komen. Men wete namelyk dat eloy, op die hoovaardy
			 na, volmaakt was. De man vloekte niet, rookte niet, at maar zesmaal in de week
			 vleesch... kortom, hy was gereed voor de heiligheid, op dien hoogmoed na. Dit
			 verdroot jezus heel erg, en daarom gaf hy zich de moeite dien smid 'n
			 bezoek te brengen, en wel te-paard. Hy verzocht hem, 't beest te beslaan.
			 ‘Maar... verstaje je vak wel?’ vroeg jezus.
		  
		  - Perfekt! antwoordde de man.
		  
		  Misschien voegde hy er nog een-en-ander by, dat van z'n hoogmoed
			 getuigde. Althans jezus wist aanleiding te vinden hem te berispen, en
			 te verwyten dat-i maar 'n stumpert in z'n métier was, die van den
			 eersten den besten reiziger wat leeren kon. En, als bewys, sneed hy 't paard de
			 pooten af, besloeg ze op z'n gemak binnen'shuis - 't beest lag zoolang buiten
			 geduldig te wachten - en zette die daarop zoo handig, weer aan, dat onze
			 eloy er van verbaasd stond, en z'n hoogmoed den dienst opzei. Van dat
			 oogenblik af was-i volmaakt, en hy werd 'n heilig man.
		  
{==179==} {>>pagina-aanduiding<<}
 
		  Er is iets naïfs in zulke vertellingen. De protestantsche
			 jezus geeft zich zooveel moeite niet om iemand heilig te maken.
		  
		  En jezus deed nog moeielyker dingen. Hy voer ten-hemel. Na
			 z'n vele voorgangers in alle mythologien was deze kunst wel niet oorspronkelyk,
			 maar ze blyft toch altyd behooren onder de min dagelyksche verschynsels.
		  
		  Van elken god, van elken halfgod, van elken heros, van elken
			 heilige, valt iets te zeggen dat de eer der apotheoze wettigt, verklaart
			 of verschoont. Iets! Mythe, fabel, legende, sage, overlevering, geschiedenis...
			 iets toch!
		
		
		  967.

		  Wat we 't nageslacht zullen overleveren omtrent dien 
			 thorbecke, blyft 'n raadsel,
			 moeielyk anders optelossen dan door de stelling dat 'n bedorven Volk van-tyd
			 tot-tyd behoefte voelt zich 'n Anstrich van geestdrift te geven door 't
			 knielen voor 'n zelfgemaakt kalf.
		
		
		  968.

		  En we lachen de Egyptenaars uit, met hun heilige skarabeën,
			 gewyde katten en gekanonizeerde ajuinen! Toch waren die voorwerpen slechts
			 zinnebeelden. Geen Egyptenaar, beweerde ooit dat zoo'n tor verstand, macht,
			 genie bezat, of iets byzonders wist tot-stand te brengen.
		  
		  Van 
			 thorbecke wordt dit wèl
			 beweerd, of liever als vanzelf sprekend, verondersteld. Men meent alle
			 toelichting, rechtvaardiging, verschooning der algemeene krankzinnigheid
			 flinkweg te mogen overslaan. De ‘liberale’ voorgangers stellen zich
			 aan, alsof de grootmannigheid van hun fetisch buiten kwestie ware. Moderne
			 dominees bepreeken den held. Couranten hullen zich in 't rouwgewaad van 'n
			 zwart lystje. Ministers schreien by 't graf. Een hunner - om toch vooral geen
			 enkel goedkeuringsnootje op den konduitestaat van den kandidaat-heilige te
			 laten verloren gaan - verhaalt: ‘dat de dierbare overledene ook in God
			 geloofde: ‘blykens zekere uitdrukking in 'n onlangs van hem ontvangen
			 briefje.’ Anderen verhalen: dat-i zoo'n eminent schryver was!
		  
		  Dat ‘in God gelooven’ - 'n zonderling attribuut voor 'n
			 uitstekend man! - hoort by 't nederlandsch liberalismus. 't Is 'n
			 ‘ter-zyde’ aan 't adres van de konservatieven. Iets als:
			 ‘denkt toch in-godsnaam niet, dat gylieden Behouders den hemel met
			 toebehooren van aardsche distinktie en wereldschen invloed, voor u alleen hebt!
			 Onze vriend, profeet en premier, de prototype van ons gild... liberaal
			 was-i, o ja 
{==180==} {>>pagina-aanduiding<<}
 zeer, zéér liberaal, allerliberaalst,
			 maar... hy geloofde in God, zoowel als gy, en heeft dus geen grein minder
			 aanspraak op den Hemel.’
		  
		  Dat de man in God geloofde, komt me niet vreemd voor. Ik had er op
			 durven wedden, zonder de minste inzage van dat briefje aan z'n kollega 
			 jolles. Moedig en eerlyk
			 atheïsmus lag zonder den minsten twyfel ver buiten 't kringetje waarin
			 onze 
			 thorbecke zich bewoog.
		  
		  Wie heeft ooit beweerd, gemeend, als mogelyk gesteld, dat 'n man van
			 thorbecke's gehalte, niet geloovig was? Wie beschuldigde hem
			 ooit van... ongewoonheid? Mr. jolles deed 'n vreemd werk, toen-i by
			 dat graf het certificaat van thorbecke's onaangevochten ordinairheid
			 overlegde.
		
		
		  969.

		  ‘De overledene was... 'n groot Staatsman, 'n zeer groot
			 Staatsman, de grootste Staatsman... 
		  
		  't Vleesch is duur in den Staat waar onze politikus z'n
			 kunsten vertoond heeft. 't Hongerend Volk graaft krengen van aan ziekte
			 gestorven paarden op, om zich te voeden.
			  *
		  
		  ...de allergrootste Staatsman alzoo! Een leeuw in 't parlement. Een
			 Herkules... 
		  
		  Arme stallen van Augias!
		  
		  ...een Herkules in 't kieswerk. Een toovenaar in grondwetten... 
		  
		  Een natoovenaar dan toch? Een plagiaatheilige, niet waar? Ik durf
			 vragen: welk oorspronkelyk denkbeeld van dien 
			 thorbecke is er voor, in, of na
			 dat fameuze jaar '48 voor den 
{==181==} {>>pagina-aanduiding<<}
 dag gekomen? De man was mager, maar
			 had er 't recht niet toe. Voortgebracht heeft-i niets, niets,
			 niets!
		  
		  Men beoordeele hem naar den maatstaf die aangegeven werd in m'n
			 idee 
			 30 - durft iemand beweren dat die maatstaf
			 onjuist is? - en vrage zich af, hoeveel ziel de man heeft uitgegeven
			 ten-behoeve van 't algemeen? Waarlyk, 't antwoord is treurig! Treurig, niet om
			 zynentwil - z'n dorre persoonlykheid voelde geen behoefte aan uitstraling -
			 maar om-den-wille der velen die ik zoo-even kenschetste in 
			 967. Het was gedaan met het Romeinsche Ryk,
			 toen er 'n Augustulusjen op den troon zat. Een volk dat diminutieven aanbidt,
			 dat 'n homunculus opneemt in den rei der groote mannen, is verloren.
		  
		  Hoe men 't heeft aangelegd om de in '48 tot-stand gekomen
			 veranderingen als iets nieuws uittebazuinen, als vruchten van
			 thorbecke's genie... nu ja, er werd by die plompe foppery
			 gerekend op de zonderlinge behoefte aan aanbidding van eigen-fabriekswerk. En
			 gelukt is het!
		  
		  Wist ge dan niet, Nederlanders, dat die veranderingen elders sedert
			 lang waren ingevoerd? Dat de toepassing daarvan op Hollandsche toestanden, zoo
			 onhandig mogelyk geschiedde? Dat ze allergebrekkigst was? Weet ge dan niet, dat
			 we nu reeds, slechts vier-en-twintig jaren na de redding, dringender dan ooit
			 behoefte hebben aan... redding?
		  
		  De toestand van 't Nederlandsche Volk, sociaal en politisch, is
			 gevaarlyker dan ooit.
		  
		  Sociaal: de armoed kankert van-onder-op met gierigen klauw
			 omhoog. Straatarmen hadden wy immer, doch 't gebrek greep al hooger en hooger.
			 Het maakte zich meester van den kleinen burgerstand, van den middelstand, van
			 den zoogenaamd-hoogeren burgerstand. De tyd is zeer na, dat Nederland bewoond
			 wordt door 'n paarhonderd millionairs en... drie millioen hongerlyders. Bemerkt
			 ge dit niet, Nederlanders? Zyn zulke verschynsels beneden uw aandacht? Voelt ge
			 niet hoe 't acht-en-veertigsch geleuter over Staatsvormen - verder,
			 dieper, hooger, kwam uw homunculusje thorbecke nooit! - de aandacht afleide van den 
			 staat? Begrypt ge niet, hoe de Staatskunstemakery van zoo'n man tot
			 het werkelyk behartigen van de belangen des Volks, in-verhouding staat
			 als 'n kartonnen tooneelpasty tot voedsel?
		  
		  Weet, begrypt, kent ge dit alles niet? Ge hadt het toch 
{==182==} {>>pagina-aanduiding<<}
 kùnnen weten, Nederlanders! Tien jaren geleden heb ik u
			 gewaarschuwd. (451, 
			 452.) De bladzyden waarin ik uwen
			 onmachtigen afgod in z'n naaktheid tentoon-stelde, werden dezer dagen ten
			 vyfde male gedrukt... 
		  
		  Tòch 'n standbeeld!
		  
		  Maar zyt ge dan krankzinnig?
		  
		  My komt het zoo voor.
		  
		  Heel aangenaam schryven is 't voor zoo'n Publiek waarlyk niet! Dit
			 heb ik u al meer gezegd.
		  
		  Politisch. De eerbied dien men, na de Thorbecksche
			 restauratie, ons land buiten de grenzen toedraagt, is even schraal als 't
			 voedsel daarbinnen. Over de inlyving, by gelegenheid der eerste kommotie
			 in Europa, bestaat nergens de minste twyfel. Wat heeft thorbecke
			 gedaan om ons land staande te houden? Niets, niets, niets alweer! Hy heeft 't
			 gebruik van koffi en broodjes voor Staatsrekening, by eenige publieke
			 gelegenheden, afgeschaft.
		  
		  En Indie, Neerlands-Indie,
			 insulinde? 't Is daar ellendiger dan ooit. De bevolking
			 lydt periodiek honger, nu zoowel als toen ik den Havelaar
		  schreef.
		   *
		  Noot van 1874. In '72 haalde ik slechts
			 dit ééne berichtjen aan. Na dat jaar zyn de rapporten over
			 dergelyke toestanden zóófrekwent, dat men in Nederland daaraan
			 gewoon is geworden, en er geen acht op slaat. Bovendien, de minister 
			 fr. v.d. putte heeft de aandacht
			 weten afteleiden door z'n atjineschen oorlog, 'n pronkstuk van beleid en
			 uitvoering! Maar Nederland - dat niet lezen kan - schikt zich.
		  
		  De acht-en-veertigsche liberalistery heeft bovendien middel
			 gevonden, in dat vroeger zoo gezegend land, 'n artikel van moederlandsch
			 fabrikaat intevoeren: armoed onder Europeanen.
		  
		  Dit was in Indie voorheen 'n onbekende zaak! En nu? Helaas! Wie 't
			 land kende voor dertig jaren, en thans de daar 
{==183==} {>>pagina-aanduiding<<}
 verschynende
			 couranten leest, die op allerlei wyze den toestand afspiegelen waartoe de
			 Europesche Maatschappy in Indie gezonken is, heeft slechts de keus
			 tusschen smart en woede.
		  
		  Vloek over de Haagsche ellendelingen die aldus 't heerlykste
			 bedierven, wat ooit aanspraak maken mocht op zorgvuldige behandeling!
		  
		  En op de lyst van die ellendelingen staat 
			 thorbecke boven-aan. Hy had het
			 recht niet, dom te zyn. Hy had het recht niet, onbekwaam te zyn. Hy had het
			 recht niet, traag te zyn. Men betaalde hem - in geld, wat spaarzaam en op z'n
			 hollandsch, dit moet ik erkennen, maar in eer en invloed dan toch ruim - voor
			 wat ànders!
		  
		  En - boven alles! - hy nam de plaats in van beteren dan hy. Dit is
			 'm'n hoofdgrief. Hy was:
		  ‘gewoon,
En in den vreemden tyd dien wy beleven,
Was,
			 op zyn standpunt, 't ordinaire: misdaad!’
		  Och... men had hem op dat standpunt geplaatst! Kon hy 't
			 helpen dat 'n gansche Natie - waarachtig, zelfs de konservatieven deden mee: ze
			 bestreden hem als iets wezenlyks! - kon hy 't helpen, dat er zoo
			 op-eenmaal 'n epidemische lust uitbrak in krankzinnigheid? Kon men van
			 hem verwachten dat-i protesteeren zou tegen de algemeene razerny?
			 Daartoe ware zekere maat van intelligentie en karakter noodig geweest, die hy
			 nu eenmaal niet bezat, en welker absentie juist de voorwaarde schynt te wezen
			 waarop Nederland iemand toejuicht.
		
		
		  970.

		  In weerwil van dit alles, hoorden we, by 't graf en in de couranten,
			 's mans ‘eminentie’ bepleiten op 'n manier...
		  
		  Neen, bepleiten is 't woord niet. Juist op dat pleidooi zat en zit
			 ik - na m'n nummers 
			 451 en 452! -
			 reikhalzend te wachten. Maar nog altyd te-vergeefs.
		  
		  We vernamen dan iets van allerlei als bekend veronderstelde
			 verdiensten, en niemand protesteerde. 't Was aangenomen werk, in alle
			 beteekenissen.
		  
		  Maar eilieve, wat toch bewoog Mr. 
			 jolles by die gelegenheid met z'n
			 ‘God’ voor den dag te komen?
		  
		  In 'n vorig nummer trachtte ik deze vraag eenigszins te beantwoorden
			 door 't wyzen op den theologischen hemelnyd 
{==184==} {>>pagina-aanduiding<<}
 van de liberalen.
			 Maar ik ben slechts half tevreden met m'n eigen verklaring.
		  
		  Thorbecke was verdienstelyk, had
			 alle verdiensten. Hy was 'n groot man, 'n genie, 'n uitstekend schryver zelfs.
			 Zeer wel. Hoe past nu by dit alles, de climax: hy geloofde in God?
		  
		  Is dat gelooven zoo'n kunststuk? Een haut fait? Een
			 difficulté vaincue? Een heldendaad? In één woord:
			 is 't gelooven in God iets moeielyks?
		  
		  Hoe komt het iemand die zelf gelooft, in de gedachte iets als
			 verdienste voortestellen, dat naar z'n eigen medegeloof de natuurlykste
			 zaak van de wereld wezen moest?
		  
		  Ik laat nu daar, dat thorbecke z'n verdiensten op dit punt,
			 met z'n schoenpoetser en nog 'n paarhonderd millioen Europeanen deelde, en dat
			 het dus 'n min gelukkig denkbeeld was, zoo'n gewoonheid aantevoeren als blyk
			 van eminentie. Ook ga ik nu voorby wat men te denken hebbe van de andere
			 hoedanigheden, wanneer ze ten-slotte kulmineeren in 'n standpunt dat, zoolang
			 de wereld staat, door Jan Rap enz'n maat is ingenomen. Maar ik blyf vragen of
			 't certificaat dat Mr.jolles zoo gansch ongevraagd uitreikte, niet 'n
			 klein blykjen is van-de wankelbaarheid der geloovery? En of er niet alzoo
			 onoprechtheid schuilt in den afschuw waarmee men fatsoenshalve den
			 rondborstigen godloochenaar van zich stoot?
		  
		  Immers, als 't ‘Geloof’ 'n verdienste is, moet men 't
			 zeer natuurlyk vinden dat niet ieder gelooven kan, daar verdienste toch altyd
			 uitzondering blyft.
		  
		  Anderen gaan nog verder dan afschuw. Zy negeeren 't bestaan
			 van Atheïsmus. Zy vonden den deun uit: er zyn geen
			 atheïsten!
		  
		  Des te vreemder dan, dat men 't ‘Geloof’ ophemelt als 'n
			 halsbrekend kunststuk.
		
		
		  971.

		  Ik durf niet beweren àlles gelezen te hebben, wat er
			 gedurende de laatste maanden over thorbecke geschreven is. Het
			 rekbaarst geduld heeft z'n grenzen. Maar ik las genoeg om de klacht te
			 rechtvaardigen, dat er geen antwoord gegeven is op de vraag: wat er toch
			 door dien man is verricht, dat hem aanspraak geven zou op de byna algemeene
			 bewondering? Staat dit antwoord dan juist in de stukken die ik niet gelezen
			 heb? Jammer!
		  
		  Me dunkt dat de dweepende voorstanders van dien man, 
{==185==} {>>pagina-aanduiding<<}

			 aan de eer van hun oordeel verschuldigd waren zich eenigszins te verantwoorden
			 over hun afgodery, en dit doen ze niet! Hiervan 'n paar voorbeelden, als
			 't nog noodig wezen mocht, na 't zwygen op m'n nummer 
			 452. Ik lees in den N. Rotterdammer
			 van 14 Juni 1872:
		  
		  ‘Het orgaan onder de leiding van den heer 
			 heemskerk azn, zegt heden in zyn
			 hoofdartikel, van Thorbecke:
		  
		  ‘Sedert het stelsel van volharding onder Koning Willem I
			 moest worden losgelaten (1838) had hij één doel en werkte
			 daaraan onder voor- en tegenspoed zonder ophouden: zich zelven te maken
			 tot eminent hoofd van den Staat, en op die hoogte te blijven door aan
			 den burgerstand de plaats in 't bestuur te geven, die vroeger de aanzienlijken
			 hadden.’
		  
		  In 'n ingezonden stuk in het Dagblad wordt gezegd:
		  
		  ‘Het groote, goede, nuttige en weldadige, hetwelk er sedert
			 een reeks van jaren in ons land is tot stand gebracht, is niet het werk van den
			 heer Thorbecke: hij heeft daaraan geen deel gehad, terwijl de aanleg van het
			 spoorwegnet over ons land, door hem naar kracht en vermogen zoolang mogelijk is
			 tegengehouden.’
		  
		  In 'n tweede ingezonden stuk, door het Dagblad geplaatst,
			 wordt beweerd dat th. wellicht uit gemis aan gelegenheid, weinig nut
			 voor z'n land heeft uitgewerkt, maar ‘den naam wist te verdienen
			 van groote hoedanigheden te bezitten.’
		  
		  De courant alzoo, waarin deze aanmerkingen op thorbecke
			 voorkomen, is het ‘orgaan van den heer heemskerk azn.’ Dit
			 beduidt in den mond van den N. Rotterdammer - die toch ook wel 't
			 ‘orgaan’ van dezen of genen wezen zal? - dat het Dagblad
			 ongelyk heeft. Het Rotterdammer ‘orgaan’ zal dus nu eens aantoonen
			 hoever dat andere ding den plank misslaat. Ziehier 'n schoone gelegenheid voor
			 'n onkundige - voor my, byv. - om wat kennis optedoen. De Hagenaar zegt dat
			 thorbecke geen deel heeft aan ‘het groote, goede, nuttige en
			 weldadige dat er in ons land is tot-stand gebracht’ en zelfs dat hy
			 sommige verbeteringen heeft tegengehouden. Zoo ooit, dan was 't hier de
			 plaats om dat ‘orgaan van den heer heemskerk’ eens flink
			 onder 't oog te brengen, wat thorbecke wèl gedaan en niet
			 tegengehouden heeft.
		  
		  Ydele hoop! Zoo'n pertinente beantwoording schynt beneden de
			 waardigheid van dat andere ‘orgaan.’ Zie hier 't prachtig antwoord
			 van den N. Rotterdammer:
		  
		  ‘Denkt men, door het neerhalen van dezen grooten naam,
			 andere 
{==186==} {>>pagina-aanduiding<<}
 politieke mannen te verheffen? Heden wordt de
			 52e verjaardag van Z.K.H. Prins Hendrik...
		  
		  Ik vergis me. Die verjaardag hoort er niet by. 't Was 'n
			 alinea. Ik, arme, die weten wilde: wat dan toch die 
			 thorbecke had uitgericht,
			 las dóór, en zocht... en zocht... en vertrouwde m'n oogen niet...
			 vond niets dan dien verjaardag, en bleef even wys als te-voren.
		  
		  Zeker, zeker, Mr. 
			 heemskerk tracht Mr.
			 thorbecke naar beneden te halen. Ik ook. Maar juist daarom ware het
			 te-pas gekomen iets over dien Mr. thorbecke te zeggen, dat dit
			 neerhalen onmogelyk, of althans moeielyk maakte. De N. Rotterdammer, die
			 zoo gaarne met het Dagblad tournooit - goedkoope kopie waarachtig, en
			 even vervelend als goedkoop! - zal toch niet durven voorgeven dat zy in die
			 poging tot ‘neerhalen’ berust uit dédain?
		  
		  Ook in 'n ander nummer van den N. Rotterdammer (13 Juni 1872)
			 komt 'n dergelyke magere repliek voor. Daaruit blykt alweer dat het
			 Dagblad zich andermaal verstout had den heer thorbecke hevig
			 aantevallen. Het had - volgens de N.R.C. - in z'n stryd tegen de
			 Thorbeckianen de volgende woorden gebruikt:
		  
		  ‘stortvloed van onwaarheden.’
		  ‘stelsel van verdachtmaking en belastering van de
			 tegenpartij.’
		  ‘laagheid.’
		  ‘voorliegen.’
		  ‘onwaarheden, zóó grof dat ieder hart waarin
			 nog één vonk waarheidsliefde woont, er tegen in opstand komen
			 moet.’
		  ‘logengeest.’
		  ‘onbeschaamdheid der lastertaktiek.’
		  ‘verregaande lastering.’
		  ‘lastertaal.’
		  
		  Dit alles is voor 'n rechtgeaard christen allerysselykst, en zelfs
			 'n moderne moet er van gruwen. Ik zou zulke dingen niet aan 'n Hottentot of
			 kazuaris voor z'n ontbyt durven geven. De N. Rotterdammer heeft dus
			 volkomen gelyk, zich driftig te maken. Die courant behandelt dan ook 't
			 artikel waarin al deze liefelykheden voorkomen... 
		  
		  Lezer, welken zin hecht ge aan 't hier door my onderhaalde woord:
			 behandelen? Verwacht ge niet dat er na zulke grove uitdaging iets volgen zal
			 als verdediging? Niets daarvan! Na 't relaas van wat er in dat Dagblad
			 al zoo gezegd 
{==187==} {>>pagina-aanduiding<<}
 wordt, wekken de gebezigde forsche onsmakelyke
			 termen het andere orgaan slechts op tot de konklusie dat de schryvers van zulke
			 artikelen boos op thorbecke zyn. Dit was nog
			 al te raden, vind ik. Mais le moindre grain de mil van 'n beetje
			 aantooning der ongegrondheid van die aanvallen, ferait bien mieux
			 l'affaire van 't onttroond godje. In-plaats hiervan bepaalt zich de N.
			 Rotterdamsche hoofdaanbidder, na wat onvolledig relaas, tot den
			 uitroep:
		  
		  ‘Zóó vertoonde het artikel van het begin tot
			 het einde de doorgaande strekking om aan den roem van Thorbecke te knagen, om
			 te verkleinen en te verguizen, om nog op zijn lijk smaad te laden, en die
			 strekking vindt men geheel terug in een later artikel tegen het denkbeeld, bij
			 een dankbaar volk opgerezen, om voor Thorbecke een standbeeld te stichten. En
			 dan zou het onwaarheid of laster moeten heeten, als gesproken wordt van den
			 politieken haat, die den tegenstander nog in zijn graf tracht te
			 treffen!’
		  
		  Uit! Ik laat nu de afgezaagde smakeloosheid daar, van 't
			 kwasi-sentimenteele muntslaan uit dat lyk en dat graf. Ook op 'n andere plaats
			 wordt de verregaande verachtelykheid van 't Haagsche blad betoogd met de
			 opmerking dat thorbecke's lyk ‘nauwelijks koud was.’ We
			 hebben met de betrekkelyke warmtegraden van dat lyk niets te maken. De
			 mortuis nil nisi verum, en ook van de levenden niets dan 't ware.
			 Doch dit is de vraag hier niet. De vraag is: of er op zoo'n aanval niet eenige
			 verdediging moest plaats hebben, en of 't niet in 't oog vallend is, dat
			 men zich daarvan afmaakt door de kwestie op de kou van 'n lyk te werpen? Hoe
			 koud moet 'n lyk dan wel wezen, voor men z'n meening zeggen mag, zonder
			 uitgemaakt te worden voor 'n jakhals? Is thorbecke na z'n dood zoo
			 byzonder lang warm gebleven? Als nu de N. Rotterdamsche eens kwam te
			 overlyden - de genadige goden bewaren ons voor zoo'n kalamiteit - hoe lang moet
			 ik dan wachten voor ik onderzoeken mag of ook dàt blad misschien 'n
			 orgaan was? En omgekeerd, indien eens 't Dagblad bezweek, zou dan z'n
			 Rotterdamsche tegenstander - lees: confrère! - 'n jaar en zes
			 weken moeten stikken in z'n gal?
		  
		  Confrère? Juist! Maar gal? Lieve lezer, geloof
			 er niets van. Die heele galligheid vice versa is kostwinning van de
			 heeren voorlichters. Ze boksen uit liefhebbery, en de naïveteit van 't
			 Publiek betaalt de kosten. Even als generaals die 't niet ontmoeten van den
			 vyand, tot artikel één van krygskunde maken, 
{==188==} {>>pagina-aanduiding<<}
 weten
			 ze altyd de kardinale punten van verschil te vermyden. We vernemen uit hun
			 polemiekjes juist genoeg om ‘dien infamen tegenstander uit den grond van
			 ons hart te verachten.’ Maar... 't punt van debat wordt altyd achter de
			 hand gehouden. Dit schynt bestemd voor kopie van de volgende week, als eerst
			 maar die ‘infame tegenstander... enz.
		  
		  Een derde staal van de byzondere moeielykheid om helder te maken:
			 wat er dan toch byzonders door dien 
			 thorbecke is verricht,
			 vinden wy in den N. Rotterdammer van 11 Juni. Daar wordt alweer
			 verzekerd:
		  
		  ‘dat het blad onder de leiding van den heer 
			 heemskerk, geen zweem van
			 billijke waardeering heeft, geen schijn van hulde - heeft? - aan de
			 grootheid van den polilieken tegenstander.’
		  
		  't Is me onbekend of ook de heer heemskerk met
			 ‘politieke grootheid’ behebt is. By de hedendaagsche goedkoopte van
			 die hoedanigheid, is 't niet gewaagd dit aantenemen. Ook zal ik me niet
			 verdiepen in 't vraagstuk of de ‘liberalen’ in dit geval wel den
			 behoorlyken ‘schyn van hulde hebben aan’ die grootheid? Hun
			 mogelyk gebrek aan diligentie zou in allen geval 't Dagblad niet
			 verontschuldigen. 't Blyft altyd leelyk geen ‘schyn van hulde te
			 hebben aan’ deze of gene grootheid. Maar, eilieve, dit was voor den
			 heilbegeerigen lezer de vraag niet. Hy mocht verwachten die grootheid
			 aangetoond te zien. Het verwyten van gebrek aan schyn van hulde kon dan
			 gevoegelyk wachten op volgende nummers, waarin dan tevens 'n
			 boetvaardig confiteor kon geplaatst worden over dat malle opdringen van
			 hulde aan den schyn.
		  
		  Voortgaande met het opsommen der afschuwelyke eigenschappen van het
			 Dagblad, vernemen wy dat Mr. heemskerk's orgaan:
		  
		  ‘Zelfs geen ontzag heeft voor 'n... gesloten
			 leven.’
		  
		  Dit is voorzeker 'n zonderling gebrek. Maar ik leer hieruit alweer
			 niet, om welke verdiensten Mr. th. zoo in de hoogte wordt
			 gestoken? Moet ik er uit opmaken, dat hy zich zoo byzonder toelegde op
			 ontzag voor gesloten levens? Is 't 'n deugd misschien, afkeer van open levens
			 te hebben? Ik tast in 't duister. Nieuwe Rotterdammer, om-godswil, help
			 me aan wat licht!
		  
		  In-plaats hiervan ontvang ik nieuwe bydragen tot het zondenregister
			 van dat Dagblad. Ik lees:
		  
		  ‘Onder den eersten indruk der tijding van
			 thorbecke's dood, 
{==189==} {>>pagina-aanduiding<<}
 wist het nog den haat der
			 partijschap niet tot zwijgen te brengen, en vlocht het al de grieven die het
			 tegen den overledene had kunnen vinden, in de lijkrede in.’
		  
		  Als 't Dagblad 'n partyblad is - wat ik wel gelooven
			 wil - dan veracht ik 't Dagblad, evenzeer als andere partybladen. Maar
			 ik zie niet in: dat dit de verdiensten van thorbecke
			 bewyst.
		  
		  Als 't Dagblad z'n grieven ‘byeen vlecht’ in 'n
			 lykrede, uit partyhaat - het is wel mogelyk! - dan is 't Dagblad
			 even verachtelyk als andere bladen die, al of niet in lykredenen, hun grieven
			 ‘uit partyhaat byeen vlechten.’ Er zyn er zoo! Maar... deze
			 byzonderheid verspreidt alweer geen schyn van licht: over de verdienste
			 van thorbecke.
		  
		  Als 't Dagblad, na thorbecke's dood, hem beoordeelt
			 zooals 't gedurende z'n leven gedaan heeft, dan schynt hieruit te blyken dat
			 z'n sterven geen invloed heeft uitgeoefend op de opinie van dat blad, en dit
			 komt me niet heel vreemd voor. Maar deze onveranderlykheid van meening -
			 waarachtig dan, of partyhaterig, om 't even - bewyst alweer niets: voor de
			 verdiensten van Mr. thorbecke.
		  
		  ‘Nog over 't graf heen, trachten de logen en de laster den
			 Staatsman te bereiken, van wien getuigd wordt...
		  
		  Die getuigenis volgt straks. Ik ben nu nog slechts aan die logen en
			 dien laster. Men ziet dat ook de N.R.C. weet omtegaan met de termen die
			 hy op 'n ander oogenblik zoo vreeselyk vindt in den mond van 'n tegenstander.
			 De verschrikkelykheid van dien ‘logen en laster’ schynt nu heel
			 speciaal hierin te liggen, dat die twee gezellen den fetisch trachten te
			 bereiken ‘over 't graf heen.’ Dat graf speelt 'n vreeselyke rol, en
			 ditmaal: er over heen nogal! Maar... dit is alweer de vraag niet. De vraag is:
			 welke verdienste van thorbecke hier wordt in het licht
			 gesteld?
		  
		  Lezer, maak u nu gereed voor iets akeligs. Na alzoo verzekerd en
			 betoogd te hebben, dat het ‘orgaan’ van Mr.heemskerk niet
			 precies op thorbecke's verdiensten verliefd is - 'n stelling die zich
			 zeer goed schikken kan in de verwaarloozing van alle debattisten - verkondigt
			 de N. Rotterdammer... hu!
		  
		  ‘dat de politieke haat zich met de bloeddorst van den hyena
			 op dit dierbaar lyk werpt.’
		  
		  Alweer onheusch van dien hyena, en heel onpleizierig voor
			 
{==190==} {>>pagina-aanduiding<<}
 dat lyk. 't Is te hopen dat het beest er maar
			 ‘over-heen’ springt. Maar... deze zoölogische byzonderheid
			 bewyst alweer niet: voor de verdienste van Mr. i.r. thorbecke.
		  
		  Me dunkt dat dit aanhoudend uitwyken voor de hoofdzaak, vol
			 beteekenis is. 't Komt me voor, dat het ongelukkige lyk meer reden heeft tot
			 ontevredenheid over 't hardnekkig zwygen van z'n vriendelyken beschermer, dan
			 over de bloeddorst van den vyandelyken hyena. Als ik dood ben, zal 't me
			 aangenamer wezen door 't Dagblad verscheurd, - dan door den N.
			 Rotterdammer verdedigd te worden.
		
		
		  972.

		  Gelyk de lezer weet, breng ik m'n tyd met spelen en drinken door.
			 Nu, ook dàt heeft z'n goede zyde. Daar had ik zoo-waar in 'n opgewonden
			 bui 'n heelen gulden aan de speelbank gewonnen. Dat was kostbaar geld. Ziehier
			 wat ik er mee uitvoerde.
		  
		  Ik nam 'n wissel op Engeland, en bestelde me by den
			 ‘Schoolmeester’ 'n behoorlyk grafschrift voor den overledene. Tot
			 m'n innige vreugd vernam ik dat er 'n groote voorraad van die dingen ‘op
			 stok’ lag, en dat ze tegenwoordig niet veel meer dan 'n cent het stuk
			 kosten, wat me met 't oog op 
			 395 byzonder groot genoegen deed. Ziehier
			 wat ik ontving op voor m'n anderhalven shilling:
		  
			 	I.
			 De man dien men de vryheid nam hier in de kist te leggen, 
			 Was zoo verdienstelyk dat z'n beste vrinden niets goeds van 'm
				weten te zeggen. 
		  

		  
			 	II. anders.
			 Wandlaar die me hier begraven ziet, 
			 Als 't sterven 'n kunst was, dan lag ik hier niet. 
		  

		  
			 	III. anders.
			 Halt, wandelaar, sta als 'n paal! 
			 Ben je wel terdeeg liberaal? 
			 Je begrypt dat me dit moet blyken, 
			 Voor ik je 't pleizier gun me hier te bekyken. 
		  

		  
			 	IV. anders.
			 Ieder zet de tering naar de nering. 
			 Daarom zei ik maar dat Kunst geen zaak is van Regeering. 
			 En om ook van myn kant tering naar nering te zetten, 
			 Deed ik in bisschoppen, liberalismus en kieswetten. 
{==191==} {>>pagina-aanduiding<<}
 
		  

		  
			 	V. anders.
			 Ik lig me hier te konserveeren... is 't niet, jammer? 
			 Wat ik liberaals verricht heb, kan niemand lezen in den Nieuwen
				Rotterdammer. 
		  

		  
			 	VI. anders.
			 Om op 't kussen te komen is 't liberalismus van groot gerief. 
			 Maar als je dood bent, word je konservatief. 
		  

		  
			 	VII. anders.
			 Lezer, wil je wat van me leeren? 
			 Als je slagen wilt in de wereld, moet je op de gekheid der
				menschen en liberalismus spekuleeren. 
		  

		  
			 	VIII. anders.
			 Liberaal 
			 Als 'n aal. 
		  

		  
			 	IX. anders.
			 ‘Het laatste zittingjaar is niet geheel onvruchtbaar
				geweest.’
				 * 
			 Die onvruchtbaarheid laat ik gelden, maar... niet heelemaal? Dat
				spyt me het meest.  
			 Ieder weet hoe goed ik te-recht kon met parlementairen sleur, 
			 Maar zoo'n flikflooiery brengt me-n-uit m'n dooie humeur! 
		  

		  
			 	X. anders.
			 Wandlaar, als je misschien 't orgaan van Mr. 
				heemskerk mocht ontmoeten, 
			 Wil je dat ding dan heel vrindlyk van me groeten? 
		  

		  
			 	XI. anders.
			 Schimp en scheld wat je wilt, o verfoeilyk orgaan, 
			 Als je maar niet zegt dat ik ooit wat buitengewoons heb
				gedaan. 
			 Ieder weet dat ik niet houd van vitten, 
			 Maar zoo'n laster liet ik jandoppie niet op me zitten! 
{==192==} {>>pagina-aanduiding<<}
 
		  

		  
			 	XII. anders.
			 't Is of 't de menschen tegenwoordig in hun verstand scheelt! 
			 Daar lig ik nu al drie maanden te wachten op 'n standbeeld! 
			 Als ik geweten had dat ze daarmee zoo zouden maseuren, 
			 Dan had ikzelf 'r een gemaakt, om de Nationale Kunst wat
				optebeuren. 
		  

		  
			 	XIII. anders.
			 Hier ligt de man die naar z'n beste weten, 
			 Het Volk belette zich aan biefstuk ziek te eten. 
			 En om de gewoonte van kauwen en malen niet te verliezen, 
			 Gaf hy 't een papieren kieswet tusschen de kiezen. 
		  

		  
			 	XIV. anders.
			 M'n geschryf was wat taai, maar overigens zal niemand klagen 
			 Dat ik schuld heb aan bedorven magen. 
			 Uit plichtbesef als liberaal Nederlandsch mensch, 
			 Joeg ik alle indigestien over de grens. 
		  

		  
			 	XV. anders.
			 Wat me zoo byzonder vereert, 
			 Is dat ik 't Volk de distriktskiezery en de matigheid heb
				geleerd. 
		  

		  
			 	XVI. anders.
			 Mannen van talent en genie 
			 Reiken my tot aan de knie. 
			 Hun naam is nauw bekend. 
			 Ik maakte my tot scie,  
			 Met klein talent en geen genie...  
			 Is dat niet eminent? 
		  

		  
			 	XVII. anders.
			 Hoe ik aan den titel van eminentie kwam? 
			 Wel, omdat nooit iemand in middelmatigheid het tegen
				me-n-opnam. 
		  

		  
			 	XVIII. anders.
			 M'n heele grondwet, wil je dat ik 't rond zeg? 
			 Heb ik nooit zoo mal gevonden, als sedert ikzelf hier onder den
				grond leg. 
			 't Ergste is, dat ik in dat ding heb vergeten 
			 De wurmen te verbieden me hier te komen opëten. 
			 Zy schynen 't prettig te vinden, maar voor my is 't ongezond. 
			 Dat 's 'n leemte in de wet op de persoonlyke veiligheid onder den
				grond. 
{==193==} {>>pagina-aanduiding<<}
 
		  

		  
			 	XIX. anders.
			 Het vervoeren van melkkoeien naar Engeland mag niemand
				berouwen. 
			 Omdat ik genoeg liberalismus voor m'n eigen gebruik in Holland heb
				gehouen. 
		  

		  
			 	XX. anders.
			 Hoe kan de toekomst van je kindren je zoo bezwaren? 
			 Er valt altyd wat te verdienen in liberalismus en
				kruienierswaren. 
			 By 'n vlaagje van waanzin of 't stygen van de krenten, 
			 Kom je vanzelf in de klasse der eminenten. 
		  

		  
			 	XXI. anders.
			 De man die hier begraven leit, 
			 Stak uit in onuitstekendheid. 
		  

		  
			 	XXII. anders.
			 Leert dit van my, o menschen, leeft broederlyk onder elkander: 
			 Partyhaat is 'n afschuwelyk ding... in 'n tegenstander. 
		  

		  
			 	XXIII. anders.
			 Nulla mediceritas me unquam aliena,  
			 Wie dit niet eminent vindt, is 'n orgaan of 'n hyena. 
			 En wie uitstrooit dat ik ooit wat byzonders heb gedaan, 
			 Noem ik 'n hyena of 'n orgaan. 
		  

		  
			 	XXIV. anders.
			 Men geeft me 'n standbeeld uit courtoisie, 
			 Wie me vertellen kan waarmee 't verdiend is, krygt er drie. 
		  

		  
			 	XXV. anders.
			 Ten-gevolge van overlyden ben ik niet meer in m'n fleur. 
			 't Maakte 'n eind aan den ‘politieken levensgang van den
				auteur’. (IIa, blz. 116.) 
			 De dood die oorzaak is van dit droevig geval, 
			 Maakte dus eigenlyk, wel bekeken, 'n eind aan niemendal. 
		  

		  
			 	XXVI. anders.
			 Wat ook de vuige pers, konservatievelyk liegend, verkondigt, 
			 Nooit heb ik me aan 'n origineel denkbeeld bezondigd. 
{==194==} {>>pagina-aanduiding<<}
 
		  

		  
			 	XXVII. anders.
			 Wat zeg je daar, wandlaar, heb jy me niet lief? 
			 Dan ben je 'n hyeen of 'n konservatief.  
			 Bespaar je de moeite van 't kiezen. Eilieve. 
			 Dat ‘of’ was geen vel hier, maar, vrindje, 't
				is sive: 
			 Je bent 'n hyeen uit den konservatieve. 
			 Als je nu nog niet weet wat je bent, 
			 Dan heb je nooit ciceroniaans latyn gekend. 
		  

		  
			 	XXVIII. anders.
			 Ik zou me hier minder vervelen, 
			 Als 'k parlementje kon spelen. 
		  

		  
			 	XXIX. anders.
			 Wandlaar, als de pop op m'n graf wat styf is, 
			 Denk dat het 'n konterfeitsel van m'n zielelyf is. 
			 Als 't ding flink en vlug naar alle kanten stond te kyken, 
			 Zou 't niet sprekend genoeg op je onderdanigen dienaar
				gelyken. 
		  

		  
			 	XXX. anders.
			 Ik klaag niet gauw...  
			 Maar dat graf is, als m'n kieswet, wat nauw. 
		  

		  
			 	XXXI. anders.
			 Ik verzoek op m'n standbeeld alleen m'n naam te schryven. 
			 Dit wint de moeite uit van 't opsommen van m'n bedryven. 
			 Zonder kunst zou 't waarachtig niet lukken. En de luî weten
				misschien, 
			 Dat ik aan Kunst den drommel heb gezien. 
		  

		  
			 	XXXII. anders.
			 Lezer, als je wat weet, kent of kunt, ga dan haastig voorby: 
			 Als ik talent zie, weetje, kryg ik 'n steek in m'n zy. 
		  

		  
			 	XXXIII. anders.
			 Hier ligt 'n byzonder groot man. En - let op de fynheid! - 
			 Hy had z'n heele grootheid te danken aan eminentie van
				kleinheid. 
		  

		  
			 	XXXIV. anders.
			 De smaak is wel verbasterd! 
			 Ik kryg 'n standbeeld, en ben niet eens prealabel
				belasterd. 
{==195==} {>>pagina-aanduiding<<}
 
		  

		  
			 	XXXV. anders.
			 Wandlaar, als ik me straks omkeer, moet het je niet
				verwonderen. 
			 Dat de natuur uit eerbied en verbazing begint te donderen. 
			 Dit beduidt dan, by manier van spreken, zooveel als: wacht in 't
				geweer! 
			 't Is dus uit pure bescheienheid dat ik me zoo zelden omkeer. 
		  

		  
			 	XXXVI. anders.
			 Onder de verdiensten die me met recht worden toegeleid, 
			 Behoort ook dat ik aan God geloofde, precies als m'n
				keukenmeid. 
		  

		  
			 	XXXVII. anders.
			 Lief van 
				jolles, dat-i me 'n certificaat
				van ‘Geloof’ heeft gegeven. 
			 't Was 'n afgedrie... dokterse toer, onder ons gezegd en
				gebleven. 
		  

		  
			 	XXXVIII. anders.
			 Wandlaar, ik verzoek 'n beetjen attentie, 
			 Hier ligt iemand die niets kardinaals deed, en... tòch
				eminentie! 
		  

		  
			 	XXXIX. anders.
			 Daar zit weer 'n hyeen ‘over m'n graf heen’ te
				knagen, 
			 En niet het kleinste ‘Historische Schetsje’ om 't
				beest te verjagen! 
			 Tegen dat pronkstuk, moet je weten, van staatsrechtelyk
				verstand 
			 Is zelfs de maag van 'n jakhals niet bestand. 
		  

		  
			 	XL. anders.
			 Dat de nyd op dit graf verstomme 
			 Standbeelden zyn goedkooper dan ossenvleesch,...........! 
			 Mag ik den vriendelyken lezer verzoeken, 
			 Met z'n eigen genie hier 't rym by te vloeken? 
		  

		  
			 	XLI. anders.
			 Eminent, eminent, eminent, eminent...  
			 Men hoeft eigenlyk niets te wezen, als je de luî maar in den
				waan kunt brengen dàt je wat bent. 
		  

		  
			 	XLII. anders.
			 Eminent, eminent, eminent, eminent...  
			 Ik knip drie dozyn kiesdistrikten uit één
				firmament. 
		  

		  
			 	XLIII. anders.
			 Stoor me niet, wandelaar. Ik lig hier in m'n eentje te
				praktizeeren, 
			 Hoe ik Vader, Zoon en H. Geest tot liberalismus kan bekeeren.
				 
{==196==} {>>pagina-aanduiding<<}
 
		  

		  
			 	XLIV. anders.
			 Ten-spyt van Dagblad en 
				heemskerk a.z., 
			 Heb ik de vox Dei in 't keurs van 'n census gezet. 
		  

		  
			 	XLV. anders.
			 Wandlaar, doe 'n knieval, of - als je roomsch bent - sla 'n
				kruis: 
			 'k Heb alles doen bloeien, tot de veepest inkluis. 
		  

		  
			 	XLVI. anders.
			 Dood ben ik. Maar, lezer, nu de zaak toch eenmaal gebeurd is, 
			 Kan je me-n-ook zeggen of hier of daar 'n voorhang gescheurd
				is? 
			 Niet dat ik zoo byzonder aan ydelheid ly, 
			 Maar me dunkt, dat hoort er zoo by. 
		  

		  
			 	XLVII. anders.
			 Wat m'n eminentie aangaat, lezer, ik geef je de keus 
			 Of je me houden wilt voor 'n grooten dwerg of 'n byzonder kleinen
				reus.  
			 Zeg nu eens dat de man die hier ligt, exigent is, 
			 De stumpert is met alles tevree, als 't maar in z'n soort eminent
				is. 
		  

		  
			 	XLVIII. anders.
			 Wat bralt ge, o Grieken, op uw Odyssee, 
			 Op Iliaden en herootjes! 
			 Verzinkt beschaamd in 't niet. Ik, Mr. i.r.t, 
			 Heb 't stembureau gespeend van koffinat met broodjes...  
			 Dat 's andre thee! 
		  

		  
			 	XLIX. anders.
			 Wandlaar, 't is niet om je te krenken, 
			 Maar... als je my groot vindt, wat drommel moet ik dan van
				jou denken? 
		  

		  
			 	L. anders.
			 Reuzen van flinke taille vind je-n-overal in de Natuur. 
			 Hier ligt 'n persoon van veel vreemder statuur: 
			 Hy was 'n kolosjen in miniatuur. 
		  

		  
			 	LI. anders.
			 In deze eeuw van slenters, 
			 Begroef men hier den prins der parlementers. 
		  

{==197==} {>>pagina-aanduiding<<}
 
		  
			 	LII. anders.
			 Ik had in mynen kleinen tyd, 
			 Precies de maat van mynen tyd. 
		  

		  
			 	LIII. anders.
			 Wil je weten wie hieronder in de kist is? 
			 'n Vrindje van elken demokraat die fatsoenlyk kapitalist is.  
			 Zoolang ik de parlementaire loopbaan heb betreden, 
			 Heeft nooit 'n Kamerlid honger geleden. 
		  

		  
			 	LIV. anders.
			 Zonder me te flatteeren, 
			 Ik durf met Hoff konkurreeren. 
		  

		  
			 	LV. anders.
			 Lezer, houd je van chronologie? 
			 Ik bloeide in den tyd van tafeldans en biologie. 
		  

		  
			 	LVI. anders.
			 In deze kist, 
			 Ligt 'n vrind van 
				van Twist, 
			 Oók 'n jurist! 
		  

		  
			 	LVII. anders.
			 Pas is het hek van den dam, of ze spelen den beest: 
			 Daar zyn ze nu maar byna onvruchtbaar geweest! 
			 De ware beteekenis van 't woord liberaal, 
			 zit 'm niet in onvruchtbaarheid op 'n beetje na, maar
				heelemaal. 
		  

		  
			 	LVIII. anders.
			 Ge vraagt, wat het hier bestandbeeld individu voor 'n man is? 
			 Eripuit, by manier van spreken, sceptrum
				tyrannis. 
			 En, omdat we 't nu eenmaal zonder tirannen niet best kunnen
				stellen, 
			 Gaf-i dat ding te hanteeren aan koopluî in hazevellen. 
		  

		  
			 	LIX. anders.
			 Lezer, sans badinage,  
			 Hier ligt de ware uitvinder van 't onvervalschte
				parlage. 
			 Door myn bemoeienis en genieïgheden, 
			 Is 't allemansgekakel in de plaats van 't lastige denken
				getreden. 
		  

{==198==} {>>pagina-aanduiding<<}
 
		  
			 	LX. anders.
			 God had de wereld geschapen, en meende dat alles perfekt
				was... 
			 Toen hy m'n Kieswet aanschouwde, keek-i beschaamd op z'n neus: 
			 ‘Thorbecke, riep hy
				beteuterd, lever nog éénmaal zoo'n pronkstuk, 
			 'k Word met m'n heele familie dan
				thorbeckiaans-liberaal!’ 
		  

		  
			 	LXI. anders.
			 Sedert men my met den naam van groot man heeft getooid, 
			 Hebben andere groote mannen hun diploom in de kachel gegooid. 
		  

		  
			 	LXII. anders.
			 De man die hier ligt - wandlaar, neem je muts af en sidder! - 
			 Sloeg op één achtermiddag de heele burgery tot
				ridder. 
			 In z'n Kieswet kan je allerduidelykst aanschouwen. 
			 Wie meepraten mag ook, maar vooral wie z'n mond moet houen. 
		  

		  
			 	LXIII. anders.
			 Hier ligt 'n wetgeverig genie. 
			 Hy zorgde goed voor zichzelf, en deed by okkazie in
				demokratie. 
			 Huperstaatsrechtelyk wist-i te demonstreeren 
			 Hoe ‘Volksregeering’ eigenlyk beduidde dat hy
				't Volk moest regeeren. 
		  

		  
			 	LXIV. anders.
			 'k Ben met m'n tyd niet meegegaan? 
			 Dit kan wel waar zyn, vrind! Maar ik heb méer gedaan. 
			 Ik ben, onder ons gezegd en gebleven, 
			 Met m'n tydje mee-achtergebleven. 
			 Als ik dat niet had gedaan, 
			 Zou er nu zoo'n mooie pop niet op m'n graf staan. 
		  

		  
			 	LXV. anders.
			 Ter beschaming van konservatieve vitters, 
			 Was ik altyd humaan voor grondbezitters. 
			 Onder al de kool die ik wist te verkoopen 
			 Is die gloeiende van 't kadaster, ongemerkt mee doorgeloopen. 
		  

		  
			 	LXVI. anders.
			 Onder de zaken die m'n grootheid verkonden, 
			 Hoort ook dat ik nooit 'n haar van de kadasterpruik heb
				geschonden. 
			 Me dunkt dat dit 'n byzonder liberale eer is, 
			 En 'n flink antwoord op: si monumentum quaeris... 
			 Wie dit latyn niet kan verdragen, 
			 Moet de uitlegging maar aan de grondbezitters in de Eerste Kamer
				gaan vragen. 
		  

{==199==} {>>pagina-aanduiding<<}

		  
			 	LXVII. anders.
			 Hier ligt de man die 't Staatsrecht gedoceerd heeft, 
			 Die 't Volk - op 'n beetje na - stemmen geleerd heeft, 
			 Die 't - op 'n beetje na - beparlementeerd heeft, 
			 Die 't - in-plaats van vleesch - met ‘weer ingevoerd
				smeer’ besmeerd heeft, (IIa, blz. 87.) 
			 Die de publieke opinie gedistriktifieerd heeft, 
			 En daarom nu op z'n muiltjes behoogeresfeerd leeft. 
		  

		  
			 	LXVIII. anders.
			 Wat me in 
				Aristoteles niet behaagt, 
			 Is dat-i me nooit om raad heeft gevraagd. 
		  

		  
			 	LXIX. anders.
			 Wat is die 
				Montesquieu, by my vergeleken, toch 'n
				stumpert geweest! 
			 Hy schreef maar over den Geest der Wetten ... ik maakte ze zelf,
				en zònder geest. 
		  

		  
			 	LXX. anders.
			 Wie gy ook zyt, wandlaar, meekiezende meisjesbaas, of hongerlyende
				tegenstander... 
			 Ik vond waarachtig 't kruit niet uit. Dat deed 'n ander. 
		  

		  
			 	LXXI. anders.
			 't Volk heeft geen vleesch, zeg je? Ta... ta... ta... ta, 
			 Waarom eet dat kanalje geen pâté de foie
				gras? 
			 Bovendien, onder myn beheer 
			 Was er nooit gebrek aan wagensmeer. 
		  

		  
			 	LXXII. anders.
			 Aristokratisch ben ik nooit geweest, 
			 Ik was 'n oprecht vriend der armen... van geest. 
			 Overigens moet ik ronduit erkennen 
			 Dat ik me beter aan vrienden met equipage, dan aan arme drommels
				kon wennen. 
		  

		  
			 	LXXIII. anders.
			 Hier lig ik, 
				Karel de Groote, de tweede en de
				laatste. 
			 't Was indiskreet van den ander, dat-i me voorging, 
			 Zich, om zoo te zeggen, in m'n weg plaatste, 
			 En, zonder m'n permissie, voor 'n groot man doorging 
			 De welwillende lezer begrypt toch, dat hy met al z'n
				paladynen, 
			 Geen hand water heeft by m'n kiesridderschap in krenten en
				rozynen? 
		  

{==200==} {>>pagina-aanduiding<<}

		  
			 	LXXIV. anders.
			 Wanneer ik neergelegen, 
			 Bedaard het beeld aanschouwe, 
			 Dat boven op m'n graf staat...  
			 Dan berst ik uit in lachen, 
			 By 't denken aan de stumperts 
			 Die ergens in 'n hoekje, 
			 Van stemmen zich onthoudend, 
			 Zoo goedig zitten kauwen 
			 Op zieke Parmentières, 
			 Met kattenburger doopsel 
			 Van liberalen edik, (IIa, blz. 77.) 
		  

		  
			 	LXXV. anders.
			 Wie de juiste maat van m'n grootheid wil weten, 
			 Moet de luî meten die me naar hun maat hebben gemeten. 
		  

		  
			 	LXXVI. anders.
			 Knap in àlles? Nu ja, Maar entre nous,  
			 Ik lei me heel in 't byzonder op 't parlementaire kibbelen
				toe. 
		  

		  
			 	LXXVII. anders.
			 Wie met gekken in vree wil leven, 
			 Moet ze wat te kiezen geven. 
		  

		  
			 	LXXVIII. anders.
			 Onder dit steentje, 
			 Ligt 'n fenomeentje. 
		  

		  
			 	LXXIX. anders.
			 Nuttig zyn is m'n devies. Lezer, als de vliegen je plagen, 
			 Kan je ze met 'n stroopje van bitterhout en suiker verjagen. 
			 Zoo heb ik, uit extrakt van genie en Markus VI vers
				4, 'n mengsel gebrouwen, 
			 Dat probaat is om profeten uit de Kamer te houen. 
		  

		  
			 	LXXX. anders.
			 Groote sterfte in 't Hemelsch kwartier: 
			 Al de Englen willen m'n grondwet zien... e poi morir! 
			 Alleen 
				lucifer blyft koppig op
				konservatief standpunt staan, 
			 En heet om die onhebbelykheid hier in de wandeling: orgaan. 
		  

{==201==} {>>pagina-aanduiding<<}

		  
			 	LXXXI. anders.
			 Dat voeden van de schare met 'n paar kadetjes beduidt niet
				veel: 
			 Ik heb er drie miljoen gespysd met 'n beetje krakeel. 
			 Je zult zien en beleven, 
			 Dat er nog 'n heele boêl viktalie is overgebleven. 
		  

		  
			 	LXXXII. anders.
			 Om 'n Volk by den neus te leien, 
			 Moet je de dwaasheid van den dag vleien. 
			 Dit heeft 
				jezus versmaad, maar 'k heb er
				op gelet, 
			 Daarom stierf hy aan 't kruis, en ik op m'n bed. 
		  

		  
			 	LXXXIII. anders.
			 Het scheppen in Genesis één, was redelyk wèl
				gedaan, 
			 Maar... 'n klein parlementje met kiesdistrikkies had er niet kwaad
				by gestaan. 
		  

		  
			 	LXXXIV. anders.
			 Sta je me daar te bewonderen, als 'n paar Alexanders? 
			 Wandelaar, als je tyd waarde heeft, geloof me... doe liever wat
				anders. 
		  

		  
			 	LXXXV. anders.
			 Nunc erudimini! Ornatissimi viatores, stom van bewondering
				estote: 
			 Hier ligt 'n verbazend groot man, op 'n zooveelste van de ware
				grootte. 
			 Maar laat ons eens niet zoo katheterig geleerd zyn, 
			 Denk je, als ik inderdaad wat beduidde, dat ik in Holland
				zou geëerd zyn? 
		  

		  
			 	LXXXVI. anders.
			 Hier ligt Thor 
			 Op z'n rug. Anders gezegd, op één oor. 
		  

		  
			 	LXXXVII. anders.
			 In m'n overvliegerig genie, 
			 Deed ik ook in astronomie, 
			 Aan meis liberalibus arcanis 
			 Heb je, onder anderen, te danken dat de wereld niet vergaan
				is. 
			 Den komeet die met die likwidatie belast was, heb ik radikaal 
			 'n Tweede Kamer op z'n staart gezet, en de kerel stond als 'n
				paal. 
		  

		  
			 	LXXXVIII. anders.
			 Lezer, je moet niet lachen: 
			 Hier ligt 'n moderne stamheer van antieke Gracchen. 
		  

{==202==} {>>pagina-aanduiding<<}

		  
			 	LXXXIX. anders.
			 Multatuli is 'n letterdief,
				bepaald! Of: exakter misschien, onbepaald: 
			 Hy heeft al z'n ideen uit myn werken gehaald. 
			 En dan klaagt-i nog met organig venyn, 
			 Dat er geen ideen in m'n werken zyn! 
		  

		  
			 	XC. anders.
			 Als je de Geschiedenis achterste-voren leest 
			 Zal je zien dat de Belgen m'n nadrukkers zyn geweest. 
			 In orgineeligheid hebben ze nooit gedaan, 
			 En daarom moest die Brusselsche kongresnaald eigenlyk op myn graf
				staan. 
		  

		  
			 	XCI. anders.
			 't Is voor den man die hier ligt niet pleizierig. 
			 Dat Nepos hem niet heeft aangezien voor illustervirig. 
			 Deze omissie is te verklaren 
			 Door de gissing dat Cimon en Miltiades jaloers op 'm waren. 
			 Misschien ook zit 'm hierin de fout, 
			 Dat die Nepos verkocht was aan 't Behoud. 
			 Als-i me-n-in z'n eerstvolgenden druk geen exkuus komt vragen, 
			 Zal ik 'm wegens groote-mannenlaesie voor 't kantongerecht
				dagen. 
			 Denk je dat 'n man als ik, die zoo groot is, 
			 Omdat-i nu by-ongeluk dood is, 
			 Zich laat ringelooren door broodnyd van protégés
				Cornelii Nepotis? 
		  

		  
			 	XCII. anders.
			 Van al de kunsten die ik heb gedaan, 
			 Is me nooit 'n enkle door Theseus of Herkules nagedaan. 
			 't Doet me leed voor de stumperts. Maar, lezer, erken 
			 Dat ik dan toch eigenlyk de ware heros ben. 
			 En dat het niet mooi is van die heeren, 
			 Me zoo praenumerandig van m'n roem te spolieeren. 
		  

		  
			 	XCIII. anders.
			 Ook op de taal is m'n invloed gebleken. 
			 Wat vroeger 'n leugen was, heet nu: parlementaire manier van
				spreken. 
			 Wie daarmee niet te-recht kan, en toch smaak heeft in liegen, 
			 Kan met parlementerig mondhouden de boeren bedriegen. 
			 Het juiste recept van dat zwygen 
			 Kan je by de apteker 
				van twist klaargemaakt
				krygen. 
		  

		  
			 	XCIV. anders.
			 Flectere? Buigen? Bukken? Lezer, waar houd je me voor? 
			 Geen poortje zoo laag, of mijn genie kon er best overeind onder
				door. 
		  

{==203==} {>>pagina-aanduiding<<}

		  
			 	XCV. anders.
			 De klompen aan de deur van dit sanctum sanctorum! 
			 hei, hei! 
			 En wat dekorum! 
			 ei, ei? 
			 Onder dezen tabernakel 
			 Ligt 'n Staatsmirakel...  
			 o, ho, ho! 
			 In duodecimo...  
			 ah, zoo! 
		  

		  
			 	XCVI. anders.
			 Om de taal met 'n nieuwe wending te sieren, 
			 Noemt zich tegenwoordig de walvisch de thorbecksche der
				zoogdieren. 
			 't Beest spreekt natuurlyk alleen van z'n eigen element, 
			 Want op droog terrein, sta ik by alle weldenkenden als veel
				thorbecker bekend. 
		  

		  
			 	XCVII. anders.
			 Hier ligt, goed toegedekt om niet te bevriezen, 
			 De hoogste traktementhebber van alle staatskommiezen. 
		  

		  
			 	XCVIII. anders.
			 Lezer, bewonder byzonder 
			 Hier ligt 'n 1001e achtste wonder onder, 
			 Wat je zoo in 't dagelyksch leven noemt: 'n portatieve of
				zak-staats-duizendponder, 
			 Voor den... drommel! 
		  

		  
			 	IC. anders.
			 Wandlaar, schrik! 
			 God is groot, en hier lig ik. 
		  

		  
			 	C. anders.
			 Schwartz werd door z'n eigen uitvindsel in de lucht gesmeten 
			 Ik vond niemendal uit, en heb er rustig op gezeten. 
		  

		  
			 	CI. anders.
			 Weet je waarom ze my zoo in de hoogte tillen? 
			 M'n grootheid is 'n reklame voor hollandsche brillen. 
		  

		  
			 	CII. anders.
			 Nageslacht, ik waarschuw je! Alles saamgenomen, 
			 Hoort er 'n brutale courage toe, na my ter-wereld te komen. 
		  

{==204==} {>>pagina-aanduiding<<}

		  
			 	CIII. anders.
			 Du gleichst dem Geist den du begreifst. Ieder kan leeren
				uit dit (nooit gebruikt) citaat, 
			 Dat de meerderheid van de Hollanders uit groote mannen
				bestaat. 
			 M'n standbeeld is dus eigenlyk 'n allemans-reuzencertificaat, 
			 Dat maar voor de goedkoopte, als pars pro toto, op dit
				ééne graf staat,  
			 En de opinie over m'n vereerders aan de bescheienheid van den
				lezer overlaat, 
			 Die straks geld zal moeten bieden misschien, 
			 Om 'reis weer 'n menschenkind van gewone taille te zien. 
		  

		  
			 	CIV. anders.
			 Onder dit gras 
			 Ligt 'n handlaar in parlementairen honig en rhinoplastische
				was. 
		  

		  
			 	CV. anders.
			 De ware grondslag van m'n distriktsfilosofie 
			 Is dat vier idioten meer verstand hebben dan drie. 
			 't Punt van uitgang van m'n glorie 
			 Ligt 'm in deze byzonderheid van de natuurlyke
				staatsgeschiedenis. 
			 ‘Ongerymd!’ zal je zeggen...  
			 Lezer, dit deed ik expres, om je de ware natuur van m'n systeem
				uitteleggen. 
		  

		  
			 	CVI. anders.
			 Hier lig ik met bovenmenschelyke krachten, 
			 Op ‘onze daden’ te wachten.
				 * 
		  

		  
			 	CVII. anders.
			 Om m'n glorie te kompleteeren, 
			 Moest Multatuli me met 'n paar grafschriftjes vereeren. 
			 Wandlaar, blaas hem dat in 't oor, 
			 En zeg...  
		  

		
		
		  973.

		  ...................daar bedank ik hartelyk voor.
		  
		  Integendeel, ik sein: claudite naar Engeland, en bereken dat
			 me die dingen, de uitgaaf voor de telegram meegerekend, nu toch byna op 'n
			 kwart stuiver 't stuk komen te staan. 
{==205==} {>>pagina-aanduiding<<}
 Duur! De lezer ziet dat ik
			 geen kosten spaar, om hem 't vereeren van z'n groote mannen gemakkelyk te
			 maken, en zoo noodig - maar deze veronderstelling is ongerymd - hem daartoe
			 optewekken. Mocht-i nog altyd niet geslaagd zyn in 't machtig worden van den
			 plichtmatigen ‘schyn van hulde’ dan keeren we ons weer - en nu byna
			 voor 't laatst, auf Ehre! - naar den Nieuwen Rotterdammer.
		  
		  Ik ben 'n ongelukkigen debater. ‘Dat zieje wel’
			 zooals 't boerevrouwtje tot louise zei. Wat
			 betoog ik? Dat die courant wel bewyzen geeft van de laagte waartoe zeker
			 ‘orgaan’ zonk, maar niet van thorbecke's bovenmenschelyke grootheid. En zie, daar
			 was ik, eenige bladzyden geleden (189) zoo onvoorzichtig, te gewagen van 'n
			 getuigenis! De lezer mag me voor zeer oneerlyk houden. Ik klaag over gebrek aan
			 licht, de N. Rotterdammer gééft licht, en ik blaas het met
			 drie puntjes verraderlyk uit. Dat 's geen fair play.
			  *
		  
		  Beschaamd keer ik op m'n schreden terug, zoek de dempende puntjes,
			 vind de mishandelde overblyfselen van 't gesmoord testimonium... ik veroordeel
			 me tot publikatie van m'n onrecht, te afficheeren waar zulks te doen
			 gebruikelyk is. Ziehier dan:
		  
		  't Is niet waar, dat de N. Rotterdammer, die geen
			 orgaan is, geen behoorlyke reden van z'n fetichisme weet te geven aan 't blad,
			 dat maar 'n orgaan is. De eerlyke liberaal is hiertoe te... liberaal. Het
			 liberale blad - dat geen orgaan is - is daartoe te eerlyk.
		  
		  Lezer, ik stel u by dezen voor, het Dagblad te komen
			 begraven. Dood is het. Dood, dood, dood! Dood als de Minotaurus op Creta - ook
			 'n orgaan! - na z'n ontmoeting met den N. Rotterdamschen theseus, géén orgaan.
		  
		  Ge weet wat voor akeligheden 't organige blad al zoo had uitgevoerd,
			 niet waar? Welnu, onze theseus had 'n 
			 ariadne gevonden. De Tyd
			 leverde 'n strengetje garen en 'n slagzwaard. Ge weet de rest. Maar dat garen
			 met toebehooren moet ik u toonen, anders ware m'n boete niet kompleet. De
			 Tyd dan heeft van thorbecke getuigd:
		  
{==206==} {>>pagina-aanduiding<<}
 
		  ‘Geen enkele die zyn kon wat hy is geweest.’
		  
		  Met deze verklaring is 't orgaan op z'n kop geslagen.
		  
		  Sommigen zullen 't vreemd vinden:
		  
		  10. Zoo'n fraze met behoud van rang en ancienneteit
			 overgeplaatst te zien in de klasse der argumenten.
		  20. Dat men zich de moeite gaf deze oorlogsmachine te
			 borgen uit het niet zeer beklante tuighuis vande Tyd.
		  
		  Maar die sommigen vervallen in nog thorbecker verbazing - style
			 cétacée uit grafschriftnummer zóóveel - wanneer
			 ze ontwaren dat die uitroeping van de Tyd voorkomt in 'n artikel waarin
			 betoogd wordt: dat de ‘groote Staatsman’ niets, volstrekt
			 niets, deugdelyks verricht heeft dan... het toelaten van de Bisschoppen!
			 Ziehier de woorden waarmee de N. Rotterdammer zelf dat artikel van de
			 Tyd kenschetst:
		  
		  ‘Van al de daden van dit lange, bij uitnemendheid werkzame
			 en wèlbestede leven geen enkele vruchtbaar, als deze.
			  * Niets van
			 thorbecke's werk heeft tot zegen gestrekt, en niets blijft bestaan,
			 op dit ééne na... omdat dit eene heeft gestrekt tot voordeel van
			 de Roomsche Kerk. Het heeft op den weg van dezen staatsman gelegen, om de
			 vrijheid van organisatie van het Katholieke Kerkgenootschap te verzekeren, en
			 zijne beginselen maakten hem dit tot plicht. Ware dit niet zoo geweest, hij zou
			 in het oog van de Tijd, in weerwil van al de uitnemendheid zijner gaven
			 en van al de grootheid van zijn karakter, te vergeefs hebben geleefd en
			 gewerkt. Ja, het zou beter geweest zijn, indien hij er niet geweest ware. Zie
			 om u, en aanschouw wat thorbecke
			 gewrocht heeft.’
		  
		  Dit ‘circumspice‘ - ook dáárop kan
			 men iets als weerslag vinden in de engelsche grafschriften - wordt in
			 zes regels afgedaan. Ik stel de behandeling daarvan uit tot straks. De
			 N.R.C. laat er op volgen:
		  
		  ‘Voor de Tijd heeft dit alles geen waarde. Het is
			 kaf dat wegstuift over - alweer: “over” net als de hyena van
		  	zoo-
{==207==} {>>pagina-aanduiding<<}
even  - over 't pas gesloten graf.’
		  
		  Weer: ‘graf’ en nog-eens ‘pas gesloten.’
			 Heeren frazenmakers vóór! Maar, als 't niet te veel gevergd is,
			 'n beetjen afwisseling! Dat pas-gesloten-overheen-graf wordt 'n waar
			 Carnaval de Venise, 'n houtzaaghymne.
		  
		  Dezelfde Tyd alzoo, die zoo'n godvergeten miswyzing heeft op
			 z'n vereerings-kompas, die ‘Tyd’ getuigt van
			 thorbecke: ‘geen enkele kon zyn, wat hy is
			 geweest.’ Met dàt geweer wordt 'n vuige belager gestraft, en
			 de wraakengel vertelt er heel onnoozel by, dat z'n verdelgingswapen wel
			 beschouwd maar 'n wollen kindersokje was. De fabrikant die 't leverde, bleek
			 in-plaats van 'n behoorlyk-liberale wapensmid, 'n
			 katholieke-gezondheidskousenkooper geweest te zyn.
		  
		  Maar, eilieve... dan is ook de vuige belager niet zoo byzonder erg
			 heelemaal doodgeslagen, vind ik. En ook de goede naam van m'n debatteertalent
			 gloort weer wat aan. Er is waarachtig hoop op rehabilitatie.
		
		
		  974.

		  Aan de uitnoodiging om ‘rond te zien, en te aanschouwen
			 wat thorbecke gewrocht heeft’ heb ik
			 voldaan. Uit 
			 451 en 
			 452 zou zelfs kunnen blyken dat ik de
			 vryheid nam zoo'n inspektie te houden, lang voor die krant burgers en boeren
			 daartoe opriep. Ook m'n Een-en-ander over Pruisen en
			 Nederland draagt, meen ik, sporen van zekere kritische
		  opmerkzaamheid die in sommige kermistenten niet gaarne gezien wordt.
		  
		  Volgens de N.R.C. dan, had de circumspicient moeten
			 ontdekken:
		  
		  ‘veel stoffelijke welvaart.’
		  ‘orde in het huishoudelijk beheer van den
			 Staat.’
		  ‘een krachtig publiek leven.’
		  
		  en vooral:
		  
		  ‘grooten vooruitgang in intellektueele ontwikkeling door
			 verspreiding van onderwijs in verschillenden vorm.’
		  
		  Ziehier dus in vierdeelige editie 'n nieuw-rotterdamsche uitgaaf van
			 de twaalf Herkulische heldenfeiten. Ze stonden geregistreerd in de zes regels
			 die ik zoo verraderlyk oversloeg, omdat ik eerst dat zonderling borgen van
			 wapens uit 
{==208==} {>>pagina-aanduiding<<}
 het zeer katholiek en dus geminacht arsenaal van de
			 Tyd wou afdoen.
		  
		  Om den lezer in de gelegenheid te stellen tot onderzoek, of ik ook
			 misschien 'n paar nummers op 't lystje van thorbecke's verdiensten
			 voorbyga - men weet dat ik zeer behoudend ben, en partyhaat is tot alles
			 in-staat! - noteer ik hier dat deze apotheoze te vinden is in 't nummer van 11
			 Juni 1872.
		  
		  In de eerste plaats verdient het alweer opmerking, hoe voorzichtig
			 men zich onthoudt van de verzekering: dat we dit alles aan 
			 thorbecke te danken
			 hebben. Deze onbezadigdheid schynt niet uit de pen te willen. Slechts by 't
			 eerste punt heeft de redakteur 'n zeer modest post durven
			 binnensmokkelen, dat by de velen die niet lezen kunnen - aan dàt deel
			 van publiek adresseert men zulke dingen! - voor propter zal kunnen
			 doorgaan. Die ‘stoffelyke welvaart,’ is te zien: ‘sedert -
			 let wel: niet omdat! - zyn machtige invloed zich alom gelden
			 deed.’ Deze nogal povere assertie ontbreekt bovendien geheel by de andere
			 punten van bovenaardsch welvaren. Daar is 't nòch propter,
			 nòch post. Men had alzoo, om thorbecke's grootheid te
			 staven, even goed kunnen verkondigen dat Augustus op Juli volgt, en dit nog
			 maar zoolang de goeie gemeente de bestrydbaarheid der stellingen zelf over 't
			 hoofd gelieft te zien. Dáárin namelyk volgt oogstmaand heel
			 nuchter op driekoningen of... sint jutmis.
		  
		  Stoffelyke welvaart? Weten dan de heeren niet - zoo'n krant
			 wordt toch immers niet uitsluitend door Ministers en Kamerleden geschreven? -
			 weten ze niet, hoe bitter er wordt gehongerd in Nederland? Ik zal
			 rechtvaardiger zyn dan zy, en niet beweren dat de geleden ellende aanthorbecke
			 alleen moet geweten worden, noch zelfs hoofdzakelyk aan thorbecke,
			 maar... de ellende waarvan hy niet al de schuld draagt, verandert daarom niet
			 in door hem veroorzaakte welvaart!
		  
		  Orde in 't huishoudelyk beheer van den Staat? Zie, ik wil
			 niet vragen of er dan wanorde is in de andere afdeelingen van Staatsbeheer?
			  * Ik ga
			 verder, en neem aan dat er op laag 
{==209==} {>>pagina-aanduiding<<}
 ekonomisch gebied meer
			 kantoorachtige stiptheid bestaat dan vóór 1848. Ik vraag niet -
			 op dit oogenblik niet - of daar-tegenover niet zaken van
			 hóóger belang werden verwaarloosd - ceux qui s'appliquent trop
			 aux petites choses, enz. - maar ik wensch te weten welke verdienste 
			 thorbecke hebben kan, aan 't
			 invoeren van nietige administratieve veranderingen die niet boven de kracht
			 gaan van den eersten den besten onder-intendant of kommies van Financien? We
			 hebben honderden serjant-majoors en fouriers by 't leger, die volkomen in-staat
			 zyn tot het verrichten van alles wat er sedert '48 op dit gebied werd tot-stand
			 gebracht.
		  
		  Of heeft de uitdrukking ‘orde in 't huishoudelyk beheer van
			 den Staat’'n anderen zin? Doelt ze niet zoozeer op de zeer dure
			 économie de bouts de chandelle die ik met 'n oorveegje vereerde
			 in grafschrift XLVIII, als wel op de wanschapen Kieswet, en op 't daaruit
			 voortgekropen misselyk Parlement, met al de rampzalige gevolgen daarvan?
		  
		  Orde? Lieve god, hooren en zien vergaat - neen, 't
			 denken vergaat! - van 't gekibbel! Erkende niet dezer dagen de Minister
			 van Binnenlandsche Zaken, dat de werkzaamheden van 't laatste jaar ‘niet
			 geheel-en-al onvruchtbaar’ waren geweest? Nota dat hy meende de
			 heeren 'n pleizier te doen met deze erkenning: ze was ingekleed als 'n
			 felicitatie! Vrage, wat er alzoo achterwege gebleven is, wanneer zoo'n Kamer
			 eens pour tout de bon moet gekondoleerd worden met mangel aan
			 bruikbaarheid? De ‘orde’ die we aanschouwen komt dus hierop neer,
			 dat een der hoofdraderen in de mekaniek van den Staat, niet volstrekt
			 àlle beweging belet heeft. Dit noem ik 'n sobere verdienste in 'n
			 hoofdrad!
		  
		  Huishoudelyk? Is 't huishoudelyk, zooveel beweging te maken
			 om iets voorttebrengen, dat slechts niet heelemaal onbruikbaar is? Dan is 't
			 juist wèl onbruikbaar, want de produktiekosten aan inspanning, oordeel,
			 talent en moraliteit dat eeuwige gekies werkt zeer onzedelyk! - zyn hoog, en
			 gingen te-loor omdat ze de plaats innamen van wat beters. Nu, eens aannemende
			 dat al de acht-en-veertigsche veranderingen aan 
			 thorbecke moeten gedankt of
		  	geweten wor-
{==210==} {>>pagina-aanduiding<<}
den, dan zou hy de meest verkwistende Staatsman zyn,
			 dien we ooit gehad hebben. Dat hy te gewoon was om dit intezien, wil ik
			 gelooven. Doch juist deze gewoonheid mag en moet hem kwalyk genomen worden, op
			 't standpunt dat hy innam.
		  
		  Beheer? Maar eilieve, by zooveel wanorde-kweekende
			 onvruchtbaarheid valt er niets te beheeren. De hoofdwerklieden - de Ministers -
			 hebben wel wat anders te doen, dan hun ‘beheer’ waartenemen. Ze
			 moeten tournooien met die onvruchtbare en onvruchtbaarmakende Kamer, pour
			 les beaux yeux van hun portefeuilles.
		  
		  De Staat? Deze wordt, per se 't rhapsodisch
			 voortbrengsel van die verwarde ‘orde’ van die onhuishoudelyke
			 ‘huishoudelykheid’ en van dat dezolaat ‘beheer.’
		  
		  Er heeft zich, lezen we verder, een ‘krachtig publiek
			 leven’ ontwikkeld. De zuivere waarheid! Maar de manier waarop dit
			 geschiedde is 'n plagiaat van 
			 jan steen. Ook hy liet 'n troep
			 kies- krant- of debatteer-artikels los - 't waren ganzen of eenden, geloof ik -
			 toen z'n vrouw klaagde dat er gebrek aan publiek ‘leven’ was in de
			 brouwery.
		
		
		  975.

		  Ernstig, lezer, meent ge inderdaad dat het behandelen van de
			 publieke zaak op de wyze zooals dit naar aanleiding onzer Kieswet
			 tegenwoordig geschiedt, 'n goeden invloed heeft, of zelfs hebben
			 kàn, op ons Staatsbestuur?
		  
		  Dan noodig ik u ernstig uit tot twee opmerkingen. De eerste betreft
			 'n Verkiezing. De andere: de Verkiezingen.
		  
		  Laat ons stellen dat er stryd is tusschen X en Y. Alle man is in de
			 weer. ‘Als X gekozen wordt, zal er dat en dit gebeuren, zeggen de
			 Ymenschen. Kiest dus myn kandidaat.’
		  
		  ‘Als ge Y kiest, staat u dit en dat voor de deur, verzekeren
			 de bewonderaars van die andere letter, houdt u dus aan den alleenzaligmakenden
			 X.’
		  
		  Y wint.
		  
		  Waar blyven nu de beloofde ditten, en de datten waarmee gedreigd
			 werd? Xmenschen, wat hebt ge verloren? Ylieden, waar is uw overwinning?
		  
		  Of... X wint.
		  
		  Ik doe dezelfde vragen in omgekeerde richting.
		  
{==211==} {>>pagina-aanduiding<<}
 
		  Om den lezer op den weg te helpen, raad ik hem aan, eens te letten
			 op de keuskoorts van 'n dame die 'n kleed koopt:
		  
			 Ze weifelt, zucht, besluit... ziet om, en... weifelt weder. 
			 Nu bidt ze God om moed, eer elke kracht haar faalt. 
			 En, door hoop gesterkt, die van den Hemel daalt...  
		  

		  kiest ze 't rooie... of 't blauwe... of 't gele... neen, toch 't
			 groene, of... wat anders. Maar zie, zoodra 't nieuwe kleed goed en wel zitting
			 heeft genomen, voelt ze zich geen grein gelukkiger, noch dan hare vriendin die
			 zich haar Volksvertegenwoordigers liet afsnyden van 'n anderen lap, noch dan
			 zyzelf zou geweest zyn, als ze ‘toch maar dat paarsje had gekozen.’
			 Ze voelt zich vooral hierom niet gelukkiger, wyl de heele embarras de
			 choix glad uit haar geheugen gegaan is.
		  
		  De andere opmerking waartoe ik den lezer wensch optewekken, betreft
			 den uitslag der kiezery - dat is: van dat fameuze ‘opgewekt publiek
			 leven’ - in 't algemeen.
		  
		  Me dunkt dat er wat gekozen is sedert '48! 't Aantal stofjes dat
			 overhoop werd gehaald in de distriktswinkeltjes, kan niet meer geteld worden.
			 't Werd de dame die kiezen moest, groen en geel voor oogen. En - nu ga ik
			 verder dan in de eerste opmerking, die slechts van negatieve beteekenis was -
			 hoe heeft ze zich nu ten-slotte in de Kamer gestoken? Zóó,
			 dat de - óók door haarzelf gekozen! - kamenier, om 't kiezende
			 mensch wat moed intespreken, haar verzekeren moet dat ze met al haar tachtig
			 gekozen japonnen dit laatste jaar niet heelemaal naakt heeft
			 geloopen
		
		
		  976.

		  Over drie van de verbeteringen die we aan 
			 thorbecke zouden te danken
			 hebben, maakte ik alzoo ter-loops 'n paar opmerkingen. Ter-loops (269) zonder nu juist te beloven dat ik me onthouden zal van
			 eenige toelichting, zoodra dit op m'n weg ligt.
		  
		  En nog korter hoop ik ditmaal het vierde en laatste vereeringsmotief
			 aftedoen, dat door den N. Rotterdammer met 'n laurierig
			 ‘vooral’ getooid is.
		  
		  ‘Vooral hebben we aan thorbecke te danken:
			 grooten vooruitgang in intellektueele ontwikkeling, door verspreiding van
			 Onderwijs in verschillenden vorm.’
		  
		  Welke betoogkracht er gelegen is in dien ‘verschillenden
			 
{==212==} {>>pagina-aanduiding<<}
 vorm’ begryp ik niet. Sommigen zyn juist van oordeel dat
			 die Onderwyswet zekere min gunstige éénvormigheid heeft
			 veroorzaakt. Doch ik ga dit nu voorby. Misschien is 't weer 'n stoplap. Ook
			 blyf ik niet stilstaan by die ‘verspreiding’ waarover ik reeds in
			 den vorigen bundel een-en-ander gezegd heb. Hoofdzaak is hier de bewering dat
			 de intellektueele ontwikkeling zou vooruitgegaan zyn,en juist deze
			 stelling heeft bewys noodig. Ik ontken, en ben de eenige niet. Het
			 spreekt vanzelf, dat niet èlke voorwaartsche beweging vooruitgang heeten
			 mag, zoomin als elke ontvangst van 'n koopman winst is. We hebben den
			 vooruitgang niet te toetsen aan volslagen stilstand, maar aan de normale
			 beweging die alle hedendaagsche maatschappyen kenmerkt. In dezen zin ontken ik
			 de juistheid van de stelling. Wanneer ik nu beweer dat het peil der
			 intelligentie - voor-zoover dit in verband staat met Onderwys - niet verhoogd
			 is, en anderen beweren het tegendeel, zou daaruit een dorre opiniestryd
			 voortvloeien die ik, in 't belang der zaak, op dit oogenblik vermyden wil. Ik
			 hoop 'n dokument te kunnen overleggen, uitgaande van 'n kollegie dat van
			 Regeeringswege met toezicht over 'n gedeelte van 't onderwys belast is. De
			 lezer gunne my eenigen tyd om me dat zeer verdienstelyk stuk aanteschaffen. Het
			 is van 'n zeer speciaal ad hoc bevoegde autoriteit, van een door
			 Dr. i. bosscha geprezideerde kommissie.
		  
		  Eere den mannen die zóó de waarheid durven zeggen aan
			 ons verleugend Volk! Als we hun eens verzochten, met de pen die tot dàt
			 stuk gebruikt is, 'n antwoord te schryven op zeker soort van troonredenen?
			 Misschien zal 't niet noodig zyn wanneer Dr. bosscha zelf eens
			 minister wordt... wat ik de natie van harte toewensch, maar hèm
			 niet!
		
		
		  977.

		  Ik zoek, en zoek, en zoek... wat 
			 thorbecke verricht zou hebben,
			 dat hem aanspraak geeft op de afgodische vereering die men hem bewyst. Maar ik
			 vind niets.
		  
		  Uit de kollektie apotheozen - waarmee men 't nederlandsche Volk
			 overstroomd heeft, kies ik ditmaal 't verslag van een door den heer 
			 jorissen te
			 Groningen gehouden rede. Hoe moet ik aantoonen dat ik ook
			 dáárin te-vergeefs naar iets degelyks gezocht heb? 't Ding
			 is, gelyk àlle hedendaagsche thorbeckery, vol winderige frazen, maar wat
			 th. byzonders verricht heeft, staat er alweer niet in. Het heele
			 verslag dat met aanhalingsteekens gedrukt is, en dus den juisten tekst
			 
{==213==} {>>pagina-aanduiding<<}
 van de toespraak schynt weertegeven, mag ik niet afdrukken.
			 thorbecke was:
		  
		  ‘een rots in zee, nadat de hartstochten, als woedende
			 stormen losgelaten, de hooge golven van hoon en wrevel over zijn naam en beeld
			 opjoegen. Hij was vast te midden van de baren, toen de opgestoken storm
			 bedaarde, de lucht weer helder en de hemel weer zichtbaar werd.’
		  
		  In 't voorbygaan raad ik de jongeluî, die misschien modellen
			 van rethoriek zoeken in de oraties van 'n gewezen predikant, 'n andere manier
			 van spreken aan. Ik zie, byv. niet, dat er veel ‘intellektueele
			 vooruitgang’ blykt uit het terugkeeren tot die baren en rotsen, 'n
			 dichtveld dat door onzen goeden 
			 helmers vry-wel afgejaagd is.
			 Maar dit is nu de vraag niet. Ik vraag wat we van 
			 thorbecke moeten denken, wanneer
			 'n begaafd man, als waarvoor we den heer 
			 jorissen houden mogen,
			 genoodzaakt is z'n toevlucht te nemen tot zulke
			 dichtlievende-genootschapspraatjes, om de verdiensten van z'n held in 't licht
			 te stellen?
		  
		  Een pozitief bewys dat ook deze lofredenaar wel gedwongen is,
			 alle antwoord op de vraag: wat heeft Th. uitstekends verricht? te
			 ontwyken, zou niet anders kunnen worden gegeven, dan door meedeeling van 't
			 geheele stuk. Als blyk echter van de pynlyke wendingen waartoe men in
			 zulke gevallen genoodzaakt is, wil ik 'n klein staaltje geven. Na den gewonen -
			 altyd ongestaafden! - lof over th. volgt er:
		  
		  ‘Maar er is nog iets anders, iets van intiemer aard, van
			 meer ingrijpende en vastklemmende kracht, dat den naam en persoon van
			 Th. post heeft doen vatten in hoofd en hart van zijne
			 landgenooten.’
		  
		  Zoo ooit, niet waar, dan zou hierop iets degelyks moeten
			 volgen? Kàn men loyaler handelen, dan door den Staat van
			 dienst waarom 't hier te doen is, te zoeken na die zinsnede? En wat
			 vind ik?
		  
		  In de eerste plaats, 'n verzekering dat we ons dertig, veertig jaren
			 geleden, op den rand van twee afgronden bevonden - stoffelyk en zedelyk - dat
			 men moed en kracht vond by thorbecke... 
		  
		  Goed! Nu zal er iets komen, niet waar? We vragen: waarom, waardoor,
			 hoe?
		  
		  Welnu, daarop volgt onmiddelyk de beschryving van z'n
		  	voor-
{==214==} {>>pagina-aanduiding<<}
hoofd,  van de lynen van z'n gelaat, en van z'n
			 lippen. Dat voorhoofd bevatte een ‘diepdenkend brein.’ Die
			 lynen teekenden wilskracht. Die gesloten lippen toonden... 
		  
		  Nu zal 't komen! Er wordt iets getoond...
		  
		  ‘Ze toonen dat hy het stilzwygen bewaart, slechts zoolang
			 als hy goedvindt.’
		  
		  Dit staat er, lezer! En dit staat er in 't verband dat ik
			 opgaf! Ziedaar alzoo, volgens den heer jorissen, de oorzaken die
			 th's ‘naam en persoon met ingrypende en vastklemmende kracht
			 deden post vatten in het hoofd en hart van zyn landgenooten.’
		  
		  Schudt ge 't hoofd, lezer? Meent ge dat zooveel onzin 'n
			 onmogelykheid is? Welnu, zie het na in 't met: ‘ ’ aangehaald
			 verslag dat de N. Rotterdamsche Courant van die redevoering geeft in
			 haar nummer van 13 Juni 1872.
		  
		  Wie hiertoe niet in de gelegenheid is, zou nog twee uitwegen kunnen
			 vinden, om m'n konklusie - eerste grafschriftje! - te ontgaan. Ik wil die
			 afsnyden.
		  
		  Men zal meenen dat er op de meedeeling dier verbazende
			 eigenaardigheid van thorbecke's lippen, volgt dat ze zich openden tot
			 het zeggen van iets byzonders dat kon doorgaan voor 'n daad?
		  
		  Och neen, de redeneering is uit! De ‘ingrypende en
			 vastklemmende kracht’ wordt voor bewezen gehouden, of althans voor
			 voldoende aangetoond. Op 't roemen van die fakultative zwygkunst volgen de
			 gewone gemeenplaatsen. ‘Men was zoo bevreesd voor hem.’
			 Waarom? Dat staat er niet. ‘Hy werd het hoofd, het hart, de hand, van
			 't zich schamende Nederland.’ Hoe? Waardoor? Waarom? Dat staat er, na
			 die bydrage tot de natuurlyke historie van z'n lippen, alweer niet!
		  
		  ‘Maar, vragen anderen, wordt misschien het gezochte gevonden
			 in 't vervolg van jorissen's
			 oratie?’
		  
		  Neen, neen, neen! Wat 
			 thorbecke byzonders verricht
			 heeft, staat nergens! De heele lofrede is 'n rede vol lof zonder reden.
			 Eén geschal en gebral- 
			 helmers! - over niemendal.
			 Difficile, zooals de lezer zal gelieven te bemerken, epigramma non
			 scribere! 't Begint me te verwonderen dat m'n engelsche leveranciers 't
			 gros niet hebben volgemaakt... zaag tegen zaag! Wie voor ernstige redeneering
			 niet vatbaar is, wordt 
{==215==} {>>pagina-aanduiding<<}
misschien genezen door 'n diep gedacht en
			 puntig uitgedrukt: ‘steentje, fenomeentje.’
		
		
		  978.

		  ‘Hoofd, hart en hand van 't zich schamend
			 Nederland?’ Eilieve, mag ook ik verzoeken tot 'n beschamend
			 nationaal lichaamsdeel bevorderd te worden? Zou men my niet kunnen gebruiken
			 als nagel die 't pleister van gewitte graven afkrabt? Met dit modest emplooi,
			 waarin ik de eer heb 'n ambtgenoot van den edelen 
			 jezus te zyn, ben ik volkomen
			 tevreden. Als proef van m'n yver op dit stuk, deze bydrage.
		  
		  Onder al de lofguirlandes die de heer jorissen boven
			 thorbecke's graf ophangt, was er een die me door iets eigenaardigs in
			 de wending, bekend voorkwam. 't Was me of ik dien slingerslag van melodie meer
			 gehoord had. Eenigen tyd zocht ik te-vergeefs. Maar eindelyk vond ik goddank de
			 prototype van 't motètje dat den lofredenaar bezielend schynt voor den
			 geest gezweefd te hebben by 't vervaardigen van z'n zangdeun. Ik zeg:
			 schynt... want met onzen meester pennewip ben ik van oordeel, dat dezelfde
			 verheven gedachte zich weleens, zonder 't minste plagiaat, opdringt aan twee
			 genien tegelyk. De bedoelde zangwys dan, komt voor in m'n te-recht beroemde...
			 bakerpreek. Ziehier de treffende konkordantie:
		  
		  
		  De preekheer uit de 50e eeuw, over
				  Bakerstotter.	De redevoerder
				  uit de negentiende eeuw, over den vaderlandredder 
				  thorbecke.
 	 
De
				  onnoozele mensch beschouwt, overpeinst, begrypt er niets van, aanbidt... en
				  zwygt.
Ja, zwygen! Daarom verkondigen wy luide, enz.	(Deze tekst
				  schynt in embryologische verwantschap tot die zonderlinge lippen geschiedenis
				  te staan. Maar ik geef deze gissing onder
				  voorbehoud.)
 	 
...onze
				  vastigheid is gegrondvest op de onomstootelyke mannelyke schouderen der vrouw.
				  Waar alles ligt, zal Hy staan blyven...	(Hier hebben we vry duidelyk
				  de bekende stationaire rots met z'n baren. Doch ik durf alweer niets
				  verzekeren. 't Vervolg is
				  helderder:)
 	 
...waar
				  alles bukt, zal Hy zich oprichten. Waar alles vergaat, zal Hy bloeien...
				  bloeien in al de frisheid Zyner jeugd, als op den stond toen Hy tusschen
				  juffrouw Mabbel en de Wed. Zipperman, nederig naar den mensch, maar
				  onmenschelyk groot als uitverkoren	Negen jaren heeft hy gekampt, eens
				  in dien tyd door de mannen van het verleden uit de kampplaats verwyderd, en
				  weldra teruggevoerd, tot dat hy op den gedenkwaardigen 13den November 1849, als
				  zegevierend overwinnaar in al de zelfbewustheid van zyne zegepraal,

{==216==} {>>pagina-aanduiding<<}

		  Baker, zegevierend getuigen kon: ‘dat
				  zeiti!’	met de rust van een goed geweten aan Vaderland en Vorst de
				  verzekering kon geven: ’wacht op onze daden!’

		  
		   Precies! Wacht op onze daden... dat zeiti! Nu, aan wachten
			 heeft 't niet ontbroken. Wie nu nòg niet overtuigd is van Baker's
			 voortreffelykheid, mogen we houden voor 'n verstokten onovertuigingvatbaren
			 slaaf van 't een-of-ander ‘orgaan.’
		
		
		  979.

		  Wat de tydgenoot van m'n geschriften zegt, is my in zekeren zin
			 onverschillig. Het aandringen op den weerklank die me onthouden wordt, vloeit
			 geenszins voort uit den wensch om te weten of m'n artseny den zieke al dan niet
			 gesmaakt heeft. Ik wachtte daarop slechts nu-en-dan, om te kunnen beoordeelen
			 wat ik morgen zal hebben voorteschryven. Stomme zieken zyn moeielyk te
			 behandelen.
		  
		  't Bekende ‘mooivinden’ maakt me den indruk dat ik by
			 vergissing suiker voor chinine gaf.
		  
		  De gepastheid van de hier gebruikte vergelyking met 'n geneesheer,
			 houd ik vol. Nageslacht, gy zult me begrypen: de Natie is waanzinnig
			 met haar thorbeckery! Kan ik 't helpen dat ik leef in 'n periode van
			 politieke tulpendolheid?
		  
		  Daar ligt een nieuwsblad voor my, waarin vyf artikelen onder
			 elkander voorkomen, alle handelende over de byzondere verdiensten van 
			 thorbecke! In géén
			 daarvan wordt aangetoond wat die man gedaan heeft. Maar wel vernemen wy
			 dat men in de provincie Groningen ‘zóó verlangend is
			 zyne gezindheid door daden te toonen - namelyk gelden te samelen voor 'n
			 monument - dat men overleg en overeenkomst schier niet kan
			 afwachten.’ (N.R.C. 13 Juni 1872.)
		  
		  Is dit krankzinnigheid, lezer, of is dit géén
			 krankzinnigheid?
		  
		  't Is me onmogelyk àl de stukken te ontleden zooals ik
			 gedeeltelyk dat van jorissen deed. Maar... 
			 difficile est, enz!
		  
		  Professor 
			 vissering sprak, Professor 
			 buys sprak, Professor 
			 opzoomer sprak... over den
			 ‘grooten staatsman’ thorbecke. Doch al die heeren gingen,
			 als jorissen en de rest, heel voorzichtig voorby: wat die man
			 byzonders heeft uitgericht! We vinden allerlei meer of min afgezaagde
			 oratorische fanfares, 
{==217==} {>>pagina-aanduiding<<}
 maar... feiten, daden, vinden
			 we niet!
		  
		  Prof. 
			 de bruyn kops verhaalt... ik
			 citeer uit het verslag dat we vinden in de N. Rott. Courant van
			 12 Juni:
		  
		  ‘Steeds had hy de spreuk voor oogen: “in het
			 heden ligt 't verleden, in het nu wat worden zal.’
		  
		  Die spreuk is voortreffelyk. Er zyn er meer van gelyke waarde. Deze,
			 byv. dat het niet voldoende is 'n spreuk voor oogen te hebben, om te worden
			 uitgemaakt voor 'n wonderdoener. 't Blyft ook nog de vraag, of 
			 thorbecke de waarheid in 't
			 oog hield van de kenspreuk die hier wordt opgegeven als z'n byzondere
			 leidraad. Aan z'n doen - en laten! - zou men 't waarachtig niet
			 zeggen!
		  
		  Doch zulke aanmerkingen bewyzen niet, dat Prof. 
			 kops niet elders wat degelyks
			 zeide. Om het tegendeel te bewyzen, zou ik z'n geheel ledige
			 speech moeten overschryven. Een klein blyk echter? Ziehier. De
			 verslaggever zegt:
		  
		  ‘Tal van bijzonderheden werden verder aangehaald uit het
			 leven van den grooten staatsburger...
		  
		  Lezer, ik roep hier zeer ernstig uw aandacht in! Ge weet hoe dikwyls
			 ik klaagde dat men niet lezen kan, en hoe zeker soort van voorlichters misbruik
			 maken van deze onbekwaamheid, die wèl beschouwd slechts neerkomt op 'n
			 kwade gewoonte. Ziehier daarvan een overtuigend staal. Ik spreek nu niet van
			 den heer 
			 de bruyn kops, maar van den
			 redakteur die 't verslag gaf van diens rede. Ik verzoek u de in de vorige
			 alinea letterlyk geciteerde zinsnede nog-eens intezien. Heeft de heer
			 kops volgens den verslaggever al dan niet 'n ‘tal van
			 byzonderheden’ uit thorbecke's leven meegedeeld? Ge meent
			 ja, niet waar? En, wanneer nu al die byzonderheden niet worden opgegeven
			 in de courant die daaruit munt slaat... wèl, men is toch niet verplicht
			 juist àlles te relateeren wat 'n spreker gezegd heeft! Zeer waar. Een
			 verslag is geen proces-verbaal. Ge legt de courant ter zyde, in de meening dat
			 Prof. kops ‘een tal’ van vereerende byzonderheden uit
			 th.'s leven meedeelde, die de courant uit gebrek aan ruimte niet
			 volledig publiceeren kan. Jammer blyft dit, maar... men berust, en denkt er 't
			 beste van.
		  
		  Inderdaad?
		  
		  Nu, dan zyt ge behoorlyk bebiologeerd - waar 't om te doen was! -
			 want... de heer kops heeft juist dat ‘tal van 
{==218==} {>>pagina-aanduiding<<}

			 byzonderheden’ niet opgegeven! Sta me toe, hier de krantenfraze in
			 haar geheel te herhalen, en let op 't bedrog:
		  
		  ‘Tal van bijzonderheden werden verder aangehaald uit het
			 leven van den grooten Staatsburger, wier vermelding den Spreker echter te ver
			 zou voeren. Slechts deze bijzonderheid, zeide hij, vinde hier eene
			 plaats...
		  
		  Daarop volgt de eene byzonderheid die wèl genoemd werd!
		  
		  Van zulk allooi zyn alle stukken over 
			 thorbecke, die my onder de oogen
			 kwamen. Heb ik recht of niet, te waarschuwen tegen zoo'n valsche-muntery?
		  
		  En... ge vraagt, hoop ik, naar de ééne byzonderheid,
			 die de uitstekendste schynt geweest te zyn, daar ze met voorbygang van al de
			 anderen, werd uitgekipt?
		  
		  ‘thorbecke versprak zich nooit, waar hij zich ook
			 bevond, noch in een vertrouwelijk gesprek, noch in 's Lands raadzaal...
		  
		  't Begint den schyn te krygen, dat m'n beste 
			 louise
			 in Vorstenschool haar oordeel over 'n onbeduidend
		  ministertje, van die lofrede gekopieerd heeft. Ik kan gelukkig bewyzen dat de
		  regels:
		  
			 ‘hy spreekt... vry wel, maar zonder hart altyd, 
			 En mist den moed zich somtyds te verspreken.’ 
		  

		  voor jaar en dag geschreven zyn. Als kommentaar noteer ik dat me nu
			 blykt ook in die regels alweer 'n fout gemaakt te hebben. Ik verspreek
			 me dikwyls, goddank! Na ‘hart’ moet 'n dubbelpunt staan, en 't
			 eerste woord van den volgenden regel is: hy. Zóó
			 gekonditioneerd werp ik louise's woorden den lofredenaar van
			 thorbecke in 't gezicht!
		  
		  Het is te betwyfelen of deze korrektie begrepen wordt door lezers
			 die door overmatig gebruik van krantartikels 't lezen verleerd hebben. Dat is
			 hùn zaak!
		  
		  Zich nooit verspreken? Niet in 'n ‘vertrouwelyk
			 gesprek?’
		  
		  Zoo'n kwaadaardige opinie heb zelfs ik niet over Mr.
			 thorbecke! Maar 't schynt dat z'n vrienden in die aanklacht
			 berusten.
		  
		  ‘Zyne woorden waren steeds de geregelde uiting van eene
			 geregelde gedachtenloop.’
		  
		  Wie ooit in Indie terechtzittingen bywoonde, waarby veel
			 
{==219==} {>>pagina-aanduiding<<}
 inlandsche getuigen werden gehoord, zal erkennen dat de heer 
			 kops hier 'n zeer duidelyke
			 verklaring geeft van 't bekende wèlspreken der geringe Javanen. Ook de
			 flux de bouche van die lieden, niet voortgestuwd door genialen aandrang,
			 gelykt meer op 't straaltjes uit 'n kraan, dan op 't hortend en stootend
			 gedonderd van 'n Niagara waar wat achter zit.
		  
		  Maar... ook in vertrouwelyke gesprekken? Hier zou de vergoelykende
			 zinspeling op 't onnoozele kraantje vervallen!
		  
		  Dàt kan ik van 
			 thorbecke niet gelooven, want 'n
			 eminente booswicht was-i gewis niet!
		
		
		  980.

		  Het toeval is sarkastisch. Onder de uitgeknipte courantartikelen die
			 ik kolligeerde, was 'n ‘Oproeping aan de ingezetenen van
			 Amsterdam.’ Ook in dat stuk had ik te-vergeefs gezocht naar 't
			 bekende desideratum: wat dan toch die 
			 thorbecke byzonders gedaan
			 heeft? Ik herinnerde my, o.a. ook daarin - in zeer algemeene termen,
			 natuurlyk! - iets over thorbecke's verdiensten omtrent het Onderwys
			 gelezen te hebben, en wel: ‘omtrent het op godsdienst gegronde
			 onderwys.’ De rol die door 't godsdienstig element in 't kretinizeeren
			 van de jeugd gespeeld wordt; meen ik in m'n IIIn Bundel eenigszins
			 te hebben toegelicht. Ik wilde den lezer daarnaar verwyzen, doch eerst my door
			 herhaalde inzage van die oproeping overtuigen dat ik me niet vergist had.
		  
		  Inderdaad, het staat er! Dit weet ik nu, en ik beschuldig dus
			 in 't voorbygaan die Amsterdamsche Subkommissie van medeplichtigheid aan den
			 algemeenen verstandsmoord - tu quoque, 
			 hubrecht? - maar zie, ik kon 't
			 ding niet vinden. Een kwartier lang zocht ik te-vergeefs. Ik wist toch zeker
			 dat ik 't uitgeknipt, en daaraan 'n behoorlyk plaatsje gegeven had by de andere
			 ziekteverschynselen. Waar kon 't wezen? Wie of wat had me beroofd van de
			 godsdienstig-onderwyzende oproeping om thorbecke ‘in
			 metaal’ te zetten, en ‘zyne woning in zyn naam te bewaren.’
			 Zóó stond er, meende ik, en die meening was juist, hoe zonderling
			 dan ook dat ‘bewaren in naam van 'n doode’ klinken moge, maar... 't
			 gezochte stuk vond ik niet!
		  
		  Verdrietig bladerde ik in m'n archiefjen, en zie, daar valt m'n oog
			 op geheel iets anders, op 'n stuk van goede strekking, waarin juist
			 betoogd wordt dat 'n voornaam deel van ons Onderwys - na 'n kwart eeuw
		  	thorbeckery! - in allerel-
{==220==} {>>pagina-aanduiding<<}
lendigsten  toestand verkeert.
		  
		  Lezer, ter afwisseling van al 't schoone dat wy te danken hebben aan
			 den grooten Staatsman, ben ik zoo vry dat stuk hier overtenemen:
		  Zou 't wat helpen?
 
De beweging, die zich
			 ten-doel stelt de aandacht der regeering te vestigen op de bezoldiging der
			 lagere onderwijzers, ten einde een voorstel uit te lokken tot herziening van 't
			 noodlottig wetsartikel, 'twelk het minimum bepaalt, wint veld. Een gelukkig
			 verschijnsel, niet waar? Men behoeft niet langer schilderingen op te hangen van
			 het lot der minst bedeelde schoolmeesters om het publieke medelijden gaande te
			 maken: een algemeen geroep om herstel van een onrecht weerklinkt luid en
			 luider, 't is niet meer de stem des mededoogens, 't is die der
			 verontwaardiging, die zich hooren doet. De publieke opinie, die machtige
			 heerscheres, onder wier scepter wetten verrijzen en misbruiken ineenstorten,
			 legt haar ontzagwekkend gewicht in de schaal, en verklaart dat de tegenwoordige
			 toestand onhoudbaar is.
Dat is een Koninklijk woord van Hare Majesteit de
			 Openbare Meening. Zal onze regeering er doof voor zijn?
Zoolang 't nog
			 alleen de lagere onderwijzers waren, die verzuchtingen aanhieven over de
			 cijfers 400 en 250, het minimum-bedrag der (tractementen van) hoofd- en
			 hulponderwijzers, was hun stem gelijk aan die des roependen in de woestijn, of,
			 zoo er al acht op werd geslagen, dan was spoedig het antwoord gereed: 't is
			 waar, mijn goeie man. Veel is het niet, maar à qui la
			 faute? Gij hebt het geweten, waarom dingt ge naar zulke slecht bezoldigde
			 betrekkingen, niemand heeft u geroepen, nog minder gedwongen; we leven in een
			 vrij land, ge had thuis kunnen blijven. Dat ge honger lijden zoudt... iemand
			 die zelfs met de logarithmen bekend moet wezen, kon zulks gemakkelijk genoeg
			 berekenen; derhalve... 
Doch Publiek kwam spoedig tot de ontdekking, dat er
			 nog wat anders achter zat. Het begon te begrijpen, dat een schoolmeester, die
			 niet langer kans ziet om zijn eigen kinderen te eten te geven, weinig
			 geestkracht meer zal overhouden, om die van anderen op te voeden; dat een man,
			 wien de armoe uit de kaal gesleten naden van zijn jasje berst, moeielijk die
			 waardigheid, die ernstige blijmoedigheid, die gelijkmatigheid van inborst kan
			 bewaren, die onmisbare vereischten zijn in een leidsman der jeugd. Dat was de
			 bedenkelijke zijde van het vraagstuk. Dat de onderwijzer persoonlijk gebrek
			 leed, men betreurde het, maar daar bleef het bij... of laat ik, om niet
			 onbillijk te zin, er bijvoegen: in zeer dringende gevallen werd de hand tot
			 hulp uitgestoken. Dochde gedachte, dat die karige bezoldiging van heilloozen
			 invloed zijn moet op het onderwijs zelf... die gedachte doet, gelukkig,
			 in 't eind alle handen uit... 
		  Ik wilde doorlezen, sloeg 't blaadjen om...
		  
		  Ik had de keerzy gelezen van 't gezochte stuk! Die
			 keerzy had het toeval geleverd. Men ziet, ook zulke ‘Oproepingen’
			 
{==221==} {>>pagina-aanduiding<<}
 voor monumenten habent sua fata!
		  
		  Lezer, schaf u 't Nieuws van den dag van 19 September 1872
			 aan, en bewaar het daarin voorkomend stuk van de Amsterdamsche
			 Thorbecke-Commissie, als 'n kurioziteit.
		  
		  Men kan daaruit leeren hoe nuttig het is, de zaken van meer dan
			 één kant te bekyken.
			 Noot van 1876. Zie overigens 't
				Naschrift op dezen bundel.
		
		
		  981.

		  Ik sprak van krankzinnigheid...
		  
		  Vergezel my 'n paar schreden in de wereldgeschiedenis terug, lezer.
			 Ik weet niet of ge u herinnert hoe oud 
			 noach geworden is? Ik erken dat
			 het my ontgaan was. De hedendaagsche modewaanzin gaf me aanleiding die
			 theologisch-historische byzonderheid in m'n bybel optezoeken. Noach is
			 negenhonderd en vyftig jaren oud geworden.
		  
		  ‘Waanzin? Waanzin? De schryver zelf schynt hier waanzinnig.
			 Moeten we zóóver teruggaan om iets van 
			 thorbecke te vernemen?’
		  
		  Ja. En 'n beetje verder nog! Dat ik slechts van noach's
			 sterfdag sprak, was om u niet afteschrikken. Ik mocht uw verbeelding niet te
			 veel geweld aandoen op eenmaal, en ben nu genoodzaakt u te verzoeken nog vier-
			 en een halve eeuw verder terugtegaan... 
		  
		  ‘Waanzin!’
		  
		  Lezer, hoe ruwer ge my aanklaagt, hoe aangenamer 't my wezen zal. Ik
			 hoop straks uw afkeuring te endosseeren op wien 't aangaat.
		  
		  We moeten met onze verbeelding doordringen in den tyd toen
			 noach in de fleur van z'n leven was. De goeie 
			 lamech was overleden. Laat ons
			 hopen dat-i nog 't genoegen gehad heeft, 
			 sem, 
			 cham en 
			 jafeth als volleerde
			 honderdjarige jongeluî de H.B.S. te zien verlaten. Maar dit gaat ons niet
			 aan. De vraag is: wat er in die dagen kan hebben plaats gevonden, dat
			 met Mr. j.r. thorbecke in-verband staat! Dit moet ik
			 leveren, op-straffe van ongerymdheid.
		  
		  Men heeft het recht, dit alles tot nader orde voor onzin te
			 houden.
		  
		  We lezen in Genesis:
		  Cap. V, 32. ‘En noach was vyfhonderd jaren
			 oud; en noach gewon 
{==222==} {>>pagina-aanduiding<<}
 sem,cham, en
			 jafeth.
Cap. VI, 1. En het geschiedde als de menschen op
			 den aardbodem begonnen te vermenigvuldigen, en hun dochters geboren
			 werden,
2. Dat Gods zonen de dochteren der menschen aanzagen, dat zy schoon
			 waren, en zy namen zich vrouwen uit allen, die zy verkozen hadden.
3. Toen
			 zeide de Heere: Myn Geest zal niet in eeuwigheid twisten met den mensch, dewyl
			 hy ook vleesch is; doch zyne dagen zullen zyn honderd en twintigjaren.
4.
			 In die dagen waren er reuzen op aarde, en ook daarna, als Gods zonen tot de
			 dochteren der menschen ingegaan waren, en zich kinderen gewonnen hadden...
			 
		  ‘Waar blyft thorbecke!’
		  
		  Geduld, lezer!
		  
		  ‘Maar... dat is krankzinnigheid!’
		  
		  Ongetwyfeld! Maar de myne niet!
		  
		  We lezen verder:
		  ...deze zyn de geweldigen, die van ouds geweest zyn,
			 mannen van name.’
		  Hier beken ik schuld. Ik weet niet wat dit alles te maken
			 heeft met 
			 thorbecke, en zou dus zeer
			 verlegen staan, indien ik me niet kon beroepen op 'n autoriteit die wel niet
			 zal gewraakt worden in het theologisch Nederland. Ziehier alzoo 't endossement
			 dat ik beloofde. We lezen - met gepasten eerbied - in den Nieuwen
			 Rotterdammer van 11 Juni 1872:
		  
		  ‘Bij de voormiddags-godsdienstoefening in de Nieuwe-Kerk te
			 's Hage, wijdde gisteren Ds. hoevers
			 zijne leerrede aan de nagedachtenis van Mr. j.r. thorbecke,
			 en wel naar (aanleiding van?) Genesis VI, vers 4, de laatste
			 woorden: mannen van name...
		  
		  Ziedaar de reden waarom ik, om den lezer goed te doordringen van 't
			 besef der allerzonderlingste Thorbecksche grootheid, genoodzaakt was terug te
			 gaan tot den tyd toen sem, cham en jafeth van de
			 kostschool kwamen. Dominee hoevers... 
		  
		  Op-zy met dien preekman! We hebben noch met hèm te doen, noch
			 met Professer die en die - muurlingers! - we hebben te doen met
			 de honderden en duizenden die zich laten biologeeren door zulke praatjes!
		  
		  Nageslacht, aan U vraag ik of ik de stelling bewees,
			 dat deze ideen geschreven werden in 'n eeuwsaisoen van byna algemeene
			 krankzinnigheid?
		  
		  En tevens of er één grafschriftjen ontbreken mocht -
			 van 
{==223==} {>>pagina-aanduiding<<}
 welk gehalte dan ook!
			  * - zoolang er kans bestaat dat het kracht byzet aan
			 m'n forsch op schouder kloppend: ontwaak! (395)
		
		
		  982.

		  M'n voornemen was de in 
			 964 seqq. toegediende
			 ipecacuanha te doen volgen door 'n ernstig betoog. Ik wilde het door 
			 thorbecke verrichtte - en niet
			 verrichtte! - nagaan, en de balans opmaken. Doch zie, ik werd hierin
			 verhinderd. Er viel 'n steen op m'n weg. Ik moet alzoo voor 't oogenblik in m'n
			 braakmiddelen berusten en voorloopig tevreden zyn met de hoop dat ik althans
			 sommigen behoorlyk heb misselyk gemaakt van 't idool dat vry juist
			 gekwalificeerd wordt in Ezechiel VI, vs. 13, en in meer
			 ideen van dien verontwaardigden schryver. Ook in zyn tyd schynt er
			 behoefte aan ipecacuanha en epigrammen geweest te zyn!
		  
		  Misschien is 't jammer dat ik dezen politischen Rundschau
			 niet terstond geven kan. Dat stuk had ik op 't schryven na gereed gemaakt. By
			 de eigenaardigheid myner manier van werken, was dit zeer veel. Ik denk lang en
			 moeielyk, afmattend moeielyk, en 't is dus 'n waar bankroet voor me, als deze
			 of gene - meer of min opzettelyk dan - my de pen uit de hand slaat op 't
			 oogenblik als ik door de mededeeling myner denkbeelden de laatste hand wil
			 leggen aan m'n arbeid. In-godsnaam!
		  
		  Toch kan ik dit onderwerp niet afbreken, zonder 'n kleine opmerking
			 die ik aanbeveel in de aandacht van krantlezers en polemiek-specialiteiten. Er
			 bestaat 'n fraze: ‘dit alles bewyst niet dat...
		  
		  Juist! Wanneer ik aantoon dat men in water verdrinken kan, heb ik
			 niet bewezen dat 'n bolrond is. Niets gemakkelyker dan allerlei zaken
			 optesommen, die in de laatste tien nummers niet voorkomen. Zoo ook deelt ons 
			 ezechiel niet mede of 't mooi
			 weêr was, toen hy den regel schreef dien ik zoo-even aanhaalde. Zou er
			 uit deze omissie 'n gevolgtrekking mogen gehaald worden ten-gunste der
			 thorbecke's van zyn tyd?
		  
		  Toen ik onlangs in 'n brief aan den Koning beweerde dat de ministers
		  	in de jongste troonrede (1872) zwygend en spre-
{==224==} {>>pagina-aanduiding<<}
kend  gelogen
			 hadden... ziehier dien brief. Hy moet bewaard blyven:
		  Aan den KONING!
 
Sire!
De
			 openingsrede die de Ministers Uw Majesteit dezer dagen in den mond legden,
			 bevat onwaarheden.
Onwaarheid door omissie, is 't verzwygen van den
			 ellendigen toestand der zoogenaamd-lagere Volksklasse, en zelfs van den
			 Burgerstand. Weet Uw Majesteit niet dat verreweg het grootste gedeelte der
			 Nederlandsche Staatsburgers versterven in bloedarmoede (starvation)
			 omdat ze - bewoners van 'n weideland! - nooit dierlyk voedsel gebruiken?
Uw
			 Majesteit behoorde dit te weten, en Uw Majesteit zou het weten, indien U niet
			 gedurig door 'n vervalschte Volksvertegenwoordiging Ministers werden
			 opgedrongen, die evenmin op de hoogte van hun roeping zyn als de Kamers
			 zelf.
Onze tyd, Sire, heeft mannen van àndere soort noodig!
Uw
			 Majesteit zelf schynt dit te erkennen door de verklaring: ‘dat het
			 gehalte van 't Leger behoefte heeft aan verbetering.’ Aan 't hoofd van
			 dat Leger stond altyd 'n Minister. Altyd bemoeiden zich de Kamers met dat
			 Leger. Uit het minder goede gehalte daarvan, mogen we dus besluiten tot het
			 gehalte van andere personen en instellingen.
Deze beoordeeling werd ons
			 dezer dagen byzonder gemakkelyk gemaakt door Uwen Minister van Binnenlandsche
			 Zaken, die by 't sluiten der zittingen van de Staten-Generaal, deze heeren
			 gekomplimenteerd heeft met de verzekering:
 
‘Dat hun
			 arbeid gedurende het laatste zittingjaar niet geheel onvruchtbaar
			 was geweest.’
 
Het zou inderdaad moeielyk zyn de
			 zedigheid verder te dryven. Ik echter neem nota van die woorden, omdat zy de
			 zoo uitdrukkelyke rechtvaardiging bevatten van den toon waarop ik me dikwyls
			 over dergelyke sprekers en aangesprokenen uitliet. Uw Majesteit zal gewis met
			 my erkennen dat het Volk behoefte heeft aan, en tevens recht op, iets anders
			 dan volstrekte onvruchtbaarheid der werkzaamheden van z'n
			 Vertegenwoordigers en Staatslieden.
Wat nu in Uw Openingsrede, Sire, 't
			 verzwygen van den toestand des Volks aangaat... ik geef toe dat deze zeer
			 standvastig-periodieke omissie, met wat goeden wil zou kunnen worden
			 toegeschreven aan domheid en onkunde. De vleitaal die ik aanhaalde in de
			 voorlaatste alinea - want vleiery wàs het, ondanks de nederigheid! -
			 geeft aanspraak op deze min eervolle verlichtende omstandigheid. Van de
			 verstandelyke ontwikkeling der personen, Sire, welke U door onze
			 Staats-inrichting als Raadslieden worden terzy gesteld, zoude ik dergelyke
			 stalen by dozynen kunnen leveren.
Doch ook op ander dan intellektueel
			 gebied draagt de zonderlinge Grondwet waaronder Nederland gebukt gaat, bittere
			 vruchten. Men durft Uw Majesteit in Uw laatste Openingsrede 'n pertinente
			 onwaarheid in den mond leggen.
De Ministers hebben Uw vertrouwen misbruikt,
			 door U te doen 
{==225==} {>>pagina-aanduiding<<}

			 verklaren:
 
‘vriendschappelyke verstandhouding kenmerkt
			 onze betrekkingen met alle mogendheden.’
 
Hier hebben
			 Uw Ministers gelogen, Sire! Opzettelyk, tegen beter weten aan, gelogen!
We
			 staan op zeer gespannen voet met de Mogendheid die gedurende onzen worstelstryd
			 met Spanje, het eerst ons erkende als onafhankelyk Volk. Met de Mogendheid die
			 Uwen Voorzaat maurits begroette als
			 souverein, toen deze nog - ten-onrechte voorzeker! - in de oogen van geheel
			 Europa niet veel anders was dan 'n oproerling en 'n aventurier.
Uw
			 Gouverneur-Generaal, Sire, staat op 't punt, onder gezochte voorwendsels,
			 hoogstens op grond van kunstig geprovoceerde redenen, den oorlog te
			 verklaren aan den Sultan van atjin, met het voornemen dien
			 Souverein te berooven van zyn erfdeel.
Sire, dit is noch dankbaar, noch
			 edelmoedig, noch eerlyk, noch verstandig.
Waarschynlyk is de tyd niet ver,
			 dat 'n machtig nabuur Nederland aanvat, en trachten zal ook U de kroon te
			 ontstelen. Is 't niet gevaarlyk, aan Europa 'n voorwendsel te leveren - 'n
			 grond, Sire! - tot onverschillig toezien? En dit toch zou het zyn,
			 indien er tegen den tyd van dezen voorgenomen aanslag, een zoo versch voorbeeld
			 in 't geheugen lag van 'n gelyksoortigen door onszelf beganen
			 roof.
Het belagen van den zwakkere is misdaad in den sterke. In den zwakke
			 zelf, is 't bovendien 'n verregaande onhandigheid. We zyn niet machtig genoeg,
			 Sire, om ons de weelde der geweldenary te veroorlooven.
Reeds te lang
			 hebben wy door onze wanbedryven in Indie, alle aanspraak op de sympathie van
			 Europa verbeurd. Het aanvallen van atjin zou een door uw vyanden
			 gewenscht zegel zetten op de algemeene verachting.
De Minister die U durft
			 voorstellen atjin te stelen, behartigt noch de rechtvaardigheid, noch
			 de belangen van Nederland, noch die van Uw Majesteit. Hy behartigt de belangen
			 van Pruisen, door aan dat Ryk de gelegenheid te verschaffen zich voortedoen als
			 tuchtwreker per geschonden gerechtigheid. Zou niet deze rol te schoon zyn? Is
			 het ònze taak, den vyand die rol toetedeelen?
Sire! Met 'n beroep op
			 Uw belang zoowel als op Uw eer, neem ik de vryheid U voortestellen, de mannen
			 van U te verwyderen, die een zoo zonderling spel spelen met de door U
			 gereprezenteerde waardigheid en belangen des Nederlandschen Volks.
Daar ik
			 noch Minister ben, noch lid van een der Kamers, zou het my inderdaad leed doen,
			 de in dezen brief vervatte welmeenende waarschuwing veroordeeld te zien tot
			 meer of min volslagen onvruchtbaarheid.
Ik heb de eer te
			 zyn
 
Uwer Majesteits dienstwillige Dienaar
DOUWES DEKKER. (multatuli)
Wiesbaden,
			 September 1872.
			 Noot van 1876. Toen ik dezen
				verdrietigen brief schreef en publiceerde, was aan verreweg 't grootste deel
				der Nederlanders  zelfs de naam van 't Sultanaat
				atjin onbekend. Vyf maanden daarna werd de oorlog verklaard, 'n oorlog
				die tot den dag van heden toe (September 1876) de krachten der Natie roemloos
				uitput. Durft men ontkennen dat de Koning wèl gehandeld hebben zou,
				indien hy in September '72 naar my geluisterd had? Of dat de Natie hem daartoe
				op zeer ernstige wys had moeten aansporen? 
De volledige behandeling
				der Atjinsche zaak gaat, om redenen die den lezer onbekend zyn, nu buiten m'n
				bestek. Ik bepaal me voorloopig tot verwyzing naar noot 85 in de laatste
				uitgaaf van den Havelaar.
		
		
{==226==} {>>pagina-aanduiding<<}

		  983.

		  Toen dat stuk in 't licht verschenen was, meende zeker blaadje m'n
			 aanklacht te ontzenuwen door de opmerking dat ik daarin verzuimd had
			 aantetoonen wat er moest gedaan worden om 't gebruik van dierlyk voedsel meer
			 algemeen te maken. Volgens 't Kamper Courantje namelyk - 'n uitwas van den
			 N. Rotterdammer - is dit: ‘in 
			 multatuli die de omissien van
			 anderen aanwijst, eene onvergeeflijke omissie.’ Heel gelukkig echter,
			 dat dit blaadje m'n verzuim herstelt, en de door my overgeslagen middelen zoo
			 duidelyk en bondig uiteenzet, dat nu reeds, na slechts 'n paar weken tyds, het
			 rundvleesch in Holland te-geef is.
		  
		  Maar eilieve, toen ik in m'n brief aan den Koning beweerde dat de
			 Ministers verzuimd hadden Z.M. iets te doen zeggen van de byzondere duurte,
			 had de Kamper nog niet gesproken, en 't vleesch was op dàt
			 oogenblik inderdaad byzonder hoog in prys, jazelfs voor 'n zeer groot gedeelte
			 onzer landgenooten onverkrygbaar. Even waar was 't, dat de Ministers
			 ouder-gewoonte verzuimd hadden, in de troonrede melding te maken van deze al te
			 ònbyzonder geworden byzonderheid. Op dit zwygend liegen slechts wilde ik
			 den Koning opmerkzaam maken. Hoe kon ik er méér van zeggen, daar
			 de vleeschverschaffende arkanen van den Kamper op dat oogenblik nog niet
			 bekend waren? Is 't myn schuld dat die schepper van nieuwe denkbeelden zoo
			 talmde met z'n openbaring, en dat alzoo het jarenlange vasten van den
			 nederlandschen werkman en burger, eigenlyk niet den minsten grond had? Hoe dit
			 zy, wanneer de Ministers, in 'n volgende troonrede de door den Kamper
			 uitgevonden welvaart overslaan, zal ik opnieuw genoodzaakt wezen, Z.M. te
			 waarschuwen tegen de plichtverzaking zyner hem door onze zoogenaamde
			 Volksvertegenwoordiging opgedrongen raadslieden.
		  
		  Maar dit is nu de vraag niet. Lezers die 't 'n onvergeeflyke omissie
			 vinden, dat ik de beschuldiging van ‘leugen’ niet deed
			 vergezeld gaan van 'n opgave der middelen om 't 
{==227==} {>>pagina-aanduiding<<}
 vleesch goedkoop
			 te maken, zullen misschien op gelyke wyze m'n aanval tegen de thorbeckery
			 afweren door de klacht dat ik daarby geen nieuw reglement leverde op den
			 garnizoensdienst.
		  
		  Aan deze mogelykheid - 
			 523! - heeft dat Kamper krantje de eer der
			 aanhaling in m'n ideen te danken. Ik had 'n voorbeeld noodig van
			 verkeerd redeneeren, en mocht de gulheid niet voor 't hoofd stooten, waarmee
			 dat blaadje zoo'n voorbeeld leverde. Ook de N. Rotterdammer meene in 's
			 hemelsnaam niet, dat ik hem andere waarde toeken dan zekere ziektestoffen
			 kunnen hebben in de oogen van den geneesheer. Ik was wel genoodzaakt dat blad
			 telkens aantehalen, om de lezers die na ons komen, te overtuigen, dat ik
			 gegronde redenen had om 't nederlandsche tydgeestjen aanteklagen van
			 krankzinnigheid. Er bestaan zelfs symptomen die op iets ergers wyzen!
		  
		  Van eigenlyk gezegde polemiek met zulke voorlichtingsorganen kan
			 geen spraak zyn, daar ik geen kans zie, my de onbekwaamheid eigen te maken, die
			 daartoe heden-ten-dage naar den eisch van 't meerendeel der lezers noodig wezen
			 zou. En wie na ons komt, zou 't my euvel duiden dat ik me te veel had ingelaten
			 met tegenstanders van zoo onklassisch gehalte. Amende honorabele dus
			 voor 't herhaald noemen van die hedendaagsche annonce-industrien met byhang van
			 politiek, wysbegeerte, kunstkritiek en wetenschap. Holloway en
			 fatsoenlyke juffrouwen (P.G.) leveren 't drukloon voor den lof dien men 
			 fransen van de putte toezwaait
			 als vry-arbeider, staatsman en redenaar. Er ontbreekt maar aan dat men hem
			 vergoodt als oorlogsverklaarder! Neen waarlyk, met zulke tegenstanders mag ik
			 niet wedyveren.
		  
		  Maar als ziekteverschynsel? Is 't my euvel te duiden dat ik me wapen
			 tegen de beschuldiging van zwartgalligheid? Of liever dat ik me hiertegen
			 verdedig, want ingebracht is ze reeds, en wel, verrassend genoeg, naar
			 aanleiding van... m'n ‘Naschrift op de Bruid
		  daarboven.’ In de 
		  Vaderlandsche Letteroefeningen wordt die kleine
		  bydrage over dramatische kunst gelaakt om den ‘scherpen, sarkastischen -
		  byna zou referent zeggen: menschenhatenden - toon.’
		  
		  Van menschenhaat is me niets bewust. Ik meende integendeel bewys te
			 hebben gegeven van niet zoo heel alledaagsche menschenliefde, daar ik al wat ik
			 bezat ten-offer bracht aan 't beoogd welzyn van m'n naaste. Doch al ware dit
		  	an-
{==228==} {>>pagina-aanduiding<<}
ders,  't blyft my 'n raadsel hoe men beweren kan sporen van
			 dien vermeenden menschenhaat te hebben gevonden in dat onschuldig opstelletjen
			 over zekere onderdeelen van dramatische kunst. Waarschynlyk was de schryver van
			 de recensie onder den indruk van andere stukken, waarin smart me drong tot
			 sarkasme. (324) Vindt men 't zoo vreemd?
		  
		  Toch was z'n opvatting zeer welwillend, in-vergelyking van wat ik
			 elders waarneem. Zekere heer kappelman - hy
			 schynt verwant aan 
			 schmoel uit de kruissprook
			 - levert in 'n tydschrift bydragen tot de kenmerken van z'n domme
			 kwaadaardigheid, door - nota bene naar aanleiding van m'n
			 ‘Brief aan den Koning’ - te verzekeren: dat
		  de schryver daarvan ‘tengevolge van liederlyk gedrag z'n vaderland
		  heeft moeten verlaten.’ Was de man bevreesd dat men het slot van 
		  632 niet voldoend gemotiveerd vinden zou?
		  ‘Liederlyk’ bèn ik. Dit kan men uit al m'n werken
		  zien.
		  
		  Ook hier alweer moet ik verschooning vragen voor 't aanroeren van
			 zoo triviale zaken by m'n ernstigen arbeid. Het was noodig ter voorbereiding
			 tot de vragen:
		  
		  Nederlanders, hoe leest ge dan toch?
		  
		  En:
		  
		  Zal ook nu weer de poging om u te verlossen uit de handen der
			 afgodery met den leugengeest van den dag - de moderne benaming is: principes
			 van 
			 thorbecke - schipbreuk lyden op
			 misverstand?
		
		
		  984.

		  Ik sprak in dien brief aan den Koning, tevens - en vooral - over 't
			 eskamoteeren van den twist met atjin. Even als in de
			 voedingkwestie, schyn ik ook daarin ongelyk te hebben. Men moet dus aannemen,
			 òf dat de Ministers die zaak wèl hebben aangeroerd in de
			 troonrede, òf dat we niet op gespannen voet stonden met dat Ryk.
		  
		  By de behandeling der jongste Begrooting van N.I. heeft ook de
			 Tweede-Kamer weer 't voorgeschreven zwygen over m'n aanklacht in-acht genomen.
			 Dit spreekt vanzelf. Om gelyke oorzaak is er vermeden te informeeren naar de
			 wyze van werving in Indie. Deze infamie vanvan
				twist was door my aan 't licht gebracht, en moest dus
			 geïgnoreerd blyven.
			  * Zoodra ik 'n verkeerdheid brandmerk, kan de delin-
{==229==} {>>pagina-aanduiding<<}
kwent
			  zeker zyn van straffeloosheid. De Natie neemt daar genoegen mee,
			 en de ‘pers’ zwygt. Toch durven de hoofdartikelschryvende
			 voorlichters van 't Publiek, woorden als ‘recht’ ‘goede
			 trouw’ ‘eerlykheid’ ‘billykheid’ enz. enz. in den
			 mond nemen, en zich aanstellen alsof hun aan die zaken iets gelegen lag!
		  
		  Wat onze zeer vyandige verhouding met atjin aangaat, de
			 Kamper vergeve 't my dat ik hem niet aandurf. De party is niet gelyk. Ik
			 ken die zaak slechts by ondervinding, en was daarin reeds dertig jaren geleden
			 persoonlyk betrokken, gelyk 'n oplettend lezer uit het XIVe
			 hoofdstuk van den Havelaar bekend kan zyn. Dewyl ik dus in
		  m'n oordeel gebonden ben aan de feiten die ik weet, durf ik me niet
		  inlaten met genien die terstond 'n opinie gereed hebben, nadat ze gister -
		  waarschynlyk van myzelf - voor 't eerst daarvan iets vernamen. Onbekende
		  grootheden putten uit baarsche onkunde de vryheid luk-raak te zeggen wat hun
		  voor den mond komt, terwyl ik - niet onbekend, en dus verantwoordelyk voor m'n
		  beweringen - me houden moet binnen den kring myner kennis van zaken, en van de
		  daardoor bepaalde kompetentie.
		  
		  Indien 'n bevoegde my om inlichting verzoekt aangaande de
			 verwikkelingen in den Sumatraschen Noordhoek, zou ik hem volgaarne ten-dienste
			 staan. Dat de zaak niet tot helderheid kan gebracht worden uit het koloniaal
			 archief, spreekt vanzelf. Ook by de Buitenzorgsche Sekretarie - papier...
			 papier! - is ze slechts zeer gebrekkig bekend. De thans gepensioneerde resident
			 
			 k. styman, die in 1841 of 1842
			 den Kommissaris 
			 merkus op diens reize in de Noord
			 van Sumatra vergezelde, weet er meer van. En ik ook. En de sultan
			 van atjin ook. En de radjah's van Troemon en
			 Analaboe ook. En eigenlyk de geheele bevolking der
			 landschappen die - eenigszins buiten den gezichtskring van 't Kamper krantje -
			 benoorden de evennachtslyn op dat groote eiland gelegen zyn.
		  
		  Me dunkt overigens dat de jongste berichten uit Indie - zelfs de
			 niet achtergehoudene! - m'n beweringen rede1yk wel staven. Eerlang zal men ze
			 volkomen bewaarheid zien. Wat thans geschiedt, stond reeds in '41 op 't program
			 van den generaal 
			 michiels - de van damme uit den Havelaar - maar 't plan
			 kon niet uitgevoerd worden om 't geheim artikel in het traktaat van 1824,
			 waarvan ik dan ook in den zoo slordig gelezen Havelaar uitdrukkelyk
			 melding maakte.
		
		
		  985.

		  Allerverdrietigst gestoord in m'n voornemen - juist 
{==230==} {>>pagina-aanduiding<<}

			 nà Vorstenschool - om met cyfers de
			 verderfelyke gevolgen van de politieke kwakzalvery onzer dagen aantetoonen,
			 moet ik me voor 't oogenblik vergenoegen met 'n paar opmerkingen van algemeenen
			 aard.
		  
		  Het komt me voor, dat het woord ‘staatkunde’ van
			 lieverlede van beteekenis verandert. Het leveren van 'n definitie zou me
			 blootstellen aan zekere welbekende soort van onvruchtbaar debat, vooral daar ik
			 wel genoodzaakt ben den wrevel optewekken van 't heirleger specialiteiten
			 welker bestaan we te wyten hebben aan de fraaie Kieswet, en de - overigens ook
			 door my toegejuichte - afschaffing van 't zegel op de dagbladen. Zonder my
			 alzoo aan deze definitie te wagen, verwacht ik toch van ieder de erkenning dat
			 het wèl bestudeeren van den Staat 'n vereischte is in
			 den Staatsman, en de daardoor verkregen kennis een der elementen
			 van Staatkunde.
		  
		  Waarschynlyk zullen sommigen niet zeer veel méér
			 vorderen dan dat. Ik beweer dat ze hierin ongelyk zouden hebben. Doch al ware
			 dit anders, ieder neemt toch 't genoemd element - al zy 't dan volgens my
			 slechts 'n onderdeel van 't gewenschte - voor onmisbaar aan. Eilieve, hoe kan
			 die vereischte kennis blyken uit de proeven die we dagelyks zien geven van
			 zekere handigheid in 't voeren van de pen? Dat nog bovendien deze proeven
			 gewoonlyk zeer gebrekkig uitvallen, ga ik nu voorby. Ik spreek nu niet van hen
			 die zich wel slecht uitdrukken, maar tòch geen kennis hebben van de
			 behandelde zaken. De Natie moet gewaarschuwd worden tegen de onkunde van de
			 meer geoefende fabrikanten van ‘staatkundige artikelen’ en tegen de
			 zonderlinge verwarring van aanspraak op politieken invloed met zoogenaamd
			 schryftalent, iets dat heden-ten-dage de ordinairste zaak ter-wereld is,
			 al sta dan ook de frekwentie daarvan niet in behoorlyk omgekeerde verhouding
			 tot het gehalte.
		  
		  Ook my kent men dat talent toe, naar 't schynt. Welnu, ik verklaar
			 niet in-staat te zyn tot het leveren van de zoogenaamd-staatkundige
			 hoofdartikelen die dagelyks door allerlei onbekende - en dus meestens niet
			 zéér hoog staande - schryvers worden ten-beste gegeven. Daartoe
			 schynt zekere soort van bekwaamheid vereischt te worden, waartoe ik met den
			 besten wil niet onbekwaam genoeg wezen zou.
		  
		  Behalve de kennis van den Staat, zou er tot het uitoefenen
			 van politieken invloed, kennis noodig zyn van andere Staten. Ook deze
			 schynt in de oogen van Publiek te kunnen worden 
{==231==} {>>pagina-aanduiding<<}
 vervangen door de
			 hebbelykheid van zinsneden maken.
		  
		  Gesteld echter dat 'n publiekschryver blyk gaf deze beide vakken van
			 wetenschap met vrucht beoefend te hebben, dan nog zou men, vóór
			 't hechten van waarde aan z'n meeningen, het recht hebben eenig bewys van z'n
			 eerlykheid te vorderen. Wie verzekert ons, dat zoo'n geheel onbekende
			 voorlichter ter-goeder-trouw het algemeen welzyn beoogt? Welken waarborg hebben
			 wy dat de obskure raadgever geen handlanger is van dezen of genen vyand? Geen
			 Trojaansch paard, zwanger van aanslagen tegen de arme res publica?
		  
		  In de zoogenaamde haute politique doen we sedert lang niet
			 meer. Zonder te beweren dat dit anders zyn moest, wil ik toch in 't voorbygaan
			 vragen of 't zoo ongelukkig voor ons zou geweest zyn, gedurende de laatste tien
			 jaren iemand aan 't hoofd te hebben gehad, die door 'n wel aangelegd en
			 uitgevoerd plan den aanwas van Pruisen belet had?
		  
		  Doch, voor-zoover men dit voor 'n onmogelykheid houdt, vanwaar toch
			 die onbegrypelyke zorgeloosheid op lager terrein? Telkens worden er by de
			 wetgevende macht van elk Volk zaken behandeld, waarby 't Buitenland belang
			 heeft. Is nu de veronderstelling gewaagd, dat wel-eens deze of gene firma Wy
			 & Comp. de belangen van vreemden kon behartigen?
		  
		  Om 'n zeer byzondere reden, die ik nu voor me houd, verklaar ik
			 uitdrukkelyk niet te gelooven dat zulks op dit oogenblik met een onzer
			 couranten het geval is. Jazelfs, ik ben byna verzekerd van het tegendeel.
			  * Ik geef dan ook de opmerking slechts als
			 waarschuwing tegen blind vertrouwen, daar toch ieder inziet dat zoo-iets het
			 geval wezen kàn, gelyk 't dan ook gedurende den Duitsch-Franschen oorlog
			 waarschynlyk hier-en-daar 't geval geweest is.
		  
		  Doch ook zonder nu juist aan die soort van
			 félonie te denken, we weten toch wat partygeest is, niet waar? We
			 weten toch welke voor- of nadeelen er uit zekere wetten kunnen voortspruiten
			 voor 'n provincie, voor 'n distrikt, niet waar? Dit te ontkennen zou te dwazer
		  	zyn, daar de meeste orga-
{==232==} {>>pagina-aanduiding<<}
nen niet alleen de moeite sparen hun
			 partydigheid te verbergen, maar zelfs aan 'n zonderling soort van konsekwentie
			 meenen verschuldigd te zyn haar op den voorgrond te stellen. Ook de meeste
			 leden van de Kamer erkennen by voorkomende gelegenheid volmondig dat zy de
			 belangen behartigen van 'n deel des Nederlandschen Volks. De
			 vertegenwoordigers der staatkundige begrippen van den dag zien hierin niets
			 kwaads.
		  
		  Is 't dus wel zoo heel ongepast, aantedringen op 'n juist begrip van
			 't woord: Staatkunde?
		
		
		  986.

		  Inderdaad, we gaan slordig om met de algemeene zaak, en vertrouwen
			 haar toe aan den eersten den besten, met minder omzichtigheid dan we besteden
			 zouden aan 't napluizen der getuigschriften van 'n huisknecht. Deze toch -
			 minder gelukkig dan de Heeren Wy & Comp. - moet opgeven hoe hy
			 heet, en vooral waar en hoe hy gediend heeft.
		  
		  Studie, kennis, goede trouw, integriteit, alles saamtevatten in 't
			 herhaaldelyk misbruikt woord: bevoegdheid, wordt alzoo van den
			 staatkundigen voorlichter niet gevorderd. Zoodra iemand zinsneden aan elkaar
			 weet te lymen, schynen alle andere hoedanigheden overbodig. Zoo werd, eenige
			 eeuwen geleden, ieder voor geleerd gehouden, die z'n naam teekenen kon.
		  
		  En verder nog gaat de achteloosheid. Ze wordt niet alleen toegepast
			 op de advizeerende leden van den allemans-senaat, maar ook op hen die handelend
			 moeten optreden. Ook van Ministers vordert men geen dienststaat. Ze
			 worden gekozen met minder voorzorg dan 'n surnumerair, dan agenten van politie,
			 dan 'n krantombrenger.
		  
		  Hoe men nu ook het woord ‘Staatkunde’ omschryve, welke
			 eischen men ook stelle aan den ‘Staatsman’ zéker is 't, dat
			 men telkens mistasten moet, indien men èlke omschryving
			 verwaarloost, indien men géén eischen stelt, hoegenaamd. Hieraan
			 dan ook is toeteschryven dat de natie zich zoo in dien 
			 thorbecke vergist heeft. Er was,
			 om 't wrak gebouw te stutten, een balk noodig. Hy leverde een bos
			 onhandig saamgebonden splinters, en - dommer nog dan de kikvorschen in de fabel
			 - men was tevreden! Ja, meer dan tevreden! men juichte, jubelde,
			 hoofdartikelde... 
		  
		  Och, had men zich by-tyds geoefend in 't bepalen! (10.)
		
		
{==233==} {>>pagina-aanduiding<<}

		  987.

		  Er zyn demokraten die aan hun grondbeginselen meenen verschuldigd te
			 zyn, het koninkschap te bestryden.
		  
		  ‘Hoe, zeggen zy, zouden wy ons laten regeeren door iemand
			 wiens aanspraken slechts gegrond zyn op 'n naam?’
		  
		  Ik erken dat dit heel weinig is. Maar gy die aldus spreekt, waarom
			 buigt ge u zoo gewillig onder lieden wier overwicht door niets wordt
			 gerechtvaardigd, zelfs door zoo'n naam niet? Dit is zeer inkonsekwent. Wie aan
			 Koningen hun onbeduidendheid verwyt, heeft waarachtig 't recht niet,
			 tevreden te zyn met even onbeduidende Ministers.
		  
		  Het getal uitstekende ministers dat de Geschiedenis oplevert zal wel
			 nagenoeg door dat van uitstekende Vorsten worden opgewogen. Over 't geheel
			 genomen is dit 'n onberekenbare kanszaak. Ten-onzent evenwel hebben wy de
			 mogelykheid op 't verkrygen van goede Staatslieden afgesneden, maar de
			 kans dat eenmaal eens 't geboren hoofd van den Staat z'n roeping
			 begrypt, blyft bestaan.
		  
		  Weelderig is de keus tusschen mogelyk en niet geheel-en-al
			 onmogelyk, voorzeker niet. Maar wie niet ryk is, moet zich met het minst
			 slechte behelpen.
		  Zelfs op-grond van thorbeckiaans-kieswettige beginselen behoort men
			 te roepen: leve de koning! Ik durf namelyk vragen of er in geheel Nederland
			 één persoonlykheid is, die meer stemmen op zich vereenigt dan 
			 willem iii?
		  
		  Men kan my tegenwerpen dat dit in zekeren zin ook met 
			 thorbecke het geval scheen. Nu
			 ja, maar in veel geringer verhouding altoos, en dan toch altyd slechts in
			 evenredigheid met anderen. Doch ik beweer dat hy deze zeer bestrydbare
			 populariteit juist te danken had aan de verblinding die ik in deze nummers
			 bestryd. Zonder nu te spreken van den valschen grondslag der Verkiezingen -
			 zyn onlogisch werk! - noch van de vervalsching der stemmingen zelf -
			 óók 'n uitvloeisel van zyn gebrekkigen arbeid - vervalt
			 alle beroep van z'n aanhangers op de algemeenheid van dien byval, zoodra
			 men 't oog slaat op de vergissing die daarby 'n rol speelde. Er was
			 behoefte aan 'n ‘Staatsman.’ Men verkeerde in den waan dat 
			 thorbecke‘staatsman’
			 was, en koos hem.
		  
		  De meening nu van de velen die willem iii houden voor 'n
			 afstammeling van 't huis van Oranje, voor 'n koning, voor 't
			 natuurlyk middelpunt waarom zich de natie in gevaar behoort te
		  	vereenigen, is géén vergissing. De koning is ko-
{==234==} {>>pagina-aanduiding<<}
ning.
			  Hy is afstammeling van de historische Oranjes. Hy
			 is op dit oogenblik 't natuurlyk middelpunt.
		  
		  Of nu die koning altyd z'n plicht deed, doet, doen zal? Dit weet ik
			 niet. Maar wèl weet ik dat thorbecke
			 - niet zyns ondanks geboren met de staatsmanswaardigheid die hy zich liet
			 opdringen en aanleunen, en die hy aannam - z'n daaruit voortvloeiende
			 plicht niet gedaan heeft.
		  
		  Vergiste hyzelf zich in 't schatten van z'n gaven? De bekrompenheid
			 van geestvermogens, die wy overal in z'n werken en handelingen waarnemen, noopt
			 ons hem deze verlichtende omstandigheid toetekennen. Thorbecke stond
			 intellektueel laag genoeg om ter-goeder-trouw 'n thorbeckiaan te wezen. Maar
			 dit baat de Natie niet.
		  
		  Het is de vraag of hy voor, in, en na 1848, inderdaad invloed had?
			 Z'n aanhangers en ‘vereerders’ zullen hierop toestemmend
			 antwoorden, doch in myn oog is de zaak niet uitgemaakt. Ik erken dat er in en
			 na dat jaar een-en-ander is geregeld naar zyn wil. Myn staatkunde leert
			 me dat dit wel-eens kon geweest zyn wat de goochelaars carte
			 forcée noemen. We meenen by zoo'n gelegenheid de kaart
			 gekozen te hebben, die ons in de hand geduwd wordt. Het is zeer wel
			 mogelyk dat thorbecke - die blykens alles wat-i leverde, zeer
			 letterknechterig ònoorspronkelyk was - zich van mouche de coche
			 tot koetsier liet benoemen. In dit geval was hy niet zoozeer voorganger als wel
			 vooropgestuwde persoon, 'n politieke brouwer van Preston. (IIa, blz. 136)
			 Op inwendige gronden kan men hiertoe besluiten uit z'n handelingen die - juist
			 andersom dan z'n lofredenaars beweren - niet den minsten stempel dragen van
			 eigenaardige persoonlykheid, en overal zeer goed het werk konden geweest
			 zyn van 'n kollegie. Thorbecke was niet excentriek, en
			 bezat niet eens de fouten, laat staan de verdiensten van 'n groot man.
		  
		  Hy was noch artist, noch dichter, noch wysgeer... 
		  
		  In zeer hooge opvatting is dit alles één!
		  
		  ...hy was dus geen Staatsman.
		
		
		  988.

		  Om dit kursief ‘dus’ te rechtvaardigen, zou ik zeer veel
			 moeten herhalen van wat ik by onderscheiden gelegenheden gezegd heb. Wie m'n
			 werken slechts gelezen heeft, zal 't een vreemde gevolgtrekking vinden,
			 vooral daar 't besef der beteekenis van de woorden artist,
		  	dichter, wysgeer, even-
{==235==} {>>pagina-aanduiding<<}
zeer  verbasterd is als 't
			 begrip ‘staatkunde’ zelf. Dit is myn schuld niet.
		  
		  Wie evenwel aan m'n werken zekere aandacht besteedt, niet àl
			 te onevenredig met de inspanning die ik aan 't schryven ten-koste leg, zal me
			 begrypen. En zelfs voor anderen heb ik 'n hulpmiddel gereed, dat wel niet m'n
			 stelling bewyst, doch volkomen geschikt is om dit bewys overbodig te maken,
			 daar 't zekeren indruk te-weeg brengt die weldra op 'n eigengemaakte
			 bewysvoering zal uitloopen. (269)
		  
		  Men leze met aandacht de Geschiedenis, en geve acht op de
			 personen die door hun individualiteit daarop 'n overwegenden invloed
			 uitoefenden. De geestesstemming die 't noodzakelyk gevolg is van deze studie,
			 maakt alle verdere vereering van 
			 thorbecke als staatsman,
			 tot 'n onmogelykheid.Even als na 't ‘hersteld!’ van den bioloog,
			 zullen velen verbaasd staan dat ze voor iets klassieks hebben
			 aangenomen, wat ter-nauwernood aandacht verdiende onder de verschynsels van den
			 dag, en dus met het oog op de dringende behoeften aan wat beters, in 't geheel
			 niet had behooren te worden opgemerkt.
		  
		  Maar de gewone bioloog laat z'n sujetten gedurende de bedwelming
			 geen acceptaties teekenen. Dit heeft men de natie wèl laten doen, en de
			 natuur der dingen zal ter-zyner-tyd aandringen op betaling.
			  * De
			 mogelykheid dat 'n forsche individualiteit - iemand dien men inderdaad
			 'n groot man zou kunnen noemen - de dreigende katastrofe bezweert, is
			 afgesneden. De zeer weinigen die in-staat zouden zyn behoorlyk te antwoorden op
			 't vae victis dat op ons aanrukt, werden juist dóór de
			 thorbecksche zoogenaamde beginselen, buiten de wet geplaatst. 
			 Brennus kan gerust z'n gang gaan:
			 de Camillussen zyn van honk gejaagd! In-plaats daarvan hebben wy
			 ‘kiesdistrikkies’ en 'n tal van provinciale beroemdhedens, die wel
			 zorg zullen dragen dat er vleesch genoeg in 't land blyft om de Pruisische
			 Landwehr te onthalen.
		  
		  By de eerste kommotie in Europa, worden wij ingelyfd.
		  
		  Dit had de ‘staatsman’ thorbecke moeten
			 voorzien en beletten, of... weerstreven althans. Dàt ware z'n
		  	staatsmans-
{==236==} {>>pagina-aanduiding<<}
taak  geweest, z'n roeping, z'n plicht!
		  
		  In-plaats daarvan... 
		  
		  Zie, staat het overige der geschiedenis dezer dingen niet geschreven
			 in het boek der... grafschriftjes?
		  
		  Nederland zal ondergaan aan bovenmatig gebruik van gewoonheid, Men
			 heeft het gewild!
		  
		  Zou daartegen op dit oogenblik nog iets te doen zyn? Thans,
			 na 'n kwart-eeuw versnippering van kracht? Na dat knotten van al wat uitsteekt?
			 Na 't stelselmatig smoren van elke individualiteit? Na 't ontmannen van alles
			 wat veerkracht had? Na 't van de baan dringen der weinigen - juist die weinigen
			 hadden we noodig! - die niet pasten in 't bekrompen kadertje van de
			 ‘thorbecksche’ beginselen?
		  
		  Is er nog redding mogelyk?
		  
		  Dit weet ik niet!
		  
		  Maar wèl weet ik, dat alle redding ònmogelyk is,
			 zoolang wy geregeerd worden door 'n Volksvertegenwoordiging, als waarmee die
			 ‘beginselen’ ons arm landje hebben opgescheept.
		  
		  Weg met de Kamers!
		  
		  En dan?
		  
		  Gesteld dat ik niet wist te antwoorden op deze vraag, erger dan
			 thans kan 't nooit worden. Ook dàn nog: Weg met de Kamers!
		  
		  En dan?
		  
		  Gy, hy, zy, het, voorloopig aan 't hoofd... wie of wat ge wilt,
			 maar: weg met de Kamers!
		  
		  En dan?
		  
		  Ik ben gereed tot antwoord op die vraag - o, sedert jaren
			 reeds! - doch de natie is niet gereed m'n antwoord nuttig te gebruiken. Voor
			 heden dit alleen: weg met de Kamers!
		  
		  Lezer, ik vraag u in-gemoede, hebt gy ooit iemand hooren
			 party-trekken voor onze Volksvertegenwoordiging? Zaagt ge ooit een Kollegie,
			 een Vergadering, een Autoriteit, zoo algemeen eenstemmig geminacht als
			 dat rechtstreeks uitvloeisel van de staatsmanschap die men den armen 
			 thorbecke heeft aangewreven? Ik
			 begin medelyden met hem te krygen, als 
{==237==} {>>pagina-aanduiding<<}
 ik bedenk hoezeer hyzelf
			 te lyden had onder z'n eigen werk. De oude geschiedenis van Phalaris en den
			 gloeienden stier!
		  
		  By de eerste kommotie in Europa, worden wy ingelyfd.
		  
		  Hierover bestaat in 't Buitenland niet de minste twyfel. En in
			 Nederland zelf durven slechts weinigen dien twyfel voorwenden. M'n verdriet
			 over 't achterblyven van den politischen Rundschau dien ik had willen
			 leveren, valt weg by de smart over deze hoofdwaarheid. Het doet er niet meer
			 toe, dat de voedingsmiddelen slecht, duur en zelfs voor velen onverkrygbaar
			 zyn, dat leger en marine zich in onvoldoenden toestand bevinden, dat de handel
			 van geheel Nederland achterstaat by dien van de stad Hamburg alleen, dat het
			 onderwys gebrekkig is, dat ons gezag in Indie stuiptrekt, dat litteratuur,
			 kunst en wetenschap beneden peil staan, dat het publiek rechtsgevoel
			 ten-eene-male ondermynd is... dit alles lost zich op in de ééne
			 schrikmaar:
		  
		  By de eerste kommotie in Europa, worden wy ingelyfd.
		  
		  Is het gevaar nog te bezweren?
		  
		  Misschien! Wie weet? Ja!
		  
		  Maar vóór alles: weg met de Kamers!
			 Noot van 1876. De lezer begrypt toch dat
				ik hier geen Ontbinding bedoel? Er bestaat geen enkele reden om te
				vooronderstellen dat nieuwe verkiezingen - reeds op-zichzelf door de vuile
				onzedelykheid die dat gehaspel aankleeft, zoo schadelyk! - er bestaat niet de
				minste kans, zeg ik, dat zulk geknutsel iets beters leveren zou dan ons
				tegenwoordig babbelkollegie. Het gaat daarmee als met het eeuwig
				ministergewissel: ‘oud lood om oud yzer.’ Het tegenwoordig
				stelsel van regeeren brengt eens-voor-al de middelmatigheid op 't kussen, juist
				in 'n tydsgewricht dat zoo dringend behoefte heeft aan... iets anders!
				De toestand van Europa, behoorde ieder Nederlander zware zorg te baren, voor
				zoo ver hy aan 't onafhankelyk voortbestaan van z'n land waarde hecht. En wie
				dit niet doet - 'n standpunt dat zeer wel te verdedigen is, en dan ook
				reeds veel aanhangers heeft - behoorde intezien dat we voor langen tyd reeds op
				voordeeliger en vooral veiliger manier konden geannexeerd raken, dan
				door ten-laatste als verrot ooft te worden weggeveegd met den bezem die aan
				buitenlandsche staatslieden door ware of voorgewende eischen hunner politiek
				wordt in de hand gedrukt. Vereeniging met Hoogduitschland uit vryen wil, en dus
				onder voorwaarden, kan 't onderwerp zyn van 'n staatkundige meening.
				Maar met verachting door den nabuur te worden opgeslurpt omdat we, lamlendig,
				ontzenuwd, verkracht, afleerden ons te verdedigen, noem ik schandelyk. Toch is
				dit laatste te voorzien als byna onmiddelyk gevolg van de
 achtenveertigsche onkunde waarin de fetisch 
				thorbecke tot professor benoemd
				werd. Hy 'n staatsman? Ieder zal toestemmen dat in de
				Geschiedenis 'n twintigtal jaren tyds slechts 'n ondenkbaar klein deel
				is van wat we in 't dagelyksch leven een oogenblik noemen. Toch heeft
				hy, noch voor noch in 1848, zoo min als na dat jaar z'n volgelingen, het minste
				blyk gegeven dat hy iets voorzag van wat er vlak naast onze grenzen in 1866 en
				1870 gebeuren zou! Deze opmerking alleen behoorde voldoende te wezen om de
				krankzinnige vereering te brandmerken, waaraan de Natie zich ten zynen opzichte
				heeft overgegeven en nog overgeeft. Ik zeg: de Natie, en niet: 'n
				deel daarvan. Ook de tegenstanders namelyk van thorbecke, de
				zoogenaamde Behouders, bestreden hem slechts in hun verheven hoedanigheid van
				partymannen, nooit uit besef van z'n volstrekte nietigheid als denker en
				wysgeer, d.i. als Staatsman. Dááraan dacht en denkt men
				niet, en wel om de eenvoudige reden dat de ware beteekenis van 't woord onder
				al dat kinderachtig partygekibbel reddeloos is verloren gegaan.
		
		
{==238==} {>>pagina-aanduiding<<}

		  989.

		  Ik laat het nu aan den lezer over, het verband te zoeken
			 tusschen Vorstenschool en de ideen die op dat
		  stuk volgen. M'n lust in stiptheid deed me naar cyfers verlangen, maar de smart
		  dreef my 'n anderen weg op, en de citroen waaraan ik behoefte had, schynt me
		  geleverd te zyn door 't korrigeeren van de drukproeven
		  der Millioenen-Studien, waarnaar ik verwys.
		  
		  Uit 'n beoordeeling van 'n paar afleveringen van dat werk in den
			 N. Rotterdammer, verneem ik dat ik niet het minste verstand van
			 staatkunde heb.
		  
		  ‘De schrijver is geestig, onderhoudend... 
		  
		  De lezer begrypt hoe ik gloei van dankbaarheid voor dit
			 testimonium.
		  
		  ...hij kan dol doorslaan...
		  
		  “Dol doorslaan.” Dat staat er! M'n dankbaarheid neemt
			 toe in gloed.
		  
		  ...maar gelukkig behoeven wij de noten niet te lezen, waarin
			 hij... 
		  
		  Niet dol doorslaat?
		  
		  ... waarin hij onderwerpen van staatkundigen aard
			 behandelt.’
		  
		  Het is zeer troostend voor me, dat deze opinie voorkomt in 'tzelfde
			 blad waarin we dagelyks de verdiensten zien pryzen van 
			 fransen van de putte, als
			 staatsman, redenaar, koloniale specialiteit, enz. Dit geeft ons den waren
			 maatstaf 
{==239==} {>>pagina-aanduiding<<}
 aan de hand, om te beoordeelen welk soort van menschen
			 wèl bevoegd is zich met de publieke zaak te bemoeien.
		  
		  Ook m'n 
		  Vorstenschool draagt van m'n verregaande
		  ònstaatkunde de duidelykste blyken. We vernemen, niet zonder eenige
		  verbazing, dat dit stuk ‘in Spanje’ schynt te spelen. Alleen
		  in dàt land zouden de door 
		  louise geschilderde toestanden
		  eenigszins van toepassing kunnen zyn.
		  
		  Men ziet hoe handig onze referent hier 'n blykjen inlascht van z'n
			 statenkennis. We kunnen daaruit besluiten tot z'n volledige bevoegdheid om myn
			 ‘staatkunde’ te veroordeelen.
		  
		  Het spreekt vanzelf dat ik niet appelleer. Integendeel. By herdruk
			 zal ik, om de lokale kleur wat optetinten, m'n louise 'n paar dozyn
			 Caramba's in den mond leggen, en schukenscheuer wordt grootkruis
			 van Calatrava... auf Ehre!
		  
		  De figuur van 
			 hanna vindt genade in de oogen
			 van den kunstbeschouwer, en krygt zelfs 'n streepje vóór by
			 göthe's Klärchen. 't
			 Mensch zal er mee verlegen zyn. Maar ik niet. Ik verwachtte niet anders.
			 Hanna's lievigheid is geheel-en-al à portée van
			 zeker deel des publieks, dat zonder tooneelkyker in de komedie komt, waaronder
			 ik evenwel uitdrukkelyk verklaar den schryver der stukken over 't
			 ‘Hollandsch Tooneel’ in de Nieuwe Rotterdamsche niet te
			 rekenen. Zyn ingenomenheid met hanna heeft 'n heel anderen
			 grond, dien ik hoop aantewyzen. Hy strekt dan ook, byv. z'n
			 commonplace-goedkeuring niet zóóver uit dat-i 't gerymel
			 van 
			 albert ‘mooi’
			 vindt.
		
		
		  990.

		  Anderen gaan wèl zoo ver. Of liever, ze blyven zoo ver
			 achter. 't Is waarlyk om moedeloos te worden, als ik hooren moet dat er door
			 sommigen waarde wordt gehecht aan dat vers van albert! En ik
			 waarschuwde nogal door uitdrukkelyk te verklaren dat de
			 eenvoudig-verstandige hansje geen blyken
			 geeft van goedkeuring, zy die kort daarop, juist als tegenstelling met zulk
			 rymelend gewawel, bewys geeft wèl - en dus beter! - te weten wat
			 poëzie is! Bovendien, ook als staal van verzenmakery, staat
			 albert's werk niet boven 't alledaagsche. Om in dat ambacht iets
			 uitstekends te leveren, zou ik me daarop 'n week of zes moeten
			 toeleggen, waartoe ik m'n tyd en denkvermogens te kostbaar acht. Wat ik
			 nu-en-dan op dat terrein voortbreng (56) is juist even
			 goed genoeg om te doen in 't oog vallen dat ook het door wat oefening te
			 bereiken iets betere, niet de minste waarde 
{==240==} {>>pagina-aanduiding<<}
 heeft.
			 Mannen moesten zulke kinderachtigheden aan 
			 woutertje pieterse overlaten, en
			 aan juffrouwen laps ‘die 'n oom jarig
			 hebben.’ Zes weken, zei ik? Wel, om 't tot de handigheid van 
			 ten kate te brengen, zou ik
			 misschien wel drie maanden behoeven. Ieder die m'n arbeid aandachtig leest, zal
			 inzien dat het jammer wezen zou zooveel tyd wegtewerpen aan laf kinderspel.
		  
		  Zal men dan nooit leeren wat poëzie is?
		
		
		  991.

		  Hanna is dus lief in de oogen van den nieuw-rotterdamschen
			 politieken kunstkritikus. Ik heb den excentrischen moed met dit oordeel
			 intestemmen, al sta 't dan ook in kritischen rang byna op de hoogte van 't
			 gewaagd: flos pulcher-rimus rosa uit onze schoolboekjes. Maar... 
		  
		  ‘Het slot van 't stuk is wat mat.’
		  
		  De gemartelde 
			 van huisde beschuldigt hier den
			 recensent van wreedheid. Ik hoor hem jammeren: ‘vrindje, ik wilde
			 U wel eens op dien stoel geprikt zien!’
		  
		  Maar toch is dat ‘matte’ slot...
			 ‘gerekt.’
		  
		  ‘Dàt vind ik ook!’ kermt van huisde, die
			 ook zeker gaarne z'n exekutie wat korter had gezien! Even als meer lyders op de
			 pynbank, keurt hy dat ‘rekken’ uit den grond van z'n eigenbelang
			 hartelyk af.
		  
		  Niet zoozeer om hèm pleizier te doen, als wel uit eerbied
			 voor 't oordeel van onzen voorlichter, zal ik by herdruk al die fouten
			 verbeteren. Ter genezing van ‘matheid’ beloof ik eenige
			 ontploffingen, water-, brand- en anderen nood, gegil, oproerige menigte onder
			 de vensters van 't paleis, pistool- en zesponderschoten, monstermortieren en
			 bengaalsch vuur... alles voorafgegaan door 'n paar obligaat sterf
			 verrader's die woutertje zoo mooi vond in z'n
			 dierbaren Glorioso.
		  
		  Zulke dingen heeten immers ‘aktie’ niet waar? Ik
			 hoop te toonen dat de politieke bedoeling van onzen voorlichter:
			 louise's woorden onverstaanbaar te maken voor 't - Spaansch? -
			 publiek, volkomen door my begrepen is.
		  
		  Dit nieuw-rotterdamsche politiekje wordt analogisch verduidelykt
			 door 't reeds genoemd kritiekjen op 'n brokstuk van
			 Millioenen-Studien. Ook daarin schyn ik wat spaarzaam te
		  hebben omgegaan met zeker soort van ingredienten die den klank van politieke
		  	opmerkingen verdoven. We verne-
{==241==} {>>pagina-aanduiding<<}
men  - zeer waarschynlyk van
		  denzelfden kunstrechter, want het fabrieksmerk komt overeen - dat ‘de
		  hellevaart’ die volgens hem daarin voorkomt: ‘wat zwak
		  is.’
		  
		  My was van ‘hellevaarten’ niets bewust. Doch hoe dit zy,
			 men ziet dat m'n bekende onbekwaamheid in ‘Staatkunde’ zich ook tot
			 zulke dingen uitstrekt. Of liever, 't een is 'n gevolg van 't ander. Ik moet
			 m'n ‘hellevaarten’ sterker maken, en m'n staatkunde wat
			 nieuw-Rotterdamscher. Dan zal 't vleesch goedkoop worden... in
			 Spanje!
		  
		  Om my niet allen moed te benemen, sluit de recensent met de
			 vriendelyke toezegging dat ik misschien wel eenmaal iets redelyks zal kunnen
			 leveren, als ik slechts naar zyn - nieuw-rotterdamschen - raad luister.
			 Ik moet bedenken:
		  
		  ‘dat er in een drama nooit te veel “aktie”
			 wezen kan... 
		  
		  Dat's waar. Bengaalsch vuur!
		  
		  ...en “staatkunde” nooit te
			 weinig.’
		  
		  Oók waar! Louise moet niet verstaan worden, en de
			 kliek van 
			 fransen van de putte blyft, op 't
			 kussen... in Spanje!
		  
		  Zeker zou 't jammer wezen van m'n jeugdige veelbelovendheid, zulke
			 raadgevingen in den wind te slaan. Als ik nu maar wist waar de door onzen zeer
			 beroemden onbekende, geleverde modellen van wat beters te bevragen zyn? Zyn die
			 misschien in Spanje uitgegeven? R.S.V.P.
		  
		  De beide laatste regels laat ik staan, om uitdrukkelyk te verklaren
			 dat ik ze intrek. Ik eisch zeer in 't byzonder geen drama van de N.
			 Rotterdamsche Courant. En in 't algemeen vorder ik niet dat 'n
			 kunstbeschouwer blyken geve van meesterschap in 't vak dat hy kritizeerend
			 behandelt. Maar wèl moet hy iets als meesterschap aan den dag leggen in
			 zyn vak, in kunstbeschouwing.
		  
		  Tot dit meesterschap behoort, volgens sommigen, zekere
			 integriteit. Genoeg althans daarvan, om... de reputatie van
			 louise als verstandig denkend wezen, niet opteofferen aan de
			 privaatstaatkunde van m'nheer 
			 van de putte cum
			 sociis.
		  
		  Hoe gelukkig dat ze - in haar hoedanigheid van Spaansche
			 Vorstin - geen aanleiding had om de zwendelary van het Vryarbeidssysteem
			 aanteroeren! Of den oorlog met Atjin! Hoeveel ‘aktie’
			 - bengaalsch vuur! - ware er dàn wel 
{==242==} {>>pagina-aanduiding<<}
 noodig geweest om
			 haar stem te smoren?
		  
		  Waarde Nieuw-rotterdamsche, ik beloof u - en de uwen! -
			 by-gelegenheid 'n drama met hollandsche toestanden. Schrik niet! Daarin
			 zal genoeg bengaalsche ‘aktie’ voorkomen, om de aandacht
			 aftetrekken van zeker in zoo'n stuk onmisbaar ingredient dat ik
			 ‘verrotting’ noemde, en dat door den ondankbaren 
			 thorbecke met het parlementaire
			 scheldwoord contêêgium gedoopt is. Ook na dàt stuk
			 zult ge dus de zaakjes van uw patroon kunnen voortzetten... tot de kruik
			 berst.
		  
		  De lezer meene niet, hier 'n soort van antikritiek voor zich te
			 hebben. Daarmee kan ik me waarlyk niet inlaten. Als bydrage tot de
			 rechtvaardiging van m'n tegenzin in zoodanigen arbeid, wil ik hier even 't
			 gehalte kenteekenen van onze voorlichtingsorganen in 't algemeen. Ex
			 ungue!
		
		
		  992.

		  Ik sprak reeds in 
			 987 van den lof dien men aan
			 albert toezwaait over z'n vers. De recensie waarin dit zonderling
			 oordeel voorkomt, is met welwillendheid geschreven. Zelfs waar de schryver
			 daarvan my ‘onbescheiden’ noemt, doet hy dit op de gewone wys uit
			 onkunde, en naar 't my voorkomt, niet met hatelyke bedoeling. Hieraan heeft-i
			 te danken dat ik hem niet noem, en tevens dat ik de bewoordingen niet letterlyk
			 aanhaal, waarmede hy zich aan 't mooivinden van albert's gerymel
			 bezondigt. Die woorden zyn hoogdravender dan veroorloofd wezen zou, al
			 stònd dat vers - als zoodanig dan - 'n graad of wat hooger.
		  
		  Een ander recensent evenwel, heeft niet dezelfde aanspraken op 't
			 goedig verzwygen van z'n woonplaats, of 't bemantelen zyner misdaden. -
			 ‘Woonplaats’ en ‘misdaad’ letterkundiglyk gesproken. -
			 Deze man namelyk is gehuisvest in Onze Tolk,
		  'n letterkundig weekblad’ en schynt in dat perceel de
		  ‘Leestafel’ gepacht te hebben. Hy bespeurt:
		  
		  ‘dat de jaren niet ongemerkt over multatuli's hoofd zyn heengegaan.’
		  
		  Daar we hier schynen te doen te hebben met iemand die zich niet
			 duidelyk weet uittedrukken (13) behooren wy te zoeken
			 naar de bedoeling van deze woorden. Uit het verband blykt dat we hier niet
			 moeten denken aan eigenlyk gezegde sterrekunde. De schryver maakt niet de
			 minste aanspraak op de ontdekking dat de aarde dertig keeren om de zon wentelde
		  	sedert '42, schoon ook in dit opzicht z'n scherpzinnig-
{==243==} {>>pagina-aanduiding<<}
 heid lof
			 verdient. Mocht, byv. onze schalke planeet zich verbeelden dat haar
			 vagabundeerende ambitie ontsnapt was aan 't waarnemingsvermogen van de
			 milliarden personen die ze gedurende dien tyd op den rug droeg, dan is de
			 leestafelman van Onze Tolk daar, om de coureuse te-recht te
			 wyzen. In de dagen van de oude Egyptenaars en Chaldeen zou zoo'n opmerker z'n
			 gewicht in schaapskoppen waard geweest zyn. Daar-i nu 'n eeuw of dertig te laat
			 komt om z'n honorarium te ontvangen in chaldeesche munt, stel ik voor, hem te
			 benoemen tot prins-recensent van Denderah. De sterrekundige beteekenis
			 van deze promotie moge de aandacht afleiden van 't litterarisch standpunt dat
			 onze kandidaat inneemt, omdat ik daarvoor geen geschikten titel zou weten
			 uittedenken zonder in 't... heel ordinaire te vervallen.
		  
		  Prins 
			 denderah namelyk heeft tot die
			 beweging van de aarde weten te besluiten uit de verdiensten van m'n
			 Bruid daarboven boven
		  Vorstenschool.
		  
		  Lezer, koop u 'n Onze Tolk, en zie daarin dat ik de waarheid
			 zeg. Het staat er!
		  
		  M'n Bruid daarboven gaf eenige hoop, maar
			 Vorstenschool stelt die hoop te-leur. Het staat er!
		  
		  Men wordt verzocht als hier ingelascht te beschouwen de korte
			 opsomming van eenige verdiensten in die Bruid. 't Lust me niet, die
			 nateschryven. En 't hoeft ook niet. Sterrekundige hoofdzaak is, dat ik zoo erg
			 afgetakeld ben gedurende de dertig jaren die er verliepen tusschen 't schryven
			 van die twee stukken.
		  
		  Heel in 't voorbygaan, en in 't belang van de gasten aan de
			 leestafel van 1902, wensch ik onzen prins denderah in de eerstvolgende
			 dertig jaren wat vooruitgang toe. Deze wensch is zoo heel overbodig niet, naar
			 de blyken van de manier waarop hy de nu verloopene besteedde... indien hy
			 althans zoo'n tydperk beleefd heeft, wat me twyfelachtig voorkomt.
		  
		  Hy was wel zoo vriendelyk, na de ‘Bruid’ iets
			 goeds van my te ‘hopen.’
		  
		  Zonder woordspeling, wat en hoe hoopte 't wicht, toen
			 ik in 1842 dat stuk schreef ter afleiding van verdriet? (Zie Havelaar,
			 hoofdst. XII.)
		  
		  Hy schynt daarin - na ingewonnen raad van z'n min 
{==244==} {>>pagina-aanduiding<<}

			 toch? - dramatische verdiensten ontdekt te hebben... 
		  
		  Dit komt me volstrekt niet vreemd voor. Ze ‘krygen immers
			 elkaar?’ Minnen vinden dit aardig, en deelen haar smaak met de melk aan
			 de zuigelingen mee.
		  
		  Maar: Vorstenschool...
		  
		  Let op! Daarin krygen ze elkaar niet, en prins
			 denderah is van de borst. Te vroeg, o ja, maar van de borst is-i! Dit
			 zal blyken.
		  
		  Helaas! Geen zoogmin is meer daar, om z'n jeugdige smaak te
			 bevruchten met vereering van hansje's lievigheid! Zelfs de schoonheden
			 van albert's vers, zoo geschikt anders om als toespys by de melk te
			 worden ingenomen, laten hem finaal onverschillig. O, dat voorbarige spenen!
		  
		  Zonder voorlichting alzoo overgelaten aan eigen oordeel en...
			 Nieuwe-Rotterdamsche, verzekert onze jeugdige denderah dat
			 Vorstenschool geen dramatische verdienste heeft, en met z'n bekende
			 sterrekundige stiptheid wyst hy daarvan de oorzaak aan. Gedurende den tyd die -
			 dank zyner waakzaamheid, niet ongemerkt! - over des schryvers hoofd ging:
			 ‘ontwikkelde zich in hem een overheerschend... hm, hm!
		  
		  Het overheerschend monster dat zich gedurende die dertig jaren in
			 den schryver van Vorstenschool ontwikkelde, zullen we straks by den
			 akeligen naam noemen. De lezer vergeve my 't gebrek aan moed om dat vreeselyk
			 woord op-eenmaal in letters uittedrukken. Er zyn dingen die men niet dan in
			 drieën doet. Ik verzamel kracht.
		  
		  Een... hm, hm, alzoo! En dat wangedrocht is volgens, prins
			 denderah:
		  
		  ‘een gevaarlyk element voor een dramatisch
			 schryver.’
		  
		  De personen die in Vorstenschool voorkomen:
		  
		  ‘kunnen fraaie en ware zaken zeggen... 
		  
		  Deze fout zou, dunkt me, zoo byzonder groot niet zyn. Met behulp van
			 z'n in den schryver ontdekt “gevaarlyk element” denkt Z.H.
			 prins denderah hierover anders. Hy laat op die aanklacht volgen:
		  
		  ... maar ze boeien ons zeer weinig.’
		  
		  Om alzoo onzen prins-recensent te boeien, schynt men geen
			 
{==245==} {>>pagina-aanduiding<<}
 ‘ware of fraaie zaken te moeten
			 zeggen.’ 't Is voor hem te hopen dat de lezers van Onze
			 Tolk denzelfden smaak hebben. Dit zou hen gewis ‘boeien’ aan
			 z'n ‘leestafel.’
		  
		  In redegevend verband volgt er, op die betuiging van ontevredenheid
			 met het ‘zeggen van ware en fraaie zaken’ dat de
			 personen in m'n stuk:
		  
		  ‘byna zonder uitzondering verpersoonlykte beginselen zyn,
			 geen menschen van vleesch en bloed.’
		  
		  Dit had gewis m'n vriend 
			 puf niet kunnen droomen!
			 Hy een ‘verpersoonlykt beginsel!’ En 
			 schukenscheuer! En van huisde! En 
			 hanna! En de lakeien!
			 En george! Altemaal verpersoonlykte
			 beginselen... sakkerloot!
		  
		  Dat onze prins, na 't spenen vooral, geen smaak vindt in personen
			 die ‘fraaie en ware zaken zeggen’ komt my, met het oog op de
			 ‘zaken’ die hy ‘zegt’ zoo byzonder vreemd niet
			 voor. Maar wel verwondert my de openhartigheid waarmee hy dit erkent. We zouden
			 zelfs aan 'n drukfout denken, indien niet die zonderlinge afkeer ook uit andere
			 zinsneden bleek. Hy vonnist:
		  
		  ‘Louise is onmogelyk, maar wat de schryver haar
			 laat spreken, is waardig niet alleen gelezen maar overdacht te
			 worden.’
			  *
		  
		  De lezer zal inzien dat m'n toestand, en eigenlyk die van alle
			 schryvers voor 't tooneel, nu zeer moeielyk begint te worden. Met al hun
			 ‘zeggen van fraaie en ware zaken’ die ‘waardig
			 zyn niet alleen gelezen maar overdacht te worden’ kunnen voortaan de
			 dramatis personae niet slagen in 't ‘boeien’ van prins
			 denderah. Ze zullen, om dit verheven doel te bereiken, hun toevlucht
			 moeten nemen òf tot pantomine, of tot het ‘zeggen van
			 leelyke en onware zaken die niet waard zyn gelezen en overdacht te
			 worden.’ In 't laatste geval is het voor de stumperts te hopen dat er
			 tegen dien tyd 'n vakature zy by de redaktie aan zekere
			 ‘leestafel.’
		  
		  Nu 't ‘overheerschend’ monster dat zich dertig jaren
			 lang 
{==246==} {>>pagina-aanduiding<<}
 in my ontwikkelde. Het heet... 
		  
		  Ja waarlyk, denderah is van de borst! Wat spreek ik van
			 zog, baker, min en luiermand... Prins denderah kan al schryven!
			 Hy durft reeds de woorden spellen, die heden-ten-dage den letterman
			 onderscheiden - 't distinktief is zoo heel overbodig niet! - van 't nòg
			 onnoozeler vulgus dat z'n naam teekent met 'n kruisje!
		  
		  Ziehier alzoo eindelyk den naam van 't na dertig jaren ontwikkeling
			 overheerschend gedrocht, dat zoo wreedaardig ‘vleesch en
			 bloed’ opslikte van ‘byna zonder uitzondering alle
			 personen’ die zich verstouten in Vorstenschool ‘ware,
			 fraaie, lees- en overdenkwaardige zaken te zeggen.’
		  
		  Het heet...
		  
		  M'n pen bibbert!
		  
		  Het heet sub.jek.ti.vi.teit!
		  
		  Ons prinsje heeft dat woord zonder hulp gespeld. Na hem over dezen
			 tour de force op zoo jeugdigen leeftyd, ons welverdiend kompliment
			 gemaakt te hebben, nemen wy voor ditmaal afscheid in de hoop dat z'n lezers
			 by-voortduring mogen tevreden zyn met de ‘ware en fraaie zaken
			 die hy zegt.’
		
		
		  993.

		  Ik hoop dat de lezer zich m'n afkeer van stopwoorden zal herinneren.
			 De klachten over 't toenemend gebruik van zinledige aanvulsels, liggen zoowel
			 in dezen bundel als in de noten op de 5e uitgaaf der twee eersten,
			 zoo wyd verspreid, dat ik geen lust heb ze allen aantehalen. Voor huisgebruik
			 van zekeren leestafelaar, zal de verwyzing naar 
			 964 waarschynlyk voldoende zyn, vooral
			 omdat ik in de voorlaatste alinea van dat nummer 't ezelsvondertje ob- en
			 subjektief toevallig by-name aanvoerde.
		  
		  Dáár en nu noem ik dat 'n ‘stopwoord.’
			 Zoo'n ding heeft de strekking, zeker soort van lezers in den waan te brengen
			 dat de woordvoerder 'n werkelyke heer is. Om de maat vol te meten,
			 en ieder in-staat te stellen deze heerachtigheid te beoordeelen, voeg ik
			 hier de vraag by, of niet de ‘overheerschende subjektiviteit van 'n
			 dramaschryver’ aan alle de door hem in 't leven geroepen personen den
			 stempel zyner eigenaardigheid op 't voorhoofd drukt? Me dunkt, ja.
		  
		  Indien nu 't woord: subjektiviteit - het bloempjen uit 
			 964 -in denderah's mond
			 géén stopwoord is, moeten volgens hem 
{==247==} {>>pagina-aanduiding<<}
 àl de
			 personen in m'n stulp tevens op elkander gelyken, wat ook trouwens van
			 geraamten - ze hebben ‘byna zonder uitzondering geen vleesch en
			 bloed’ zegt ons prinsje - te verwachten is.
		  
		  Wie nu verschil weet te ontdekken tusschen george
			 enschukenscheuer, tusschen van huisde en herman,
			 tusschen louise en puf, zal moeten erkennen dat het
			 prins-recensentje zich van 'n stopwoord bediend heeft, d.i. van zinnelooze
			 praat.
		  
		  Men meene in 's hemels naam niet dat ik, na zoo-even afscheid van
			 hem genomen te hebben, tot Z.H. terugkeer. Evenmin dat ik m'n tekst vergeet:
			 het zonderling begrip dat men zich vormt van ‘staatkunde.’
			 Ik was wel genoodzaakt in 't voorbygaan den voorlichter in ‘Onze
			 Tolk’ te overryden, om weertekeeren tot z'n kollega in den
			 Nieuwen-Rotterdammer. Over dezen namelyk leidt nu de weg naar 't
			 staatkundetje van den dag.
		  
		  Ik zeide reeds dat hy geenszins onbekwaam was, en het doet me
			 waarlyk leed hem in één greep te moeten behandelen met dien
			 ander. Prat op z'n iets minder laag standpunt als kunstrechter, heeft-i gemeend
			 zich te mogen onthouden van zoo'n àl te versleten shibboleth.
			 Zonder behulp van 't woord ‘subjektief’ - die waaghals! - schynt hy
			 te verwachten, en zelfs te hopen misschien, dat men z'n beoordeeling van
			 Vorstenschool voor iets ernstigs zal aanzien. Moed boezemt eerbied in.
			 Ik betoon dien door de verzekering dat het minproefhoudend gehalte van
			 zyn recensie niet mag worden toegeschreven aan de kruis van 't spenen.
			 Hy weet wat-i zegt, en dit is du temps qui court zoo heel weinig
			 niet! De lezer houde in 't oog dat de eischen van 't
			 kranten-métier zeer moeielyk zyn overeen te brengen met iets als
			 letterkundige integriteit. Misschien ware de schryver der stukken over 't
			 ‘Hollandsch Tooneel’ geslaagd in 't leveren van 'n goed bewerkte
			 kritiek, van iets ten-minste dat daarop uit de verte geleek...
		  
		  Ziedaar nu, byv. 'n vak van letterkunde, waarin eenige oefening niet
			 overbodig wezen zou! Hebben onze recensenten dan nooit stukken van 
			 gustave planche gelezen? Vanbusken huët? Leven we nog altyd in de dagen
			 der - oude -Letteroefeningen, toen men meende dat kritiek bestond in 't
			 sprokkelen van foutjes, zooals de onderwyzer thema's van leerlingen
			 korrigeert?
		  
		  Dat nu ook in dît opzicht, de arbeid van den recensent in
			 
{==248==} {>>pagina-aanduiding<<}
 N. Rotterdammer, nogal gebrekkig is, doet nu eigenlyk niet
			 ter zake. Door de verkeerde opvatting van z'n taak, is z'n geheele recensie
			 één fout, en zou 'n fout blyven, al waren zyn opmerkingen juister
			 dan ze zich veroorloven te zyn. My wint deze misslag de moeite van 't
			 weerleggen uit. Liever dan me hiermee intelaten, vestig ik by deze gelegenheid
			 de aandacht op de àl te onklassische beteekenis die men heden-ten-dage -
			 nog altyd of: weer? - aan 't woord ‘kritiek’ schynt
			 te hechten. Sommige leestafelpachters mishandelen den zin van dit woord wat al
			 te onbarmhartig, en doen denken aan de kruieniersjuffrouw die 'n student de
			 huur opzei: omdat-i lid was van 'n dispuut. Tot zulke onhebbelykheden,
			 zei 't mensch, leende ze 'r kamer niet!
		  
		  Waarom niet nog 'n stap verder gegaan, en geëindigd met 'n
			 belangwekkend: ‘papier en druk doen den uitgever eer aan?’
			 Waarom niet ‘met leedwezen ontwaard dat de oude majoor op 't vignet,
			 z'n sabel aan de rechterheup draagt, 'n misslag waartegen beginnende schryvers
			 nooit genoeg kunnen worden gewaarschuwd?’
		  
		  Ei zie, onze referent verwydert zich niet zoo héél ver
			 van den type uit de Boekzaal-periode. Hy verkondigt als grondbeginsel -
			 toch niet dan na ryp beraad, hoop ik - dat men in 'n drama den gewonen loop des
			 tyds behoort in-acht te nemen. M.a.w. dat het verkeerd is, den dag van gisteren
			 te doen volgen op overmorgen of aanstaande week, en omgekeerd. Even als met
			 prins denderah, komen we hier in de buurt van sterrekundige
			 waarheden.
		  
		  Ieder zal inzien dat ik 't gewaagd principe over die rangschikking
			 der dagen, niet voetstoots mag aannemen. Daarin ligt wel-is-waar - als in meer
			 grondstellingen van Mr. de La Palisse - iets
			 grandioos dat me aantrekt, maar er behoort zeldzame moed toe, zulke
			 nieuwigheden plotseling intevoeren. Dat kwetsen van de gewetens is gevaarlyk en
			 wreed. Mocht ik evenwel - na behoorlyke voorbereiding altoos - ten-laatste tot
			 het besluit komen, aan de algemeene vooroordeelen op dit stuk, zonder aanzien
			 des daags, het hoofd te bieden... in godsnaam! Met 'n weemoedig vertrouwen:
			 ‘hier sta ik, de nieuw-rotterdamsche voorlichter helpe my!’
			 zou ik dan den maandag laten volgen op den zondag, en zelfs aan uren en minuten
			 de plaats aanwyzen, waaraan die domme dingen nu eenmaal door lange gewoonte
			 gehecht schynen. Maar ik verzoek wat tyd tot overleg. Sidderend by 't bedenken
			 der mogelyke gevolgen van zoo'n omkeer in de dramatische litteratuur...
			 enz.
		
		
{==249==} {>>pagina-aanduiding<<}

		  994.

		  Dat ik hier in 't voorbygaan den draak steek met 'n soort van
			 wysheid die door de professorale manier waarop ze werd te-berde gebracht, veel
			 op zotterny gelykt, brenge den lezer vooral niet in de meening dat we hier te
			 doen hebben met iemand die niet weet wat-i zegt. Ik herhaal uitdrukkelyk
			 dat dit geenszins het geval is. We spraken - en spreken nòg -
			 over zeker soort van ‘staatkunde.’ Om m'n bedoeling hieromtrent
			 duidelyk te maken, was 't noodig my optehouden by de verbastering der begrippen
			 over 't woord kritiek.
		  
		  Is dit misschien kritiek, dat men 'n misvormd uittreksel
			 levert van 't behandeld - zegge: op die wyze niet behandeld - werk? Een
			 uittreksel dat, op de nauwkeurigheid en 't volledige na, op 'n proces-verbaal
			 gelykt.
		  
		  Is dat litteratuur?
		  
		  Wel neen, dat is... nieuw-rotterdamsche
			 ‘staatkunde.’
		  
		  Meent men inhoud en strekking van 'n werk toetelichten, meent men
			 zoo'n werk de plaats aantewyzen die 't als kunstgewrocht behoort intenemen,
			 meent men toeschouwer of lezer opteleiden tot juiste waardeering van zoo'n
			 werk, door iets als 'n vervalscht ‘deurwaarders-relaas’ zoo-als 
			 roorda 't dezer dagen noemde?
			 Door 't jongensachtig ‘vertellen’ van wat ‘die toen
			 zei’ en wat ‘die toen deed’ en ‘hoe 't eindelyk
			 uitschei?’
		  
		  Is dat kritiek?
		  
		  Wel neen, dat is... nieuw-rotterdamsche
			 ‘staatkunde.’
		  
		  Heb ik te veel gezegd in 
			 632, waar ik de verhouding kenschetste van
			 den artist tegenover zeker soort van publiek?
			  *. Bestaat er eene in redelykheid te
			 vorderen harmonie - helaas, m'n arm idee 
			 30! - tusschen zùlke
			 ‘boekbeoordeelingen’ en de stemming waarin stukken als
			 Vorstenschool geschreven worden?
		  
		  Wel neen, daar bestaat... nieuw-rotterdamsche
			 ‘staatkunde.’
		  
		  Is er evenredigheid van litterarischen rang tusschen de
			 toonsoort van myn arbeid, en den sleutel waarin zulke kritiekjes gezet zyn?
		  
{==250==} {>>pagina-aanduiding<<}
 
		  Wel neen, daar is... nieuw-rotterdamsche
			 ‘staatkunde.’
		  
		  Onze arme recensent weet dit alles zoo goed als ik.
		  
		  Een bewys?
		  
		  We zagen immers dat hy - ten-onrechte, doch dit doet er nu niet toe
			 - myn hansje met klaartjen uit den
			 Egmont vergelykt...
		  
		  De Egmont is van 
		  göthe.
		  
		  Hy plaatst - even onhandig - louise naast den misbakken
			 markies posa uit den Don Carlos...
			 
		  
		  De Don Carlos is van 
		  schiller.
		  
		  Èn hansjen, èn louise èn ik
			 protesteeren - ter-loops en voor memorie slechts - maar eilieve, zeer vereerde
			 schryver van stukken over 't Hollandsch Tooneel’ indien gy de
			 modellen ter toetsing van m'n arbeid, uit de werken haalt van de
			 ‘heroën der litteratuur’- dezen rang immers hebben
			 göthe en schiller by 't Publiek dat ge voorlicht? - wie
			 geeft u dan 't recht datzelfde werk te behandelen alsof ge te doen hadt met de
			 kopie van 'n krantenredakteur?
		  
		  Wie? Wel, de... nieuw-rotterdamsche
			 ‘staatkunde.’
		  
		  In weerwil van de zeer verlichtende omstandigheid dat ge iets
			 leveren moest in den geest van uw blad - ‘geest’ by-wyze van
			 spreken, natuurlyk - is uw insubordinatie jegens my te grooter, omdat ze zoo
			 gemakkelyk had kunnen vermeden worden. Eenmaal aannemende dat 'n stuk waarin
			 staatkundige, beginsels worden verkondigd, die niet precies overeenkomen met
			 dien ‘geest’... 
		  
		  aannemende dat het belang der van de
				putte's gebiedend vordert zulke beginselen geen wortel te laten
			 schieten in de harten der - Spaansche? - kiezers... 
		  
		  aannemende alzoo, dat de gevreesde invloed van zoo'n stuk zooveel
			 mogelyk - d.i. byv. door tegenstellenden lof over ònstaatkundige byzaken
			 - zooveel mogelyk dus, moet worden tegengewerkt en krachteloos
			 gemaakt... 
		  
		  Uw lastgevers hebben groot gelyk. Het is zoo, indien
			 louise's beginselen ingang vonden - beter nog, indien er werd gehoor
			 gegeven aan de slotbladzyden uit m'n ‘Een-en-ander over Pruisen
			 en Nederland’ waar ik zoo ernstig aandring op rendre
			 	gorge - waarlyk, die heeren zouden weldra ophouden last- 
{==251==} {>>pagina-aanduiding<<}
gevers
		  te zyn, van wien ook!
		  
		  ...dit alles aannemende, hadt ge myn hansje en myn
			 louise niet behooren te vergelyken met scheppingen van vermeende
			 autoriteiten, maar die figuren ‘mooi’ of ‘niet mooi’
			 moeten vinden naar den maatstaf uwer herinneringen van de poppenkast.
		  
		  Ziet ge niet hoe dat byhalen van göthe en
			 schiller 't beoogd effekt der ‘staatkunde’ van uw
			 blad bederft? Hoe zulke onhandigheden den indruk uitwisschen, dien gy - of uw
			 zeer homogeene kollega - zoo aardig te-weeg bracht met het ‘dol
			 doorslaan’ dat u in Millioenen-Studien zoo
		  verrukte?
		  
		  Het pryzen van hansjen op-zichzelf, zou - mits zonder
			 göthe er by te halen - zoo heel onbekwaam niet geweest zyn.
			 Wanneer ge betuigd hadt haar byna even lief te vinden als de een of andere
			 deugdzame Maria uit 'n kinderboekje, hadt ge den lezer als vanzelf voorbereid
			 tot de opmerking dat louise krankzinnig is, en dat alzoo - want
			 hierom is het te doen! - die fransen van de
				putte en konsorten... 
		  
		  Nieuw-rotterdamsche ‘staatkunde!’
		  
		  ...aan 't - Spaansche? - bewind moeten blyven.
		  
		  De goede hanna staat niemand in den weg. Waren de
			 aandeelhouders in uw nieuw-rotterdamsche kunstbeschouwing naaistertjes
			 geweest... 
		  
		  Nieuw-rotterdamsche ‘staatkunde!’
		  
		  ...dan zou zy 't ontgolden hebben, en misschien ware er met
			 eenige inspanning...
		  
		  ‘Staatkunde’, dan van de jaloersche naaischool!
		  
		  ...iets goeds gevonden in louise.
		  
		  Naar de moeite die men zich van zekere zyde geeft om m'n
			 koninginnetje van de baan te dringen, begin ik te twyfelen of m'n stuk wel zoo
			 heel zeker in... Spanje speelt?
		  
		  Alle Nieuw-rotterdammers, met den ‘staatsman’ 
			 van de putte inkluis, kunnen
			 gerust zyn: in ons gezegend Holland speelt Vorstenschool
		  gewis niet! Het is immers van algemeene bekendheid dat de lieden die ten-onzent
		  ‘omhoog vallen door gebrek aan zwaarte’ deze verheffing te
		  danken hebben aan nog heel andere eigenschappen dan de door louise zoo
		  geminachte 
{==252==} {>>pagina-aanduiding<<}
 middelmatigheid alleen!
		  
		  Ook wordt er in Holland geen honger geleden. Ook leven er in dat
			 land geen Schukenscheuers. En geen dronken ambachtsluî. En... en... en...
			 niets van al wat eenigszins, al ware 't dan maar heel uit de verte, mocht doen
			 denken aan de mogelykheid dat wezens als m'nheer 
			 fransen van de putte...
		  
		  Staatkunde!
		  
		  ...eigenlyk geen minister wezen moest in... Spanje!
		
		
		  995.

		  Ik gebruikte in 't vorig nummer, 't woord: insubordinatie.
			 Ziehier wat me daartoe aanleiding gaf. Het is 'n klein voorval dat me door den
			 betrokken persoon zelf werd meegedeeld.
		  
		  Gedurende den Javaschen oorlog hadden we by de dusgenaamde
			 expeditionaire troepen, een roomsch-katholiek veldprediker. Dit was de algemeen
			 geachte en beminde pastoor scholten. Het
			 getal myner lezers die den prettigen fideelen man kunnen gekend hebben, begint
			 gaandeweg aftenemen, doch sommigen hunner zullen zich den goeden
			 scholten nog herinneren, uit den tyd toen-i Proefectus
			 Apostolicus te Batavia was.
		  
		  Onder de Nederlandsche helden in den Javaschen oorlog, bevonden zich
			 velen die van Nederland nooit iets gezien hadden dan Harderwyk, en dus in
			 beschaving, wellevendheid en krygstucht, wel-eens wat te wenschen overlieten.
			 Het regende dagorders ter handhaving van de discipline die, als gewoonlyk,
			 onder al dat handhaven bezweek. 't Was 'n wilde troep.
		  
		  Door de gedurig noodige samenwerking van militaire en civiele
			 personen, groeiden de ellendige kwestien over préséance
			 als paddestoelen uit den grond, en men had niet zoo snel aan eenige dozynen
			 autoriteiten aangewezen waar ze staan en liggen moesten, of er waren terstond
			 weer even zooveel anderen die in zeer letterlyken zin op hun plaats moesten
			 worden gezet.
		  
		  Ook onze goeie scholten zweefde tusschen de kommandanten
			 der kolonnes en de fuzeliers in, zonder by voorkomende gelegenheid te weten wat
			 hem officieel toekwam of verboden was.
		  
		  Dat men hem in geestelyke funktien onbeperkt heer van z'n daden
			 liet, spreekt vanzelf. De Historie meldt niet, dat-i ooit werd bemoeielykt in
			 't beschikken over heilige ouwels 
{==253==} {>>pagina-aanduiding<<}
 en de daaruit voortspruitende
			 zaligheid, noch in de keus der teksten waarover-i preekte, noch in 't
			 voorschryven van penitentie en dergelyke zaken die zeer speciaal tot z'n vak
			 behoorden.
		  
		  Maar er is op zoo'n veldtocht meer te doen dan boeten opleggen,
			 preeken en zaligmaken. Al is men pastoor, veldprediker, geestelyke, men reist,
			 rydt te-paard, slaapt, eet, drinkt, heeft behoefte aan kwartier... precies als
			 'n krygsman of andere wereldling. 
			 Scholten moest omgaan met
			 de officieren.
		  
		  En dit deed-i op 'n wys waarover de minst slechten onder die
			 onnederlanders zich niet te beklagen hadden. Ze hielden zooveel van hem, dat
			 onze pastoor, om in den dagelykschen omgang z'n rang als fatsoenlyk man
			 optehouden, tegen-over hen eigenlyk geen andere bescherming noodig had dan z'n
			 persoonlykheid hem verschafte. Dit is my door den ouden generaal 
			 cleerens, 'n vieux de la
			 vieille meermalen verzekerd.
		  
		  Doch onder de officieren waarmee onze scholten genoodzaakt
			 was te verkeeren, waren er ook van andere soort. Gelyk 't meer gaat, wreekten
			 zy zich over 't eerbetoon dat ze hun meerderen in rang bewyzen moesten, door
			 grofheden tegen den arme die géén militairen graad had. Er rezen
			 gedurig konflikten over fourage, plaats aan tafel, voorkeur in kwartier, ja
			 misschien zelfs over 'n vuurtje by 't bivouak. Na 't by zulke gelegenheden
			 onmisbaar gekibbel, gerapporteer en geschryf, verscheen er 'n leger-order die
			 'n eind maken zou aan de moeielykheid. De veldprediker werd benoemd tot
			 kapitein of althans z'n pozitie werd met den rang van kapitein geassimileerd.
			 Lastige luitenants konden nu weten waaraan ze zich te houden hadden.
		  
		  Op zekeren avend, na 'n langen marsch, kwam 'n detachement waarby
			 scholten zich had aangesloten, ergens in de buurt van
			 Kedong-Kebo, in 'n dessah aan. Ieder zocht 'n plaatsjen om
			 zoo goed mogelyk den nacht doortebrengen. Onze pastoor had in 'n klein
			 inlandsch huisje zich wat ryst weten te verschaffen, maakte vuur aan zette 'n
			 pot met water daarop, wikkelde z'n ryst in nipa-bladen, en legde 't
			 pakjen op den pot, om 't te laten gaar stoomen. Intusschen zocht-i ergens in
			 den omtrek, 'n put of pentjoeran waarbyd-i zich baden kon.
		  
		  Terugkeerend vond hy 'n paar luitenants in de hut. De een lag op de
			 baleh-baleh. Hy had van de door scholten uitgetrokken en daarop
			 neergelegde bovenkleeren 'n bundeltje gemaakt 
{==254==} {>>pagina-aanduiding<<}
en gebruikte dat als
			 hoofdkussen. De ander zat op z'n hurken by den pot met ryst.
		  
		  Het vertrekje werd zeer onregelmatig verlicht door spaanders die de
			 indringer op 't vuur wierp. Toch bemerkte onze pastoor terstond dat men zich
			 had meester gemaakt van z'n keuken. Niet even spoedig ontwaarde hy dat ook z'n
			 rustplaats ingenomen was. Dit bleek hem eerst, toen-i half op den tast de
			 baleh-baleh naderde. Uit eenige woorden die z'n ongeroepen gasten met
			 elkaar wisselden, bleek hem dat-i net 'n paar halfbeschonkenen te-doen had. Na
			 eenige vergeefsche pogingen om z'n oorlogs-huisrecht te doen gelden, gaf hy dit
			 op, en zette zich op 'n blok hout by z'n vuurtje.
		  
		  - Waar kyk jy na? vraagde hem de kok.
		  - Naar m'n ryst, met je welnemen, antwoordde scholten.
		  - Dat is jouw ryst niet, snauwde de ander, met 'n paar
			 scheldwoorden.
		  - Ja, dat is wel myn ryst. Maar ik heb er niet tegen dat jelui
			 mee-eet.
		  - Ben je mooi be... 
		  
		  Deze vraag liep uit in drie zonderlinge byvoegelyke naamwoorden, die
			 de strekking schenen te hebben naar den welstand der lichamelyke, zedelyke en
			 verstandelyke vermogens van onze pastoor te informeeren.
		  
		  - Komaan, wees niet lastig. Je kunt mee-eten met je tweën, zeg
			 ik je, maar 't is myn ryst. En jy ook, vrindje, daar op de
			 baleh-baleh, straks wil ik daar liggen. Ik had me daar kwartier
			 gemaakt, weetje!
		  - Nou, dat kan je begrypen, jou... enz. zwartrok!
		  
		  De zeer eigenaardige hoedanigheid van dit tot persoon verheven
			 kleedingstuk, was in deze uitroep nader toegelicht door zekere in den hier
			 bedoelden kring niet ongebruikelyke vergelyking met 'n elektrisch
			 natuurverschynsel.
		  
		  - Zoo, vrindjes, jeluî kent me? Komaan, geen twist dan! We
			 zullen ons zoo goed mogelyk samen behelpen. A la guerre comme à la
			 guerre, niet waar? En daar je my kent... 
		  
		  - Wel wis en... 
		  
		  Elektriciteit!
		  
		  ...kennen wy je. Je bent die... 
		  
		  Elektriciteit!
		  
{==255==} {>>pagina-aanduiding<<}
 
		  ... pastoor met kapteinsrang.
		  - Dàn acht dagen provoost, heeren! Ik had gehoopt dat
			 je niet wist wat me toekwam, en in dat geval gaarne met je gedeeld wat
			 ik had. Maar nu je 't weet... marsch!
		  
		  Die luitenants hadden niet moeten zeggen dat zy de legerorder
			 kenden. En ook de nieuw-rotterdams-‘staatkundige’ kunstbeschouwer
			 zou geen provoost-arrest hebben opgeloopen, als-i in 's hemelsnaam maar
			 gezwegen had van 
			 schiller, en göthe. Alzoo: Marsch!
		
		
		  996.

		  Waarschynlyk verrichtte 
			 scholten, die de zachtaardigheid
			 zelf was, zulke exekutien niet voor z'n genoegen. Het is te hopen dat deze
			 ontmoeting hem niet, door 't bederven van z'n stemming, ongeschikt hebbe
			 gemaakt voor 't ambt dat-i zoo liefdevol waarnam voor wie er van gediend waren.
			 Want... zoo-iets gebeurt soms! En dit is niet een der minst treurige gevolgen
			 van zulke kwajongensstreken. Mannen van rang behooren zich te wapenen tegen
			 dien - begrypelyken! - invloed van onhebbelyke bejegening. Ik zal m'n best
			 doen.
		  
		  Ik ontvang daar 'n overdrukjen uit de ‘Vox
			 Studiosorum’ 'n studenten-tydschrift te Leiden. Het is
			 een aan my gerichte brief. Zonder me in 't minst te verbinden tot antwoorden op
			 al dergelyke aanvallen - 'n aanval is het? - acht ik 't nuttig, dat stuk
			 hier te behandelen. Hiertoe bestaan vele redenen, waaronder ook deze, dat de
			 schryver van dien brief my - tot z'n groote verwondering misschien - aanleiding
			 geeft, straks nog-eens terugtekomen op zeker soort van ‘staatkunde’
			 dat ik wou begraven zien. Nummer 
			 985 is nog altyd niet afgehandeld.
		  
		  Maar 't stuk van den heer 
			 d. post begraaf ik niet.
			 Integendeel. Om de opmerkingen begrypelyk te maken, die 't my in de pen geeft -
			 ze zullen meer 'n kleine studie wezen, iets als 'n essay, dan wel 'n
			 eigenlyk gezegde beantwoording - ben ik genoodzaakt het in z'n geheel
			 overtenemen. Hier is het:
		  AAN MULTATULI.
 
Meester! sta mij toe u iets te
			 zeggen. Lang genoeg reeds was ik uw leerling om dat voorrecht van u te mogen
			 erlangen.
Gij kent mij niet. Ik ben student en ‘modern’
			 theoloog. Kent gij mij nu?
Moet ik uw antwoord lezen aan het slot van
			 ‘Vrye arbeid’ waar ge zegt:
 
‘Op,
			 jongelieden, die nog uw hart voelt kloppen voor het goede.
{==256==} {>>pagina-aanduiding<<}

			 
Op... op... gy die nog niet hebt verleerd te gloeien van
			 verontwaardiging by 't aanzien van het booze!’
 
of in 
			 938.
			  *
 
‘het geknoei
			 dier modernen is schelmery?’
 
Ik ken u uit uwe werken.
			 Gij hebt veel geleden: gij zijt 
			 Multatuli. U is onrecht aangedaan;
			 gij hebt uwe tegenstanders te vergeefs aangeklaagd, uwe zaak vruchteloos
			 bepleit: gij zijt 
			 Max Havelaar. Gij hebt onderdrukten
			 gesteund en geholpen: gij zijt Eduard Douwes
				Dekker.
Drievoudige reden om mij tot u getrokken te gevoelen. Ik
			 bemin en acht u, ik beklaag en bewonder u. Geen vaster bodem voor vriendschap
			 dan zulk een.
Gij tracht de waarheid te helpen op haar moeielijken tocht,
			 baan te breken voor haar zegewagen, en zijt voor Nederland banierdrager. Gij
			 moogt wie achter u gaan aanprikkelen door spot, hen straffen, met sarcasme,
			 maar niet hen beleedigen. Dat is verkeerd en onbillijk, en - dat hebt gij
			 gedaan!
 
Tot het publiek dat gij met groote innigheid veracht,
			 (Inleiding Minnebr.) reken ik mij zelf niet; maar ik behoor tot het
			 Nederlandsche volk. Gij tast de Nederlandsche natie aan in wat haar 't
			 dierbaarst is; in haar beschuldigt ge ook mij van luiheid en valschheid
			  † (963)
Het
			 Nederlandsche volk kent u niet, kent uwe werken niet, spreekt van Java
			 slechts als van ‘de Oost,’ en van de Javanen volstrekt
			 niet.
Geheel onschuldig staan daar duizenden, allen menschen,
			 menschen even als gij, en onder hen honderde braven, die uw zaak niet
			 kennen. Gij spuwt hen allen in 't gezicht, steekt hen naar 't hart met woorden,
			 die treffen moesten als bliksemschichten, als ze hen konden bereiken.
			 Millioenen: mannen, vrouwen, grijsaards, kinderen - gij klaagt hen allen aan
			 van luiheid en valschheid - Dat is lasteren.
Dat is in miniatuur het
			 bulderen van den ontevreden dwaas, die in tegenspoed de wereld
			 beschuldigt en vervloekt, alsof Japanners en Chinezen meegewerkt hadden tot
			 zijn ongeluk.
Gij verwijt aan Nederland wat hare regeering doet, en rekent
			 uit dat die regeering Nederland niet is. (119, 
			 120, 
			 121.)
Uwe beschuldiging is onbillijk
			 en valsch.
 
Scheldwoorden werpt gij naar het hoofd der
			 moderne predikanten: gij noemt hen hansworsten, huichelaars, schelmen en erger
			 nog. (938, 
			 940, 
			 942.)
Toen 
			 TheodoorHook, Engelsch wiskundige,
			 bij 't koopen van visch door de verkoopster met eene bui van allerzonderlingste
			 en nietswaardige scheldwoorden overladen werd, nam hij de gelegenheid waar, dat
			 zij adem schepte, om zijne tegenpartij met gelijke wapenen
{==257==} {>>pagina-aanduiding<<}
 te
			 bestrijden. Een stroom van vreemdklinkende wiskunstige termen (in Engeland met
			 de Grieksche namen gebruikelijk), van quadraat en trapezium tot
			 parallelopipedum, vloeide van zijne lippen. Na herhaalden aanval volgde op
			 nieuw eene dergelijke, nog krassere verwering, totdat de terminologie was
			 uitgeput. Tranen van spijt biggelden langs het vrouwelijk gelaat, en een rog
			 vloog Mr. Hook langs de ooren.
Toch was de vrouw werkelijk geen
			 gelijkbeenige driehoek, maar zij vreesde kwade bedoeling.
Ik schrik niet
			 voor uwe forsche woorden, multatuli, maar de miskenning, die daar
			 achter schuilt, is onbillijk.
Mij komen geen tranen van spijt in de oogen,
			 maar mij gloeien de wangen van verontwaardiging, als ik brave mannen door u
			 hoor belasteren.
Er zullen wel slechtaards zin onder de moderne
			 predikanten: zij zijn menschen! Er zijn ook schrijvers die slecht en eerloos
			 zijn: mag ik u met hen gelijkstellen?
Gij kent niet alle predikanten,
			 evenmin als gij alle Nederlanders kent. Zij zijn niet allen dom, lui en valsch,
			 niet allen hansworsten, huichelaars, schelmen,
			 Japansche-theehuis-bezoekers.
Gij spreekt leugen en laster.
			 
				‘Niemand bestreed my. Waarom niet? 
				Niemand durfde. 
				Niemand antwoordde. Waarom niet? 
				Niemand durfde. 
				Niemand vertoonde zich. 
				Men durfde niet.’ (963.) 
			 
 Ik spreek u tegen, en honderden met mij durven dat; maar eene
			 openbaarheid als van uwe beleedigingen, eischt openbare logenstraf, geen
			 onderhands schrijven.
Wie zal het drukloon betalen?
Vind ik
			 mogelijkheid om openlijk, in uw strijdperk: het licht (Vrye
			 Arbeid) u te weerstaan, dan wil en durf en zal ik mij verweren. Uw zwaard
			 is het woord en gij zijt een man om het te dragen, ‘un terrible
			 orateur’ (Id. IIb. p. 149), ‘avec une
			 éloquence toute de flamme’ (p. 148): tegenover u staat
			 een jongen, een stamelaar, nog niet door leed tot spreken gedrongen, die nog
			 slechts tegenspreken - maar in dien strijd vertrouwend op zijn schild even als
			 't uwe: de waarheid. (Vrye Arbeid, p. 103.)
 
Op uwe
			 beschuldiging der Nederlandsche natie kom ik niet terug: ik heb geen volmacht
			 om uit aller naam, uit naam van duizenden bij duizenden te protesteeren tegen
			 uwe meening dat wij zwijgen uit vrees voor één man (533, slot), voor een man die waarheid zoekt en recht
			 eischt. Wij zijn gebonden en kùnnen u niet bijstaan. Onedel is
			 het van u, den gebondene daarom te kwetsen. Wilt gij nog 16 jaren wachten op
			 recht? Ga! slinger klewang-wettende krijgszangen in de gemoederen van de
			 martelaren, wien gij hulpe hebt toegezegd, gij multatuli! (Max
			 Havelaar, slot.)
Sterker dan uwe beschuldiging des volks treft mij uwe
			 geeseling der moderne predikanten. Eenmaal hoop ik één hunner te
			 zijn. Maar 
{==258==} {>>pagina-aanduiding<<}
 als gij mij eene type voorhoudt als in 
			 938, 
			 940 en 942, dan
			 zou mij de moed ontzinken; mijn levensdoel zou ik moeten opgeven. Moet ik dan
			 geëmployeerde worden aan een departement van bestuur, of kruidenier, om
			 braaf te kunnen zijn? Of wel schoenpoetser in uwe dienst? Dan zou ik mij ten
			 minste nog kunnen compromitteeren. (942) Mag ik niet
			 onderwijzer, leeraar, prediker worden als ik eerlijk man wil blijven?
Man
			 van groote gaven en ruimen blik, gij zijt in deze quaestie eenzijdig: willens
			 en wetens werpt gij een smet op vele brave menschen; gij hebt hier de waarheid
			 niet gesproken.
 
‘Misschien zyn er onder de
			 “modernen” - wat 'n woord! - die ter goeder trouw hun weg
			 gaan, in de meening dat die weg leidt tot waarheid.’ (Id.
			 IIa, p. 156.)
 
Uwe onjuiste meening omtrent de leer der
			 modernen, multatuli, (938, blz. 127,
			 midden.) rechtvaardigt uwe onzekerheid! Tegenover uw
			 ‘misschien’ evenwel stel ik ‘zeker.’ Zeer zeker
			 stellen de ‘modernen’ - arme Nederlandsche taal! [modernen zijn als
			 gij, Multatuli, waarheid zoekenden: - maar ook ‘streven naar
			 waarheid, is waarheid.’ (Id.IIa, p. 156)] .....
			 zeer zeker stellen de modernen moraal niet tegenover
			 godsdienst. (938, blz. 127.)
Moraal
			 is: de menschheid te dienen.
Godsdienst is: God te dienen.
Wie
			 kinderen, menschen, dieren of vruchten braadt voor zijn God, dient
			 hem.
Wie braaf, eerlijk, mild, orthodox of heterodox zijn voor hun
			 God, dienen hem.
Die goddienerij uit vrees of loonzucht hebt gij recht
			 te hekelen.
Ik heet modern, omdat ik God niet stel buiten de menschheid;
			 omdat ik de menschheid dienen wil en hierin mijn godsdienst vind; omdat mijn
			 godsdienst moraal, mijn moraal godsdienst is.
Mijn leer zal zijn: leven.
			 Mijn doel is: van anderen te leeren leven, en die groote kunst op mijne beurt
			 aan anderen te leeren. Dat program wordt mij door mijne leeraars voorgehouden
			 als gids in 's levens doolhof.
Zijn er onder de modernen valsche broeders,
			 huichelaars of lasteraars, dat geeft u geen recht de moderne predikanten in 't
			 aangezicht te slaan.
Ik zoek en acht den man, den vriend, die mij mijne
			 zwakheden en feilen toont. Is hij sterker en beter, dan wacht ik van hèm
			 bij die terechtwijzing hulp en raad; maar een ervaren strijder heeft geen recht
			 recruten te kwetsen en te beleedigen. Zijt gij vrij van gebreken?
Al had de
			 letterkundige (942) u nog gevoeliger getroffen, 't
			 zou u geen recht geven anderen daarvoor met slijk te werpen. Gij toont uw
			 overmacht door een gemeen sarcasme, zóó liederlijk, dat het
			 ‘liederlijke ventje’ niet in uw schaduw kan staan. Moet een dame,
			 multatuli! verantwoordelijk zijn voor haren bloedverwant? Moet de
			 onschuldige boeten voor man, broer, neef of vader?? Welk meisje, man van 52
			 jaar! zal u komen smeeken om de eer van wat oneer???
Zijt gij
			 multatuli? Ja, gij zijt die, Gij zoudt niet groot zijn, als ge klein
			 waart in uwe verkeerdheden; gij zoudt beneden den liederlijken lasteraar staan
			 als ge niet liederlijker waart dan hij.
Daardoor geeft ge mij volstrekt het
			 recht niet, u telkens weer te 
{==259==} {>>pagina-aanduiding<<}
 komen vertellen:multatuli,
			 ge doet verkeerd! Groote man, gij zijt gemeen!’ 
 
Zijn ook de
			 moderne leeraars gebonden aan den bijbel, zij doen niet anders dan gij,
			 multatuli! Zij kiezen ware en schoone teksten uit dat oude boek (al
			 houden zij het evenmin als gij voor heilig), en houden eene preek over die
			 woorden. (Vrye Arbeid.) Bindt men hen vóór den strijd
			 ééne hand op den rug, dan blijft hen nog een tweede over om te
			 strijden voor de waarheid met de hun verleende krachten.
Zoo hoop ik zelf
			 eenmaal te doen.
Ook mijn motto zal zijn: ‘een zaaier ging uit om
			 te zaaien.’
Gij zaaier! wilt het onrijpe graan dorschen en
			 klopt er wat te harder om. Het onkruid wilt gij uitroeien, en gij rukt de jonge
			 vrucht te gelijk uit de aarde.
De toekomst behoort u, zaaier! Niet het
			 heden. Wederkeerig behoort gij aan de toekomst: het heden kent wie de
			 zijnen zijn,maar miskent ze niet. Wij luisteren wel naar de waarheid (Vrye
			 Arbeid) al bemerkt gij ons luisteren niet.
Gij, Meester! grijpt met
			 beide handen in het kwade en ziet het goede niet. Ik wensch vurig kracht te
			 zullen vinden, het goede te kweeken waar het zich toont, ook al is het weinig,
			 tot het machtigzal zijn zèlf den drang van het kwade te weerstaan. Is
			 dat verkeerd? Bedriegt fancy mij? (zij kent mij even goed als u.) Is
			 het dweepen te pogen het goede te steunen, de rede te ontwikkelen tot een
			 bolwerk tegen het kwade?
			 
				‘Is 't dweepen, 
				Wanneer ik wil, dat allen die als gy, 
				En ik geschapen zyn, die zich als wy 
				Bewegen, aadmen, minnen, en als wy 
				Hun blikken richten op onsterflykheid...  
				Is 't dweepen, meester, als ik wil dat zy 
				Niet lager staan dan 't stomme dier des velds, 
				Dan 't redelooze vee?’ 
			 

Toon ons de verkeerdheden, Meester! met bijtende spot of
			 met vlijmend sarcasme - maar belaster, beleedig, bespuw niet wie niet sterk
			 genoeg zijn om de gebonden hand los te wringen. Ontken het goede
			 niet!
 
Geen beter leer dan een goed leven. Vertel ons uw
			 leven, gij die veel gedragen hebt! dan roert gij de rechte snaar aan. Wij, uwe
			 jongeren, wij luisteren: wij beminnen u en willen u
			 volgen.
 
‘Na Lebak zwierf ik, wachtende op recht, jaren
			 lang als 'n misdadiger rond, dervend, hongerend, zonder dak soms, maar altyd
			 onzeker of ik den volgenden dag 'n dak hebben zou. Gedurende dien tyd - ikzelf
			 ben verbaasd over de mogelykheid - arbeidde ik. Dit mogen myn werken getuigen.
			 Ik bracht wel niet zooveel voort, als in andere omstandigheden het geval zou
			 geweest zyn, maar toch: ik werkte! Ik trachtte nuttig te zyn waar ik kon,
			 zooveel ik kon.’ (941, blz.
			 143.)
 
Twijfel er niet aan, multatuli, voor velen zullen
			 die woorden het motto huns levens zijn. Bulwer
			 stelt in zijn roman ‘Night and morning’ tot
			 levensmotto: ‘Time - Faith - Energy.’
{==260==} {>>pagina-aanduiding<<}
 
De
			 Amerikanen geven hun: ‘go ahead, never mind, help yourself.’
			 Die woorden zijn dood, de uwe leven.
 
Al moest ik een leven
			 ingaan als het uwe, vol van rechtsweigering en miskenning, dan zal uw voorbeeld
			 mij steunen. En niet mij alleen, maar velen.
Maar noem ons hansworsten,
			 huichelaars, schelmen: we zwijgen - maar niet uit vrees! Wij zullen blijven
			 werken, en de toekomst zal oordeelen en uw oordeel
			 wraken.
 
Leiden, November 1872.
 
D. POST.
		  Ik begin met de opmerking dat ook in dit stuk de verhouding uit het
			 oog verloren is, tusschen den rang dien de schryver me toekent, en den toon
			 waarop-i my bestraft. Toch doet het me genoegen dat hy in deze fout verviel,
			 omdat ze my de gelegenheid aanbiedt haar oogenblikkelyk te vergeven. Als
			 aanleiding tot het leveren van 'n tegenstelling met het
			 ‘marsch!’ waarmee ik m'n vorig nummer sloot, is de
			 vergissing van den heer post me zeer kostbaar. Ze wettigt m'n
			 ontevredenheid over dien ander.
		  
		  De heer post spreekt me ruw toe, en meent dit te moeten
			 doen om-den-wille van de zaak die hy - naar myn inzien ten-onrechte, doch dit
			 blyke straks - verdedigt. Hy doet dit openlyk, zich blootstellende aan de
			 scherpte van m'n antwoord. Al draagt-i nog geen kennis van den kindermoord dien
			 ik beging in 
			 992, hy geeft blyk te weten wat hem
			 zou te wachten staan indien ik z'n opmerkingen onheusch opnam. Liever nog hoop
			 ik dat hy zich overtuigd hield dat ik ze, in-weerwil van z'n toon, niet
			 onheusch opnemen zou.
		  
		  Hy zendt me z'n brief toe. Loyaler kan het niet.
		  
		  Dezelfde loyauteit blykt dan ook uit het door hem uitdrukkelyk
			 gekozen standpunt van ‘leerling.’ Zie daarin volstrekt geen
			 ‘bescheidenheid’ lezer. 't Is iets beters. Het is hoogmoed. (108, 
			 220, 
			 246, en elders.) De heer post
			 durft zich beroepen op z'n achtenswaardige begeerte om iets te leeren. In dezen
			 zin verzoek ik om de eer der inlyving onder z'n commilitonen. Volstrekt
			 niet in-stryd met deze betuiging neem ik, in de byzondere verhouding die er
			 door z'n schryven tusschen ons ontstaan is, den titel van ‘meester’
			 dien-i me geeft, van-harte aan. En gy, lezer, zie ook hierin geenszins het
			 tegendeel van wat u ‘bescheiden’ voorkwam in den jongeling. Ook ik
			 ben hoogmoedig: de ad hoc aangenomen titel is onereus. Het zoo
			 gemakkelyk afwyzen - zekere uitdrukkingen in den 
{==261==} {>>pagina-aanduiding<<}
 brief zouden me
			 hiertoe 'n voorwendsel kunnen leveren, en misschien volgens sommigen 't
			 recht - dat afwyzen zou gelyk staan met een - dan juist in
			 òngunstigen zin: meesterachtig - fin de non recevoir.
		  
		  M'n berusten in de door den heer post afgebakende
			 verhouding, verbindt me tot ernstige waarheidlievende behandeling van de
			 bedenkingen die de ‘leerling’ voorbrengt. My verzettende tegen 't
			 verder uitstrekken der gelykheid dan stipt noodig is, moet ik betuigen dat z'n
			 oproeping my in de ooren klinkt als 'n plechtig: ‘Rabbi, hoe is
			 dit?’ En ik meen de stem te herkennen van den vurigen driftigen
			 specifiek-menschlyken petrus, den eenigen discipel wiens fouten de
			 moeite van 't opschryven schynen verdiend te hebben, den eenigen van wiens
			 karakter iets blykt.
		  
		  Post gaat verder dan deze. De Malchen sparend, hakt-i
			 myzelf naar de ooren. Toch, en juist hierom, geloof ik dat er op hem iets
			 degelyks zal kunnen gebouwd worden. Wie den gedachtenloop die my tot deze
			 slotsom voert, volgen wil, vergelyke deze verwachting met m'n oordeel over
			 zeker soort van ‘mooivinders.’ Wie op dezùlken iets bouwen
			 wilde!
		  
		  En andere verschillen! Is 't nog noodig, het onderscheid te
			 ontwikkelen tusschen de bruske wys waarop de ‘leerling’ rekenschap
			 vraagt, omdat zyn zoeken naar waarheid hem hier toe dringt, en 't
			 ‘staatkundig’ streven van dien onbekenden: Wy, in den
			 nieuw-rotterdammer? Post zegt: ‘generaal, of je boos wordt of
			 niet, ik zeg u: je doet verkeerd! Die kunstbeschouwer evenwel, houdt
			 zich alsof-i meende de plunje van 'n flankeur te inspekteeren, en niet dan
			 by domme vergissing spreekt-i van de epauletten. Post scheldt my uit,
			 of nagenoeg. Hy schynt er op te rekenen dat ik raad weet met afgehouwen ooren.
			 De ander nadert me vriendelyk, en tracht me ongemerkt 'n narrekap optezetten.
			 Hy is zelfs wel zoo goed een-en-ander van me te pryzen - in dingen van zeer
			 ondergeschikt belang, natuurlyk! - om met 'n ricochet-schot m'n
			 ‘staatkunde’ te treffen, die zyn heeren en meesters in den weg
			 staat. De een is ruw uit bestwil... de ander tracht me zooveel mogelyk
			 te benadeelen met 'n bestudeerd vertoon van gematigdheid. Bovendien, de een
			 heeft 'n naam. Hy stelt zich vierkant voor m'n geweer, loopt gevaar 'n
			 gek figuur te maken in z'n kring - godbewaarme, brave kerel! - de ander is 'n
			 ontastbaar brok: men, dat des-verkiezende handenwryvend kan meepraten
			 over de ‘flinke oorvegen die multatuli uitdeelde aan prins
			 
{==262==} {>>pagina-aanduiding<<}
 denderah, en... aan dien kunstbeschouwer in den
			 nieuw-rotterdammer. De een is loyaal antagonist, opponent,
			 partner en dus malgrê tout 'n vriend... de ander 'n
			 aspirant-bravo. De een is leerling-wysgeer... de ander dilettant q.q. in
			 't sluipmoorden.
		  
		  En dit is nòg niet alles. De eerlyke waarheidzoeker die mij
			 ‘meester’ noemt, laadt onmisbaar den toorn van dezulken op zich,
			 die in geheel anderen zin z'n meesters zyn, van hen namelyk, die me
			 liever geïgnoreerd zagen... 
		  
		  De òneerlyke aanvaller wordt door zyn meesters
			 beloond!
		  
		  't Is waar dat de heer 
			 fransen van de putte goedgunstig
			 toestaat dat ik me nog eenigen tyd in 't leven houd door het leveren van
			 vertellinkjes. Hy is wel zoo vriendelyk van te laten verzekeren dat ze
			 ‘geestig zyn, en onderhoudend... o, dol!’ Maar ik moet
			 hèm in 't bezit laten van z'n invloed op de publieke zaak, en wie hem in
			 dit doel te-hulp komt, is... 'n kunstbeschouwer die z'n loon waard is.
		  
		  De leidsche student spreekt niet eens over schryvery als zoodanig.
			 Hy erkent dat ik waarheid zoek, en tegensprekend plaatst-i zich aan m'n
			 zy, om 'n deel van m'n taak op zich te nemen.
		  
		  Toch is ook hier alweer alles in alles! In-weerwil van
			 deze verschillen namelyk, bestaat er tusschen den vereerenden aanval van den
			 heer 
			 post, en den smorenden lof van...
			 dat andere ding, 'n eigenaardig punt van overeenkomst, waarvan ik de aantooning
			 voor 't slot bewaar. Zou de lezer kunnen gissen wat ik bedoel? Iets van
			 Staatkunde? Wie weet!
		
		
		  997.

		  Voor ik verder ga, hier eenige opmerkingen over anonymiteit. Ik
			 betwyfel of men zonder uitzondering vorderen kan dat alles geteekend zy wat de
			 pers oplevert. Misschien zyn er gevallen denkbaar, waarin dit geen nut
			 aanbrengt of zelfs schade veroorzaakt. Als wetgever zou ik gewis àlle
			 bepalingen die de pers belemmeren, afschaffen. Even als 't ieder vrystaat zich
			 te verminken, wenschte ik aan ieder 't onbeperkt recht gelaten te zien, zich
			 ten-toon te stellen door 't uitkramen van zotterny. Ik zou meenen hierin een
			 der middelen gevonden te hebben om Publiek te dwingen tot oefening in
			 lezen.
		  
			En ik ga verder nog. Ik beweer dat ook laster den lief-
{==263==} {>>pagina-aanduiding<<}
hebbers
			 van dit vak behoorde vrytestaan, omdat hierin naar myn inzien 't
			 eenig praktisch wapen ligt tegen... laster.
		  
		  Het is evenwel nu niet uit 'n wettelyk oogpunt, dat ik de
			 anonymiteit wensch te beschouwen. De vraag is hoe ze te schatten zy uit 'n
			 polemisch en zedelyk oogpunt.
		  
		  Wie zich leent tot naamloos geschryf, doet in de eerste plaats
			 afstand van alle aanspraak op heusheid in de repliek. Niemand is
			 courtoisie schuldig aan een spook, 'n schim, 'n schaduw, 'n fiktie...
			 niet eenmaal 'n zaak! Wie zichzelf tot niets maakt, kan niet vorderen
			 voor iets te worden aangezien door 'n ander.
		  
		  Deze stelling wordt, naar ik meen, bevestigd door 'n analoge
			 eigenaardigheid ìn de Wet. Men zou 'n naamloos schryver geheel
			 ongestraft kunnen lasteren. Daar hyzelf belet te weten wie hy is, geeft hy
			 anderen 't recht hem te houden voor wat of wien men wil. De - onbekende -
			 ‘schryver van zeker stuk’ is geen rechtspersoon. Hy kan
			 alzoo, op-grond van een door hemzelf gekozen standpunt, de bescherming van de
			 Wet niet inroepen, en is dus juridisch en feitelyk even vogelvry
			 door z'n ònbekendheid, als de zéér bekende
			 uitstekende persoon dit feitelyk blykt te zyn tengevolge van het
			 tegendeel. (696, 
			 697)
		  
		  Nu, uit die Wet haal ik goddank m'n begrippen niet. Zonder me dus op
			 haar te beroepen, maakte ik hiervan slechts melding om te doen in 't oog vallen
			 dat de anonymus zich schynbaar op 'n zeer ongunstig standpunt plaatst.
		  
		  Schynbaar! Want 'n gelyke straffeloosheid als die van z'n aanvaller,
			 maakt ook hemzelf onkwetsbaar, al spruite dan ook deze straffeloosheid uit 'n
			 andere bron. Wel staat de Wet genadiglyk toe 'n onbekende te vervolgen, indien
			 hy in 't métier van lasteren onbekwaam genoeg bleek om zich te
			 stooten aan 't een of ander artikel, maar de aangevallene heeft niet altyd
			 lust, z'n heul te zoeken by 'n paar onbekende heeren die als rechters uitspraak
			 zouden te doen hebben. Wat dan ook zelden doel treft.
		  
		  Van vervolging ‘in rechten’ - gelyk dit heet - spreek ik
			 dus nu niet, en evenmin van 't betere niet-vervolgen. De straffeloosheid van
			 den anonymus heeft 'n anderen grond. Hy schiet z'n pylen in alle gerustheid af,
			 en wie er door getroffen werd, weet niet waar-i z'n vyand vinden zal. By
			 eerlyke polemiek zou dit niets aan de zaak veranderen. Daar 
{==264==} {>>pagina-aanduiding<<}
 immers had men met stellingen, bewysgronden en sluitredenen, niet met
			 personen te-doen. Doch... die naamloosheid werkt juist de
			 òneerlykheid in de hand. Wie zich schamen zou over 'n flagrant miskennen
			 van recht en rede, indien ieder weten kon wie de man was die zich
			 daaraan schuldig maakt, durft hiertoe wel overgaan onder den dekmantel der
			 onbekendheid.
		  
		  En, ook zonder schaamte, er bestaat 'n geoorloofde eigenliefde, die
			 den man van letteren, indien hy z'n naam moest zetten onder 't geleverde werk,
			 van àl de brutale verwringing der waarheid zou terughouden.
			  *
			  * Hy zou z'n fabrieksmerk
			 bederven, en hierdoor tevens al zeer licht z'n letterkundige loopbaan. Dit
			 gevaar ontloopt men door anonymiteit. Prins 
			 denderah mag morgen heel gerust
			 'n plaatsje vragen by elke litterarische inrichting. Niemand kan hem z'n recent
			 misbruik van hedendaagsche subjektiviteitelykhedens voor de voeten werpen. De
			 anonymus heeft geen dienststaat.
		  
		  Stel eens dat de Nieuwe Rotterdamsche gekocht werd door... 'n
			 anderen rykworder, die - nog niet op 't kussen! - eenigszins ontevreden was met
			 den toestand... in Spanje. Zonder te blikken of te blozen, kon dan de
			 tegenwoordige kunstbeschouwer in 't nieuwe blad louise'sdenkbeelden
			 hemelhoog verheffen. Zou niet deze ommekeer moeielyker gaan, ja byna onmogelyk
			 zyn, indien hy 'n naam had, 'n iemand was?
		  
		  ‘Men verneemt dat de heer A, die vroeger zóó
			 dacht, na den overgang van 't blad dat de beschikking had over z'n denkbeelden,
			 nu op-eenmaal zóó denkt ...
		  
		  Dit zou voorzeker 'n kwade noot zyn in den litterarischen
			 curriculum vitae van dien heer A! Maar by naamloosheid is 
{==265==} {>>pagina-aanduiding<<}

			 van zoo-iets geen spraak. Hoogstens zegt de al te naïve lezer:
		  
		  ‘men schynt zich by den overgang van het blad 'n
			 anderen “kunstbeschouwer” aangeschaft te hebben. Hoe
			 toch de meeningen kunnen uiteenloopen!’
		  
		  Beste naïve lezer, 't is dezelfde man van onlangs. De eenige
			 verandering is dat-i verwisselde van betaalsheer.
		
		
		  998.

		  We vinden telkens in onze couranten dat ‘de onbekende, die
			 zich niet ontzien heeft... dit of dat uittestrooien, vriendelyk verzocht wordt
			 zich te noemen, zullende hy anders worden gehouden voor 'n lasteraar en
			 eerroover. Ik ga nu de nadere omschryving - vuig en laaghartig altyd - voorby,
			 maar... ‘anders?’
		  
		  Eilieve, wat zou dan de eerroover zyn indien hy eens niet
			 voortging zich te verbergen? Gesteld dat de schryvers van zulke oproepingen,
			 wat de behandelde zaak zelf aangaat, in hun recht zyn, zien ze niet in dat de
			 naamlooze aanklager zich in hun: ‘anders’ heel gemakkelyk
			 schikt? Welken indruk maakt de exekutie in effigie... neen, minder dan
			 dit, het geeselen van 'n schim, op 't origineel? Geene, dan dat het zich
			 verheugt z'n slachtoffer getroffen te hebben.
		  
		  A verzekert naamloos - we stellen nu: ten-onrechte, en tegen beter
			 weten aan - dat B 'n dief is. Wat zou nu de natuurlyke straf van A zyn? Deze,
			 dat hy zichzelf verlaagd voelde in de achting van z'n omgeving. Wie meenen kan
			 dat de eerroover ter-goeder-trouw dwaalde, moet voortaan minstens diens
			 oordeel wantrouwen. Wie de kwade trouw van z'n handelwys inziet, mydt
			 hem als 'n boosaardige.
		  
		  Doch men weet niet wie de schuldige is, en alzoo kan de
			 natuurlyke straf niet worden toegepast. Het geweten? Maar... 't geweten van 'n
			 lasteraar is sinecuur. Zoudi anders 'n lasteraar zyn? Ik hield den
			 ‘Oud-Officier van 't Indisch Leger’ by wien ik in de noot op
			 blz. 228 aandrong op rektifikatie, aanvankelyk niet voor 'n lasteraar.
			 Hy dwaalde, en ikzelf zou kunnen aantoonen hoe hy in dwaling verviel. Ik laat
			 nu daar dat-i wat al te onbesuisd toegaf in 't genoegen my op 'n vermeende
			 onwaarheid te betrappen, en tevens dàt hem die ontdekking 'n genoegen
			 was. - Waarom toch? - Maar eilieve, wat weerhield hem, nadat ik hem te-recht
			 wees, schuld te bekennen en vergeving te vragen? Dit niet doende, 
{==266==} {>>pagina-aanduiding<<}

			 is hy bezig 'n lasteraar te worden.
		  
		  Waarom hy 't niet deed? Wel, hy had z'n aanklacht niet
			 geteekend. Hy kan straks ongestoord over z'n eer spreken, zonder dat
			 iemand aanleiding heeft hem aan de tydelyke suspensie van dat meubel te
			 herinneren. Zou hier m'n idee 
			 368 van toepassing zyn? Of heb ik ook
			 daarin alweer me niet volkomen juist uitgedrukt, en zou misschien 't geweten
			 slechts kunnen worden wakker gehouden door 't ondergaan van eigen leed
			 als gevolg van 'n begane verkeerdheid? Is 't besef van de smart of de nadeelen
			 die men aan anderen berokkende, hiertoe niet in-staat? Deze slotsom zou
			 treurig wezen, maar m'n ondervinding leidt er toe.
		  
		  Een ander soort van lasteraar - ditmaal rechtstreeks - is zekere Q
			 die in de Arnhemsche Courant wist te vertellen dat ik 'n beschonken
			 genie was. Die man - is 't 'n man? - kent me persoonlyk, of hy kent me
			 niet. In 't eerste geval moet hy weten dat ik zonder eenigen twyfel behoor tot
			 de matigste en ingetogenste menschen van de wereld. En wanneer hy me
			 niet persoonlyk kent, zou hy dit hebben kunnen vernemen van allen die me
			 wel kennen. Het is onmogelyk dat ooit iemand hunner hem het tegendeel
			 kan gezegd hebben. Ik raad hem aan eens te onderzoeken hoe ik sedert 'n kleine
			 dertig jaar gewoon ben m'n tyd doortebrengen, indien hy ten-minste op waarheid
			 gesteld is, en niet in-staat dit optemaken uit m'n arbeid.
		  
		  Dat stuk van Q was laster, en met het oog op de omstandigheden
			 waarin hy daarmee voor den dag kwam, laster van de meest praktische soort,
			 waarop de zaak dan ook was aangelegd. Het verscheen namelyk kort na, en
			 zelfs uitdrukkelyk naar aanleiding van, de ‘Oproepingen aan het
			 Nederlandsche Volk’ om my in m'n toen zeer moeielyke omstandigheden
			 te-hulp te komen. Den tekst van dit stuk zal ik later meedeelen.
		  
		  Ik kan den braven Q en de velen die hem trouw hielpen... de
			 Zaanlandsche Courant, byv. die my de eigenaardigheid toeschreef, te
			 byten in de hand die me brood reikt...
		  
		  Ik meen 't weinigje brood dat ik eet, verdiend te hebben o
			 Zaanlandsche Courant, en iets meer dan dat!
		  
		  ... ik kan dien Q en de zynen verzekeren dat z'n doel volkomen
			 bereikt is, o.a. zeer ten-nadeele van onze letterkunde. Veel onderwerpen welker
			 behandeling buitengewone studie en tyd vorderen zou, moet ik nu, gedeeltelyk
			 door de schuld 
{==267==} {>>pagina-aanduiding<<}
 van dezulken, onafgedaan laten liggen. Want het
			 was gedeeltelyk met het oog op zoodanigen arbeid dat ik meende de aangeboden
			 hulp, waarvan de bekende Multatuli-kommissie 't zonderling uitvloeisel
			 was, te mogen aannemen.
		  
		  Ieder die me kent kan weten dat ik werkzaam ben, en eigenlyk ben ik
			 niets dan dit. Het heele genie dat men my, uit valsheid en als voorwendsel tot
			 rechtsweigering aanwryft, zit in onafgebroken inspanning. Zonder me ooit eenige
			 verpoozing te gunnen, let ik op den aard der dingen: m'n godsdienst! Tot
			 in m'n droomen speelt deze gewoonte haar afmattende rol. Als afspiegeling van
			 m'n dagwerk, houdt me ook in den slaap nooit iets anders bezig, dan 't
			 vermoeiend streven naar begrypen, dan de behandeling van den oneindig ryken
			 tekst: hoe is dit?
		  
		  Een wiskunstig bewys hiervan is zeker niet te geven. Toch is niet
			 alle bewys onmogelyk, ook behalve de gemoedelyke overtuiging dergenen die me
			 van naby konden gadeslaan, en de analogische die te halen ware uit het gedeelte
			 van m'n arbeid dat publiek wordt. Indien zoo'n Q 'n adres had, zond ik hem
			 eenige blaadjes van m'n kopie. Hy zou daaruit kunnen zien hoemoeielyk ik
			 arbeid. Er wordt geen bladzy van me gedrukt, die niet tien- ja, ik durf
			 zeggen: twintig-maal is overgewerkt. Ten-gevolge van de myzelf opgelegde
			 voorwaarde van nauwkeurigheid in uitdrukking (13)
			 besteed ik vaak uren aan één zinsnede. Dat ik in-weerwil hiervan
			 niet slaag, en slechts nu-en-dan by benadering tot eenige juistheid geraak -
			 dit erken ik, helaas! - doet hier niet ter-zake. De vraag is hier: hoe ik
			 m'n tyd doorbreng? Men begrypt dat het eigenlyke schryven altyd
			 slechts byzaak blyft. Of begrypt men dit niet eens? En zie, daar komt 'n
			 onbekende verzekeren dat ik me bezig houd met:
		  
		  ‘bittertjes drinken,
		  billard spelen,
		  geborgde sigaren rooken,
		  't naloopen in achterbuurten van meisjes die 'n weinig eer te
			 verkoopen hebben voor 'n weinig voedsel...
		  
		  Deze laatste zinsnede heeft men - en met verkrachting van den zin
			 nogal! - durven naschryven uit den Havelaar... doch op 'n weinig infamie
			 meer of minder komt het hier niet aan.
		  
		  Wanneer nu die Q 'n persoon was, een iemand, zouden
		  	al-
{==268==} {>>pagina-aanduiding<<}
len,  wien 't bekend is dat ik m'n tyd geheel anders doorbreng
			 dan hy verzekert, hem voor 'n oneerlyk mensch houden, en als zoodanig myden.
			 Maar omdat-i niemand is, kan alweer de natuurlyke straf van laster niet
			 op hem worden toegepast. Hoogstens zou men uit dit alles leeren zich in-acht te
			 nemen tegen anonymiteit in 't algemeen.
		  
		  Deze onschendbaarheid levert aan zulke Q's 'n groot gemak op. Ze
			 mogen, na zich aan 't edelste vergrepen te hebben, onbeschaamd zich kandidaat
			 stellen voor 'n regentsplaats in besjeshuizen, of voor 't lidmaatschap van
			 andere grondwettige instellingen. Ook zyn ze beroepbaar als predikant,
			 voorlichter, censor, verdediger van de publieke moraliteit in 'n
			 dagblad. Als 'n boeremeid zich veroorlooft 'n vaderloos kindje voor den dag te
			 brengen, kunnen zy zich heel bravelyk aanstellen als tot in de nieren
			 verontwaardigd over zóó'n verregaande onzedelykheid. Enz.
			 enz.
		  
		  Maar... ook hiertegen staat weer iets over. Dat voorzichtig ontwyken
			 van de schande berooft tevens van alle aanspraak op eer. Ik zeg dit nu uit
			 'n... industrieel oogpunt. Wie zich meester maakt van 'n deel der onedele
			 prerogatieven die ‘men’ stempelen tot 'n monster, deelt vanzelf in
			 't servituut van winstderving waarin die ‘men’ zich schikken moet.
			 't Is wel waar, dat niemand dien Q met den vinger nawyst:
			 ‘ziedaar nu 't vuile ding, dat zoo boosaardig
				loog!’ maar even waar is het, dat hy nooit lof inoogst van z'n werk.
			 Niemand zet hem op 'n telganger, om 't beest door de straten te leiden, onder
			 den uitroep: ‘ziehier den man in wien de Koning 'n welbehagen heeft
			 omdat-i zoo'n mooi stuk schreef!’
		  
		  We kunnen ons voorstellen dat zoo'n Q broodsgebrek heeft, en
			 gelegenheid zoekt door schryven in z'n behoeften te voorzien... 
		  
		  Neen, deze veronderstelling is ongerymd. Lieden van zyn soort komen
			 niet in zulke omstandigheden.
		  
		  We nemen dus liever aan, dat-i lust heeft in wat onderscheiding. Hy
			 wil lid worden van z'n besjeshuis, of regent van de een of andere Kamer, en
			 meldt zich aan. Natuurlyk vraagt men hem naar de blyken van z'n
			 savoir-faire. Wy weten hoe nauwkeurig men by verkiezing en aanstellingen
			 in 
{==269==} {>>pagina-aanduiding<<}
 Nederland gewoon is, bekwaamheid te toetsen en aanspraak te
			 wegen. Is 't nu voor den armen Q niet zeer onvoordeelig dat-i zich niet
			 beroepen mag op z'n anoniem werk? Hyzelf immers moet meenen dat-i wat goeds
			 voor den dag bracht, iets waardoor z'n recht op de beoogde onderscheiding zou
			 worden gewettigd... als-i slechts z'n vaderschap erkennen mocht!
		  
		  Wie weet of niet 'n ander - 'n onbescheiden schanderoover dan! -
			 zich hier-en-daar voor den verdienstelyken Q uitgegeven, en de lauweren geplukt
			 heeft die zyn hoofd moesten omkransen! Het getal Vespuciën is
			 groot. Zal 't niet aangroeien tot in het oneindige, wanneer de Columbussen, hun
			 naam verbergend uit te ver gedreven zedigheid, uitlokken tot overweldiging van
			 roem en... honorarium?
		  
		  Wel zeker! Al behoeven nu juist de Q's - dank zy velerlei industries
			 waarvoor ze door de eigenaardigheid van hun gaven geschikt zyn - niet
			 rechtstreeks hun denkbeelden te verkoopen voor brood, er is toch in
			 zekeren zin aan letter- en staatkunde, aan wysbegeerte, wetenschap en moraal,
			 steeds 'n eenigszins industrieele zyde. Zonder van winst te spreken, de
			 mogelykheid bestaat dat 'n onbekende nog geldelyke offers brengen moet, voor-i
			 z'n denkbeelden door de pers kan verspreid zien. Deze verdrietige
			 noodzakelykheid wordt vermeden indien men 'n naam draagt die in dit
			 opzicht geldswaarde heeft. Zoodra nu iemand z'n naam verwisselt voor 'n... Q,
			 voor 'n stempel dus dat géén waarde heeft hoegenaamd, mogen wy -
			 op zeer weinig uitzonderingen na - veronderstellen dat hyzelf z'n
			 persoonlykheid 'n plaats beneden 't nulpunt aanwyst.
		  
		  Dit alles heeft niets te maken met de onomstootelyke waarheid dat
			 men ter beoordeeling van 't gelezene, voor zoover dit uit redeneering
			 bestaat, niet behoort te vragen: wie iets zegt, doch: wat er
			 gezegd wordt. Zoodra echter 'n schryver, in-stee van redeneeringen,
			 feiten verkondigt, komt het wel degelyk aan op de maat van 't vertrouwen
			 dat-i verdient.
		  
		  Dat 'n liederlyk genie - wanneer zoo-iets bestaan kan, wat ik nu in
			 't midden laat - behoort te worden overgelaten aan z'n lot, is 'n meening die
			 haar waarde niet behoeft te ontleenen aan autoriteiten. Het is 'n
			 waarheid, en blyft dit al wordt ze betoogd door 'n leugenaar als die Q. Zoodra
			 evenwel deze... man my schandelyke hoedanigheden aanwryft, behoorde hy z'n
			 woorden - dan geen redeneering meer - te onderteekenen. Hy moest z'n omgeving
			 in-staat 
{==270==} {>>pagina-aanduiding<<}
 stellen hem hulde te bewyzen voor z'n ontdekking, en
			 voor de openbaring daarvan, in-geval er bleek dat-i waarheid had gesproken,
			 of... hem naar behooren te verachten, als-i loog.
		  
		  Door 't verbergen van z'n persoonlykheid toont hy meer vrees te
			 koesteren voor de tweede mogelykheid, dan hoop op de eerste.
		  
		  By de vry algemeene klacht over laster, verwondert het my dat de
			 gewonden zich niet wreken. Ze zouden dit kunnen. Ik verzeker dien Q, dat ik 'n
			 middel weet om hem zeer gevoelig te straffen. Z'n boosaardigheid verdiende dat
			 ik het toepaste, maar ik heb er geen lust in, juist omdat 'n anonieme schryver
			 zich niet kan beroepen op de Wet, en dus weerloos is.
		  
		  Wie belet my te zeggen dat ik Q zeer goed ken, en dat-i... 
		  
		  Wees gerust, edele Q. Ik ken u niet, en hierby zal 't
			 blyven.
		  
		  Doch anonieme aanvallers moesten bedenken dat niet al hun
			 slachtoffers zooveel eerbied voor zichzelf hebben, als ik. De zwakste fantazie,
			 aangevuurd door begrypelyke wraakzucht, zou hen in-staat stellen den anonymus
			 te doen aanspuwen door de zetters die z'n kopie in druk brachten... 
		  
		  Wat overigens de Arnhemsche Courant aangaat, zy die haar
			 kolommen openstelde voor zulk geschryf... het is dezelfde krant die
			 Vorstenschool ‘beneden de waardigheid achtte van 'n beschaafd
			 Publiek’ en die... 
		  
		  Een allerliberaalst blad, natuurlyk!
		  
		  ...nebenbei in ‘staatkundige principes’ doet.
			 (936)
		
		
		  999.

		  Suum cuique! In-plaats van den niet door de Wet beschermden Q
			 uittemaken voor iets nog leelykers dan waartoe z'n schryven my 't recht geeft,
			 wil ik 'n gloeiende kool op z'n hoofd leggen. Het moet hem 'n aangename tyding
			 zyn, te vernemen dat-i z'n doel bereikt heeft. Hy wilde kwaad doen, en hy
			 hééft kwaad gedaan, groot kwaad!
		  
		  En ook de Arnhemsche Courant - het is treffend de
			 homogeniteit optemerken tusschen de redaktie van zoo'n blad, en de onbekende
			 schryver van ingezonden stukken! - ook die courant zelf heeft niet vruchteloos
			 't ‘beschaafd Publiek’ tegen Vorstenschool gewaarschuwd. Het
			 intrekken van deze 
{==271==} {>>pagina-aanduiding<<}
 meening - we zullen zien, hoe? - kostte haar
			 weinig: de slag was geslagen.
		  
		  Suum cuique! Die Arnhemmer heeft iets van my te-goed,
			 en hy zal 't hebben.
		  
		  Om oprecht te zyn, moet ik verzoeken deze uitbetaling niet
			 toeteschryven aan gewone eerlykheid. Ik heb daartoe andere redenen, o.a. den
			 lust om 'n paar opmerkingen te plaatsen over Couranten in 't algemeen, en
			 tevens als bydragen tot de beantwoording van den Leidschen brief. Men bedenke
			 echter wel dat ik daarby niet elke courant in 't byzonder bedoel. Men kan
			 immers wel zeggen: de Nederlanders gebruiken veel jenever, zonder daardoor
			 elken Nederlander uittemaken voor 'n dronkaard?
		  
		  De Arnhemmer dan noemt me naar aanleiding van 'n paar
			 uitdrukkingen in de bladzyden die Vorstenschool voorafgaan,
			 ‘onheusch’ en ‘persoonlyk.’ De beschuldiging van
			 onheusheid jegens iemand dien men zoo-even 'n dolkstoot gaf, is zonderling. Van
			 de ‘persoonlykheid’ waaraan ik me zou hebben te-buiten gegaan,
			 begryp ik niets. Dat ik de Arnhemsche laag stelde als courant, of liever
			 omdat ze maar 'n krant is - want lager dan de meeste andere bladen staat
			 ze gewis niet - heeft, meen ik, met personen niets te maken. Een krant -
			 sluiphol, broeinest en leerschool by-uitnemendheid van anonymiteit! - is voor
			 lezers 'n plaag, voor Publiek 'n bederf, voor my 'n ding, voor aandeelhouders
			 'n zaak, voor allen - op de laatsten na - 'n noodzakelyk kwaad, voor niemand 'n
			 persoon.
		  
		  Dagbladen zyn 't bezinksel, de grondstof der minst vluchtige
			 bestanddeelen van ‘men’ en staan tot deze onreinheid nagenoeg in
			 verhouding als duivelsdrek tot z'n geur. Schilders die 't zintuig van den reuk
			 willen voorstellen, moeten hun toevlucht nemen tot bloemen. Wie 't ongeluk had
			 veroordeeld te zyn tot het in beeld brengen van publiek, zou 'n krant
			 moeten uitteekenen. Met den kwaadsten wil zag ik geen kans me tegen zoo'n
			 afschuwelyk symbool schuldig te maken aan ‘persoonlykheid.’ Zyn er
			 wezens, mannen, personen - de heeren Wy dan! - die zoo'n ding maken en
			 alzoo met hun allen zich uitsloven om gezamenlyk niemendal te zyn, ik ken ze
			 niet, en kan ze dus niet persoonlyk aanvallen. ‘Ieder’ is
			 niemand. Een krant is van dien ‘ieder’ 'n brokstuk, en dus
			 'n fragment niemendal, dat in rang nog ver beneden den wolk staat waarover hamlet 'n paar meeningen 
{==272==} {>>pagina-aanduiding<<}
opdrong aan
			 den karaktervasten polonius. We lezen niet
			 dat deze beide heeren voor 't gerecht zyn gedaagd wegens
			 ‘persoonlykheid.’ En toch, die wolk wàs iets.
		  
		  Behalve de twee fouten van onheusheid en personaliteit; verwyt my de
			 Arnhemmer myn ‘hooge ingenomenheid’ met hetgeen ikzelf
			 voortbreng.
		  
		  ‘Het doet ons slechts leed dat het zeer vereerende
			 getuigenis omtrent den heer 
			 douwes dekker in die voorrede,
			 door den heer douwes dekker zelven afgelegd is.
		  
		  Staat het woordeke ‘slechts’ hier op z'n plaats? Meent
			 misschien de Arnhemmer, dat slechts ikzelf 'n vereerend getuigenis
			 afleg van m'n werk? Neen, want het wordt ook wel eens door anderen geprezen. En
			 dit doet nu, by nader inzien, de Arnhemmer zelf.
		  
		  ‘Slechts’ behoort dus by ‘leed.’ Het doet
			 den Arnhemmer slechts leed = niets dan leed. Nil nisi leed. Dit
			 is vreeselyk!
		  
		  Of doelt dat ‘slechts’ op 't woordjen: ons, dat
			 onmiddelyk voorafgaat? Zou de bedoeling zyn: wy alleen hebben er leed
			 van? Wy zyn de eenigen die te lyden hebben onder multatuli's ingenomenheid met z'n eigen werk? Ook dit
			 zou ik hard vinden. Maar is 't nu myn schuld dat alle anderen zoo verstokt
			 ongevoelig zyn? Kan ik de arnhemsche smart wat verzachten door meetetreuren?
			 Met genoegen. Als ik maar zeker was de bedoeling goed begrepen te hebben.
		  
		  Of eindelyk, zou er moeten staan. ‘slechts dit doet ons
			 leed, dat het zeer vereerend getuigenis... enz.? Zou de klacht beduiden
			 dat niet ik gunstige meening behoorde te hebben over m'n werk, maar 'n
			 ander?
		  
		  Maar, Arnhemmer, als nu zoo'n ander dat werk uitmaakt voor
			 onbeschaafd, mag ik dan niet tegenspreken? Zou ik dan den hofman moeten
			 spelen met 'n: indeed, my prince... you are quite right... it is a whale...
			 indeed? Gyzelf erkent nu dat er geen whale te zien was, en dat ge
			 verkeerd deedt die fabel optedringen aan de poloniussen die u lezen. Waarop
			 grondt zich nu de eisch dat ik òf 'n meening zou hebben aangenomen die
			 gyzelf by nader inzien voor ongegrond verklaart, òf daarover en alzoo
			 over de waarde van m'n werk zougezwegen hebben? Zoudt gy zwygen als
			 men u beschuldigde onbeschaafdheid in de hand te werken? Ik zou daarin 'n
			 zonderling staal zien van uw begrippen over beschaafdheid.
		  
{==273==} {>>pagina-aanduiding<<}
 
		  Op veel plaatsen in m'n werken meen ik over 't salondeugdje
			 bescheidenheid genoeg gezegd te hebben, om te mogen hopen dat men my van
			 de beoefening dezer zeer onwysgeerige fout verschoonen zal. Wie ernstig
			 waarheid zoekt, heeft geen smaak in zulke valsche naäapsels van 't goede.
			 En wil men 't woord verwringen tot eenigszins hoogeren zin, tot de
			 eerlykheid namelyk, die zich niet tracht aantematigen wat haar niet
			 toekomt, dan zyt gy onbescheiden, o Arnhemmer, zéér
			 onbescheiden, ge zyt oneerlyk! Eerst naamt ge my af wat me toekwam. Straks zal
			 ik aantoonen in welke omstandigheden, en met welke strekking! En nu ge
			 genoodzaakt zyt het gestolene terugtegeven... 
		  
		  Het moest wel! Ik had wel eens willen zien dat ge uw oordeel over
			 Vorstenschool durfde staande houden!
			  *
		  
		  ...nu doet ge 't schoorvoetend, onvolledig, valsch. En in-plaats van
			 u te schamen over uwen roof - juist uit schaamte misschien, en dan de
			 ware niet! - tracht ge uw misdaad te bemantelen door my 'n
			 eigenschap toetedichten, die alleen voor laakbaar kan doorgaan in de oogen der
			 velen die niet lezen kunnen.
		  
		  Gesteld echter dat de beschuldiging van
			 ‘onbescheidenheid’ gegrond ware, gesteld dat we ons hier te regelen
			 hadden naar de moraal van de kinderkamer, waar 't zoete Pietje nooit zichzelf
			 't eerst noemt, dan vraag ik of 't U voegde my te berispen over 'n fout?
			 Welke waarde heeft 'n schuldbekentenis, wanneer ze blykbaar slechts voertuig is
			 van nieuwe aanklacht? Dat uw amende niet honorable wezen kon voor
			 u - we zullen zien, waarom! - was geen reden ze niet eervol te maken voor my.
			  †
		  
{==274==} {>>pagina-aanduiding<<}
 
		  Helaas, ik had 'n vergelyking gereed. Maar ze past niet, omdat ze te
			 vereerend is. Om 'n krant te kenschetsen, die maar 'n ding is, mag ik niet
			 wyzen op den ondeugenden knaap - 'n persoon toch altyd! - die, gedwongen
			 tot teruggave van 't gestolene, zich wreekt door dat eerst te bevuilen.
		  
		  M'n Vorstenschool was ‘onbeschaafd’ hebt gy
			 gezegd. Dit is wel niet waar, erkent ge nu, maar: ‘de schryver is
			 onbescheiden.’ Welke nieuwe ondeugd zou my aankleven, indien ik bewees
			 dat ook deze aanklacht valsch is? Zien zulke artikeltjesmakers niet in, dat ze
			 vry precies gelyken op den dwazen Rechter in 't motto van den Havelaar?
			 Ook 
			 lothario was
			 ‘onbescheiden’ omdat-i... nu ja, de lezer mag 't naslaan.
		  
		  Ik ingenomen met m'n werk? Ik wenschte dat ge waarheid
			 spraakt! Ik wenschte dat ik ingenomen wezen kon met al m'n arbeid! Naar de
			 vruchten te oordeelen die ik tot-nog-toe daarvan inoogst, heb ik er waarachtig
			 geen reden toe. Over 't algemeen kan ik slechts ingenomen zyn met m'n
			 doel. Vanhier dan ook dat het me zoo smartelyk aandoet, m'n arbeid
			 ten-koste van dat doel te zien pryzen, gelyk de gewoonte en de taktiek
			 is van de velen die 'n onvruchtbaar ‘mooivinden’ voorwenden om aan
			 de konkluzien van m'n redeneeringen te ontslippen. Met behulp van zoo'n
			 trouwelooze mooivindery is de strekking van den Havelaar - tot nog toe!
			 - verydeld.
		  
		  Het is onwaar dat ik hoog loop met m'n eigen werk. Doch wel
			 eisch ik wat eerbied voor de offers die ik bracht, en voor m'n streven.
		
		
		  1000.

		  Ik leg me toe op duidelykheid van uitdrukking. In de noten op de
			 5e uitgave der beide eerste bundels, zal men by 
			 268 'n antwoord vinden op de my jaren
			 geleden gedane vraag, wat ik bedoelde met de drie letters: ‘enz.’
			 waarmee ik in dat idee ten-onrechte een zin sloot.
		  
		  De onbekende die me deze vraag deed - ik wensch me
			 véél zulke lezers toe! - zal waarschynlyk aanmerking maken op
			 zekere uitdrukkingen in 't vorig nummer. Ik gebruik daar de woorden:
			 ‘dolkstoot’ en ‘misdaad.’ Ik spreek van
			 ‘bestelen!’
		  
		  Het zou me aangenaam zyn, indien men my rekenschap vroeg van de wyze
			 waarop ik me bezig houd met dien Arnhemmer. M'n verantwoording is tevens
			 van toepassing op 
{==275==} {>>pagina-aanduiding<<}
 veel andere nummers. Immers, me dunkt ik hoor
			 't: ‘hoe kinderachtig zich zoo boos te maken!’
		  
		  Dáárop zal ik antwoorden!
		  
		  Het spreekwoord qui se fâche a tort, wordt gemeenlyk
			 verkeerd gebruikt. Indien boos-worden 'n blijk ware van ongelyk, zou zeker
			 soort van lymphatici er goed aan toe wezen. Zy zijn 't dan ook,
			 die dezen deun ten-behoeve van hun niet altyd edele bedoelingen verdraaid
			 hebben, en de velen die tevreden zijn met klank in-plaats van redeneering,
			 praten gedachteloos zulke ‘vloeken’ na. Zie over deze soort van
			 vloeken, zekere passage in de Specialiteiten.
		  
		  Jezus werd dikwyls boos. 
			 Rodin in den Juif
			 errant nooit. 
		  Tartuffe maar eenmaal, en wel op 't
		  oogenblik toen hy inzag dat het tegendeel hem geen voordeel aanbrengen zou.
		  
		  By dit alles zou men nog eerst moeten vragen wat de beteekenis is
			 van: se fâher? Beduidt dit woord in de zoo vaak misbruikte
			 spreekwys: ‘zich boos maken’ of: ‘z'n verstoordheid toonen,
			 uiten?
		  
		  In 't laatste geval zou het qui se fâche a tort, aldus
			 moeten vertaald worden: ‘ge zyt geen huichelaar, dus hebt ge
			 ongelijk.’ Een gek dusje!
		  
		  Zou men, om den oorsprong en alzoo de beteekenis van dit gezegde te
			 verklaren, misschien z'n toevlucht moeten nemen tot 'n andere spreekwys, waarin
			 datzelfde tort in geheel verschillenden zin gebruikt wordt? Ook les
			 absents namelyk, ont toujours tort, d.i. ze kunnen hun recht niet
			 doen gelden. Niemand zal beweren dat dit tort van afwezenden in 't
			 minste verband staat met hun vermoedelijke schuld of onschuld, noch ook dat die
			 afwezigheid, op zichzelf beschouwd, 'n bezwarende omstandigheid is.
		  
		  Gelijk de meeste spreekwyzen - waarover ik alweer verzoek de
			 eerste hoofdstukken van m'n Specialiteiten natelezen - is ook het hier
			 behandelde 'n gebrekkig surrogaat voor denken, 'n ezelsbrug voor trage
			 geesten en slordige gewetens. Wie in eenig geschil uitspraak te doen heeft,
			 behoort zich de moeite te geven de gronden te beoordeelen, die
			 van-weerszy worden ingebracht. De mogelykheid bestaat dat ook het
			 ‘boos-worden’ zelf 'n grond oplevert, doch dan minstens even
			 dikwijls vóór als tegen de stelling die verdedigd wordt door den
			 sanguino-cholerikus. In zoo'n geval mogen en moeten rechters, 
{==276==} {>>pagina-aanduiding<<}

			 critici en ieder dien 't om waarheid te-doen is, er acht op slaan.
		  
		  Zy die 't toegeven in verstoordheid aannemen als blyk van schuld,
			 zullen erkennen dat hun theorie faalt zoodra ze deze zeer
			 specifiek-menschelyke zwakheid ontdekken aan twee zyden te-gelyk, iets
			 dat natuurlykerwyze dikwyls - nooit in gelyke maat evenwel (258) - voorkomt. Of ook, wanneer men van beide zyden z'n
			 verstoordheid weet te verbergen. Hoe dan?
		  
		  In één beteekenis kan 't spreekwoord nu-en-dan waar
			 zyn. Qui se fache a tort... de se fâcher, wanneer-i hierdoor z'n
			 polemisch standpunt bederft, en door z'n drift zich overlevert aan een -
			 dàn dikwyls onedel-bedaarden - tegenstander.
		  
		  Hier tegen-over staat evenwel, dat somtyds iemand die zich gekrenkt
			 voelt, juist ààn z'n drift 'n kracht van uitdrukking ontleenen
			 kan, die 'n tal van niet-boosworders op de vlucht jaagt. Wat alweer niet bewyst
			 dat hy gelyk heeft.
		  
		  Dat overigens by zuiver wetenschappelyk gevoerde debatten geen drift
			 te-pas komt, spreekt vanzelf. Maar... de meeste debatten zyn van anderen
			 aard!
		  
		  Voyons!
		
		
		  1001.

		  Niet waar, ge vondt het kinderachtig in my, kleingeestig en
			 bekrompen, dat ik me boos maakte over dat kleine stukjen in dat kleine krantje?
			 Ge meent dat ik me door niet voldoend gewettigde drift vervoeren liet tot het
			 gebruiken van te scherpe uitdrukkingen? Tot 'n onbesuisd se fâcher
			 alzoo, dat 'n polemisch standpunt bederft?
		  
		  Inderdaad?
		  
		  Welnu, ik ben tevreden met dat standpunt! Ik liet me niet
			 vervoeren door wat men gewoon is - dikwyls ten-onrechte -‘drift’ te
			 noemen. Ik meen in-staat te zyn m'n uitdrukkingen te rechtvaardigen, en neem
			 deze gelegenheid waar, om de in 
			 257 opgesomde aandoeningen, aantevullen
			 met: verontwaardiging, met de rechtmatige verstoordheid van iemand die
			 in z'n dierbaarste belangen gekrenkt wordt. Want van zùlke
			 belangen is hier spraak. 
		  
		  Ik klaag de mannen die met hun allen dat arnhemsche ding
			 samenknoeien, dien kollektieven niemand, van laaghartigheid aan.
		  En ik geef hun, hem, het - hoe heet het vod? - alle 
{==277==} {>>pagina-aanduiding<<}

			 mogelyke voordeelige standpunten voor, die sommigen zich weten te verschaffen
			 door ‘bedaardheid.’ Zy, hy, het, mag vechten in driedubbele
			 schaduw. In de schaduw der naamloosheid. In de schaduw der kollektiviteit. In
			 de schaduw van 't ‘niet-boosworden.’
		  
		  Ik ben bekend. Ik ben één. Ik ben verontwaardigd.
		  
		  Gemakshalve zullen wy 't ding dat ik aantast, X noemen, en er van
			 spreken alsof 't 'n man was. Dezelfde eer wil ik Q bewyzen, die zich
			 voordeed als 'n letter. En Z moge de naam zyn van het derde voorwerp dat in
			 hoedanigheid van ‘kunstbeschouwer’ in de nieuwe
			 rotterdamsche z'n kameraden te-hulp kwam in 't garotten.
		  
		  De lezer heeft vergeten - maar ik niet - dat we nog altyd te doen
			 hebben met zeker soort van ‘Staatkunde.’
		  
		  ‘En ik? vraagt de schryver van den brief uit Leiden?
			 Ik? Waar blyft de toegezegde behandeling van myn stuk?’
		  
		  Beste jongen, straks zult gy inzien dat ik met die behandeling reeds
			 lang bezig was. Reeds vóór ik uw brief ontving, heb ik op 'n deel
			 uwer beschuldigingen geantwoord. Ge zegt:
		  
		  ‘gij grijpt met beide handen 't kwade, en ziet het goede
			 niet!’
		  
		  Meendet gy dat ik niet op deze aanmerking verdacht was? Ik wachtte
			 niet tot ze werd uitgesproken. Byna alle nummers nà
			 Vorstenschool, zyn geschreven met het doel my te rechtvaardigen over den
			 toon waarop ik spreken moet. Wel echter dringt me uw schryven tot het
			 verder uitbreiden van m'n verantwoording, dan aanvankelyk m'n voornemen was. Ik
			 wenschte haar te bepalen tot het strikt noodige, om niet den enkele die - als
			 gy, by-voorbeeld - waarheid zoekt tot in m'n grafschriften toe, afteschrikken
			 door wantrouwen op m'n hart. Dezulken moeten weten waarom m'n gemoed
			 bitter is.
		  
		  Wie hieronder 't meest lydt? Ikzelf. Dit juist neem ik hun die me
			 kwellen, zoo euvel, dat ze my beletten ook in uiting geheel-en-al myzelf
			 te zyn, d.i. zachtaardig en goed. Ik ben moe van verontwaardiging, en
			 draag de eigenaardigheid waarmee ik gewoon ben uiting te geven aan smart, als
			 'n pynlyken last. (324). Waarom smoort men de zucht
			 naar iets liefelyks? Waarom bevrucht men aanhoudend m'n ziel met
			 bitterheid?
		  
		  Ze noemen 't subjektief tegenwoordig, niet waar, als iemand
			 zichzelf is? Nu, ik ben dit, naar 't schynt, en dus in dien 
{==278==} {>>pagina-aanduiding<<}
 zin
			 geen artist. (616, 
			 617, 
			 618, 
			 619, 
			 620) M'n uitgever zag dit liever anders.
			 Maar er is niets aan te doen. (112) Intusschen zit ik
			 te wachten op de produkten van de objektieve luî. Wat my betreft,
			 ik zou geen handboekjen over de vier hoofdregels der lagere rekenkunde kunnen
			 schryven sans y mettre du mien.
		  
		  Is dit 'n fout? Ja... neen... misschien... 
		  
		  O god, ik schrik! Weet ge hoe men - de ‘men’ die altyd
			 'n woord gereed heeft om de moeite van 't analyzeeren te sparen - weet
			 ge hoe ‘men’ deze hebbelykheid noemt? Ze betichten haar van iets
			 onfatsoenlyks, en noemen 't genie!
		
		
		  1002.

		  Ik ben geen genie! 't Is me onmogelyk my te vereenzelvigen met de
			 personen die daarvoor worden gehouden in Geschiedenis en Maatschappy.
		  
		  Het laatste 't eerst. Dagelyks vernemen wy dat er genien opstonden,
			 in vakken waarin naar myn inzien geen genie kan worden te-pas gebracht,
			 tenzy we dit woord opvatten in den hoogsteenvoudigen zin van meer of min
			 uitstekendheid. Dat het ook dàn nog dikwyls zeer slordig gebruikt wordt,
			 spreekt vanzelf. Voorloopig ben ik met deze beteekenis niet tevreden, en zoek
			 er meer achter, of althans wat anders.
		  
		  Wat is, byv. 'n genie op de viool?
		  
		  Volgens myn methode van analyzeeren (30)
			 zouden er om zoo'n wezen voorttebrengen, noodig zyn:
		  
		  331/3 deel Fingerfertigkeit. (IIb,
			 bladz. 116)
		  331/3 deel maatvastheid.
		  331/3 deel zenuwachtigheid.
summa
			 100 deelen, die de gevraagde eenheid: genie, schynen opteleveren. Ik sla
			 hier 't geduld over, omdat deze hoedanigheid eens-voor-al tot het
			 bereiken van àlle uitstekendheid, en zelfs van minder dan dit, onmisbaar
			 is. Straks zal men zien dat ik juist aan dit ingredient zeer hooge waarde
			 hecht: nil sine labore, en zelfs: sine dolore
			 nihil! Alweer beroep ik my op 
			 30 en 
			 57.
		  
		  Kan men 'n genie zyn in koken, bakken, braden, stoven,
			 roosteren? In 't kleermaken? In kaatsen, kolven, koteren, knikkeren? Zoo neen,
			 waarom wèl in sterrekunde, in anatomie, in mathezis, in fysica, in
			 filologie, en zelfs - ik meen zoo, 
{==279==} {>>pagina-aanduiding<<}
 en 't klinkt zoo gek niet! -
			 in godskennis?
		  
		  Wie hierop 'n antwoord zoekt, wordt vanzelf gedrongen op het terrein
			 van bepalen. Natuurlyk. Hy moet in 't begrip: genie,
			 eigenschappen vinden die wèl van toepassing zyn op al die wetenschappen,
			 en niet op 't beoefenen van kookkunst, kleermaken, enz.
		  
		  Hier zou dus moeten volgen, wat is 'n genie?
		  
		  Misschien zelfs had ik met deze vraag moeten beginnen. Maar ik
			 vermeed dit omdat ik hoopte onder 't schryven 'n voldoend antwoord te vinden.
			 Want, lezer, ik weet het niet.
		  
		  Bovendien, ik was slechts van voornemen aantetoonen dat ik
			 geen genie ben, en te verzekeren dat ik niet verkies daarvoor gehouden te
			 worden. Deze tegenzin spruit gedeeltelyk voort uit angst voor de broederschap
			 die ik me op den hals halen zou, gedeeltelyk uit geoorloofde zorg voor m'n
			 belang, gelyk ik straks zal aantoonen. Intusschen zoek ik in 't spraakgebruik
			 naar opheldering van de ware beteekenis dier uitdrukking. Ik bemerk dat er
			 trappen of graden worden aangenomen. Er schynt, byv. verschil te zyn tusschen
			 een genie, en iemand dien men toetakelt met het praedikaat:
			 geniaal. Deze twee dingen staan, naar ik meen te bemerken, zoo ongeveer
			 tot elkander als leeuwen tot eikenkroonen. En ook bestaan er in
			 genialiteit graden die ik nooit heb opgemerkt by genien kort-af. De laatsten
			 schynen zich als Grandes van Spanje met niets dan eerste klasse optehouden,
			 terwyl de eikenkronen verdeeld zyn in ridder: geniaal, officier: zeer
			 geniaal, en grootkruis: hoogst geniaal. Dit alles bewyst... och
			 neen, ik heb niets bewezen. Ik zoek nog altyd. Ik zal nu dezen of genen
			 belasten met het opmaken van 'n lyst der personen die sedert 'n twintigtal
			 jaren door de publieke opinie tot genie geslagen of van genialiteit beticht
			 zyn, om zoo mogelyk daaruit wat licht te ontvangen.
		  
		  Intusschen wend ik het oog op de Geschiedenis. Ook daar verlies ik
			 my in dezelfde onzekerheid. Was, byv. 
			 napoleon 'n genie? Zoo ja, wat
			 had-i gemeen met... klopstock, met 
			 alcibiades, 
			 tyl uilenspiegel en 
			 columbus? Of waren deze personen
			 géén genien?
		  
		  Is er tot voldragenheid van 't genie, 'n element van smart en
			 miskenning noodig? Salomon de caus? 
			 galileï? 
			 huss? Ook dit kan 't
			 onderscheidend kenmerk niet zyn. napoleon werd 'n 
{==280==} {>>pagina-aanduiding<<}
 genie
			 genoemd, lang vóór - en later byna ondanks - St.
			 Helena.
		  
		  En alweer verzoek ik dezen of genen die meer tyd heeft dan ik, 'n
			 lyst te maken van de velen die door de Historie tot genien gestempeld werden.
			 De voornaamste eigenschap die zy allen gemeen hebben, zal 't kriterium zyn
			 waarnaar we ons richten moeten.
		  
		  Maar, helaas, ook die Historie is geschreven door
			 menschen.
		  
		  Ik las onlangs in 'n amsterdamsche courant, dat zeker industrieel
			 z'n ververschings-inrichting in de gunst van 't Publiek aanbeval met de
			 verzekering: dat men daar 'n ‘mollig’ glas bier krygen kon. Ik
			 geloof 't wel, maar eilieve, in dezelfde bladen lees ik telkens van allerlei
			 genialiteit. En de deftige Geschiedenis heeft veel familie-gelykheid met dien
			 molligen bierverkooper en die genialige couranten. Wat zy me trachten te
			 verkoopen voor deugd, moed, vaderlandsliefde, eer, staatkunde, enz. komt me
			 dikwyls even onbegrypelyk voor, als de zeer byzondere eigenschap van dat bier.
			 Men zou wel-is-waar in verzoeking komen zich daaruit 'n paar kuiten te laten
			 vervaardigen, maar overigens vind ik 't niet zeer geschikt om iemand die onze
			 taal niet kende, begrypelyk te maken wat wy onder 't woord ‘mollig’
			 verstaan.
		  
		  Dergelyke... licentie vinden wy overal, zeer ten-nadeele van den
			 arme die er belang in stelt met eenige juistheid te weten wat men eigenlyk
			 bedoelt. Die bierman levert maar 'n flauw afschynsel van de woordenruitery die
			 we dagelyks in Arnhemmers en andere kranten te zien krygen, byv. over
			 zedelykheid, kunst, letterkunde, schilderyen en muziek... 
		  
		  Ook van genien in deze vakken, bestel ik 'n lystje.
		  
		  En... al die gegevens by elkander leggende, zal men waarschynlyk
			 ontwaren dat de Geschiedenis even weinig licht geeft over den zin dien zy aan
			 zekere woorden wil gehecht zien, als zekere kunstbeschouwers.
		  
		  A d'autre dus! Al voortgaande met niet weten, zal ik eindelyk
			 iets te weten komen. Zouden we 't woord etymologisch behooren te
			 verklaren?
		  
		  Neen, zeker niet!
		  
		  In de eerste plaats blykt er, juist door 't heterogeen gebruik, dat
		  	men zich noch in maatschappelyken, noch in ge-
{==281==} {>>pagina-aanduiding<<}
schiedkundigen  zin,
			 aan de etymologie gehouden heeft. En verba valent usu. Waar de
			 oorspronkelyke beteekenis slechts een is, en de toepassing oneindig
			 verschillend, blykt er dat die beteekenis niet meer mag geraadpleegd worden. 't
			 Zou zyn alsof we iemand die weten wilde wat infanterie was, naar 't
			 oudlatynsche fari verwezen. De meening alzoo, dat het eigenaardige der
			 soort van uitstekendheid die men genie noemt, hierin zou bestaan dat ze
			 aangeboren is, en niet door inspanning verkregen werd, helpt ons in dit
			 onderzoek alweer niet op den goeden weg.
		  
		  En de etymologische afleiding baat ons vervolgens ook hierom
			 niet, wyl ze iets dat voor zeer uitstekend zou moeten doorgaan, verlaagt tot
			 beneden 't allergewoonste. Wie 't woord genie stipt etymologisch
			 opvat, stelt de Napoleons, de... Klopstocks, Homerussen en Columben beneden 'n
			 zwaluw niet alleen, maar beneden àlle zwaluwen, beneden àlle
			 dieren, beneden den poliep. We zouden dan, wy menschen, ons verhoovaardigen op
			 aangeboren gaven, op iets alzoo dat onder mosselen en oesters geen
			 onderscheiding wordt waardig gekeurd.
		  
		  Ziedaar de reden waarom ik spoediger gereed was met m'n protest dan
			 met m'n definitie. 1k zei dat er belang in 't spel was. Wel zeker! Ik arbeid
			 sedert lange jaren zoo hard ik kan. Met groote inspanning maakte ik my 'n klein
			 deel eigen van de bekwaamheid die ik om veel redenen volstrekt noodig heb. Mag
			 men nu my den prys voor 't - zeer onvolledig! - slagen onthouden, op-grond van
			 de beschuldiging dat m'n werk me niets kost? Dat ik geboren ben met het
			 weinige waarvan ik me meester maakte door moeielyken stryd? Dat ik dus geen
			 ander loon verdien dan 't dier dat z'n gaven ten-geschenke kreeg van de Natuur?
			 Merci!
		  
		  Ik heb zwaar gewerkt, en bedank er hartelyk voor, alle aanspraak op
			 erkenning daarvan optegeven, omdat men zich nu eenmaal - zuinigheidshalve? - in
			 't hoofd heeft gezet my uittemaken voor 'n tweebeenig instinkt.
		
		
		  1003.

		  Wat 'n genie is, weet ik nog altyd niet. En evenmin weet ik wat men
			 'n genie noemt. De afwykingen in opvatting zyn te groot dan dat we
			 daarop 'n redelyk besluit zouden kunnen gronden. Ik geef het op!
		  
		  Maar wel meen ik iets te weten van zeker soort van uitstekendheid
		  	die door eenigen voor genie wordt aange-
{==282==} {>>pagina-aanduiding<<}
zien.  Ze is 'n uitvloeisel
			 van werkzaamheid en geduld, d.i. van aanhoudende inspanning. Ook
			 hierop weder is 
			 57 van volle toepassing. De ouden hadden
			 ongelyk, hun prometheus voortestellen als 'n
			 huisdief. Wat-i deed was geen handgreep, geen welgelukte coup. Het was
			 'n moeitevolle afmattende gevaarlyke expeditie die hem z'n leven kostte,
			 d.i. hatinja
			  * of naar ònze uitdrukkingswyze:
			 z'n hart!
		  
		  Na al 't niet weten in m'n vorig nummer, na al dat vruchteloos
			 zoeken naar wat opheldering door 't spraakgebruik te raadplegen, is het niet
			 onaardig eenig licht te ontdekken waar we 't niet zoeken zouden. De misschien
			 allerlaagste opvatting van 't hier behandelde woord, vindt men in de
			 volks-uitdrukking - ach, hoever zyn we op-eenmaal van prometheus! -
			 ‘die jongen heeft geen genie in leeren!’
		  
		  Juist! Hy is lui.
		  
		  Ik zie dat m'n vriend 
			 roorda - hy weet iets meer van me
			 dan Publiek! - my 'n ‘koppig koraaldiertje’ noemt. Op 't instinkt
			 na, dat ik niet mee ter-wereld bracht, neem ik deze vergelyking dankbaar aan.
			 Ze is zeer vereerend. Wat moet zoo'n beestje vermoeid zyn! Zou 't
			 óók last hebben van wangunstige kameraadjes die z'n arbeid
			 bederven onder voorwendsel dat-i door buitengewone geboorte alle aanspraak
			 verloor op Recht?
		
		
		  1004.

		  ‘Geen beter leer dan een goed leven. Vertel ons uw
			 leven!’
		  
		  Zoo spreekt de schryver van den brief uit Leiden.
		  
		  Zou hy dezen wensch geuit hebben, als-i had kunnen voorzien dat ik -
			 na Lebak althans, waar ik m'n plicht deed... spreek me
			 tegen, luie 
			 van twist! - weinig andere
			 ervaring opdeed, dan van de soort als die ik bezig was te beschryven toen ik
			 z'n brief ontving?
		  
		  Ik zal voortgaan. Q, X en Z - m'n tekst is nog altyd:
			 ‘laster en staatkunde - wachten op afdoening.
		  
		  Door 'n samenloop van omstandigheden was ik verwyderd van m'n gezin.
			 Dit was, na m'n vertrek van Lebak, zeer dikwyls 't geval geweest. De kinderen
		  	kenden my ter-nauwer-
{==283==} {>>pagina-aanduiding<<}
nood.  Een der middelen die ik aangreep om 'n
			 eind te maken aan dezen treurigen toestand - grootendeels voortgevloeid uit
			 geldgebrek, dat my en m'n vrouw dwong ieder voor zich 'n goed heenkomen te
			 zoeken - bestond in 't houden van publieke voordrachten.
		  
		  Hoe zwaar me dit viel, kan men weten uit den vorigen bundel. Maar ik
			 meende dat het m'n plicht was, en dééd het.
		  
		  Dickens las in Engeland en
			 Amerika z'n reeds lang verschenen werken voor.
		  
		  Dit durfde ik niet doen, omdat ik Nederlander ben.
		  
		  M'n zeer edele Landgenooten zouden my verweten hebben dat ik hen
			 bestal.
		  
		  Dickens, die vermogend was, werd ryk.
		  
		  Ik, Nederlander, droeg op onderscheidene plaatsen de toen nog niet
			 gedrukte verhandeling over Vrye-Studie voor, of drie bedryven van
			 Vorstenschool.
		  
		  Zonder in 't minst aanspraak te maken - ik, Nederlander slechts - op
			 denzelfden uitslag als waarin de Engelschman dickens zich mocht
			 verheugen, had ik toch gehoopt in zóóverre althans te slagen, dat
			 ik eindelyk na zooveel jaren zwervens met m'n huisgezin zou kunnen vereenigd
			 worden, en indien ik de kinderen niet voor altoos van my wilde vervreemd zien,
			 leed dit plan niet het minste uitstel.
		  
		  ‘Vrienden’ - de menschen noemden zich
			 ‘bewonderaars’ of zoo-iets - dien ik de pynlyke oorzaken van
			 m'n omwandeling meedeelde, zeiden my hun hulp toe. Het spreekt vanzelf dat ze,
			 toen ik na groote inspanning er in geslaagd was m'n gezin te doen overkomen,
			 zich van 't afgesprokene niets herinnerden. Ja toch, maar... men had uit den
			 Haag - staatkunde! - zulke ongunstige berichten over my
			 ontvangen!’
		  
		  Na de zeer ongunstige berichten òver den Haag, die ik
			 zoo dikwyls publiceerde, hadden ze dit kunnen voorzien, dunkt me. En ik
			 ook.
		  
		  Maar wat ik niet voorzien mòcht, was, dat mannen die zoo kort
			 geleden zich om my schaarden als discipelen om den Meester -
			 ‘bewonderaars’ noemden zy zich alweer - mannen die 't zoo
			 betreurden dat ze geen plaats in de Kamer te begeven hadden, omdat ze onlangs
			 dien A, B of C, faute de mieux afvaardigden om hun A-, B- of C-distrikt
		  	te vertegen-
{==284==} {>>pagina-aanduiding<<}
 woordigen... 
		  
		  Nu, dit was wèl! Waar zou men met z'n invaliden heen, als er
			 geen Tweede-Kamer was waarin ook de minst bruikbare letters van 't alfabet 'n
			 plaatsje kunnen vinden?
		  
		  Zie, dit mocht ik niet voorzien, dat zulke mannen zoo
			 op-eenmaal den moed zouden hebben der onbeschaamdheid van 't woordbreken, onder
			 voorwendsel dat de ‘staatkunde’ van hun onderdak gebrachten
			 invalide niet strookte met de myne. Had ik ooit iets anders beweerd, toen ik in
			 hun kring zes, acht, uren achtereen myn beginselen predikte...
			 ‘staatkundige’ en andere?
		  
		  Of had ik wèl verdacht moeten wezen op zooveel kwade trouw,
			 gewaarschuwd als ik was door 'n reeks teleurstellingen van dezelfde soort?
		  
		  Ik kan de keeren niet tellen, dat ik den mynen berichtte, er zou
			 eindelyk 'n eind komen aan hun zwerven... nu inderdaad... nu
			 heusch! De kinderen zouden geregeld onderwys ontvangen, ze zouden by me zyn,
			 een home hebben, en 'n vader! Byna alles dus wat de maatschappy gunt aan
			 andere kinderen... iets althans van wat door vaders die niet hun plicht
			 deden, kan worden gegeven aan de hunnen!
		  
		  ‘En nog-eens, schreef ik dan - neen, ik telegrafeerde! - en
			 nog-eens verzeker ik u, dat het deze keer eens eindelyk
			 wáár zal zyn! Men heeft me nu zùlke vaste beloften gedaan,
			 zóó uitdrukkelyk, zóó... kortom, men kàn
			 ditmaal z'n woord niet breken!’
		  
		  En altyd bedroog men my. Ten-laatste kreeg 't den schyn dat
			 ik het was, die m'n kinderen bedroog!
		  
		  M'n zoontje - een knaap van 12, 13... tot 17 jaren, gedurende dien
			 tyd - geloofde me niet meer! Of althans hy hechtte geen waarde aan m'n hoop, en
			 verwonderde zich over de naïve kinderlykheid waarmee ik - 'n volwassen man
			 die gaande-weg op 't punt stond 'n oud man te worden - me zoo telkens weer
			 schuldig maakte aan 'n vertrouwen dat hy voor domheid begon aantezien. En onder
			 hen die my bedrogen, waren er die zyn opvatting van 't leven
			 ‘intelligent’ vonden. Ze prezen de scherpzinnigheid van 't kind dat
			 hen voor schelmen aanzag. Nu, dit was billyk!
		  
		  En waarop zou de hulp neergekomen zyn, de gewoonlyk 
{==285==} {>>pagina-aanduiding<<}
met
			 schyn van groote hartelykheid opgedrongen hulp, die ik by zulke
			 gelegenheden beloofde aantenemen?
		  
		  Ik zou in-staat gesteld worden geregeld te werken gedurende
			 den korten tyd dien ik nog leven kan. Iets anders zocht ik dan ook niet!
		  
		  Had ik maar te doen gehad met woekeraars die hun belang begrepen! Te
			 rekenen naar 't geen ik zwervend voortbracht, komt het me voor dat er goede
			 zaken met my waren te maken geweest, indien men my tot onafgebroken arbeid had
			 in-staat gesteld. Na opheffing van de servituten waaronder lichaam en geest
			 gebukt gingen, had ik groote geldswaarde kunnen voortbrengen. Zou de
			 Ekonomist eens willen uitrekenen, hoeveel kapitaal er verloren ging
			 gedurende één winter dien ik uit gebrek aan vuur en licht,
			 doorbracht op wegen en straten, of te-bed? Gedurende vele maanden ook, dat ik
			 geen andere spys gebruikte dan afgevallen ooft? Gedurende àl den tyd
			 dien ik na Lebak, overgeleverd aan de Q's en de X's en de Z's, rondzwierf als
			 'n gejaagd dier?
		  
		  Nog altyd zyn er die me myn bitterheid verwyten. Men behoorde zich
			 eer te verwonderen dat ik ooit iets anders gaf dan bitterheid. Dit viel me dan
			 ook zwaar genoeg. Ternauwer-nood kon ik nu-en-dan de my aangedane bejegening
			 ver genoeg wègdenken, om toetegeven in den lust tot stipte
			 redeneering... m'n eenig hulpmiddel om staande te blyven.
			  *
		  
		  Woekeraars waren de ‘vrienden’ die me telkens bedrogen,
			 gewis niet! Eer zou men ze verkwisters mogen noemen. Ze gingen met de
			 geldswaarde van m'n arbeidsvermogen niet ekonomischer om dan met hun eigen eer,
			 en dus zoo slordig mogelyk.
		  
		  Woekeraars? Die zyn er niet in Nederland. Ik kon er geen enkele
			 vinden, die me tweehonderd gulden voorschoot op drie bedryven van
			 Vorstenschool - d.i. één driehonderdste deel van wat
			 aan 
			 sardou z'n 
		  Rabagas opbracht! - toen ik daarom smeekte
		  ten-einde m'n gezin dat op 't punt stond voor de tweede maal uit armoede
		  Nederland te verlaten, in-staat te stellen te wachten tot ik raad zou geschaft
		  hebben.
		  
		  Begint men eenigszins m'n afkeer van 't hollandsche
		  	‘mooi-
{==286==} {>>pagina-aanduiding<<}
vinden’  te begrypen?
		  
		  Tot ik raad zou geschaft hebben! Raad, hulp, uitkomst... door die
			 lezingen!
		  
		  Nog-eens verwys ik, wat die publieke voordrachten aangaat, naar den
			 vorigen bundel: ze vielen me zeer zwaar!
		  
		  Hoe afgemat, ik hield vol en kweet me zoo goed mogelyk van m'n taak.
			 Voor ‘Publiek’ in gewonen zin, sprak ik twee, drie, malen 's weeks
			 'n uur of drie. Dit was byzaak. Hoofdzaak was, dat ik op zeer weinig
			 uitzonderingen na, dagelyks twaalf tot zestien uren doorbracht in
			 gezelschap van ‘bewonderaars’ die m'n opinie wilden weten over...
			 alles. En m'n keel is zeer gevoelig. De honderden en honderden die 't weten
			 kunnen, roep ik op, om te getuigen of ik 'n grens stelde aan m'n
			 welwillendheid? Of ik spaarzaam omging met de krachten van lichaam en ziel? Of
			 ik niet gaf wat 'n mensch die 't zoeken naar waarheid tot z'n levenstaak koos,
			 aan gelykgezinden geven kàn?
		  
		  Maar niet dààrvan heb ik nu te spreken. Ik moet
			 spreken van de betaalde publieke lezingen die ik hield met het doel om
			 nu eindelyk vrouw en kinderen by my te houden.
		  
		  Byna overal had ik te stryden met een - naar me bleek, opzettelyk
			 levendig gehouden - vooroordeel: ‘dat het zeer onfatsoenlyk was, my te
			 gaan hooren.’ Op één plaats ging dit
			 zóóver, dat de Kommissaris van Politie me vóór de
			 lezing 'n bezoek bracht om my te waarschuwen dat-i in-dienst zou
			 tegenwoordig zyn, en dat-i my het woord ontnemen zou indien ik de
			 ‘publieke zedelykheid’ aanrandde. ‘Liever echter’ zoo
			 zei de welmeenende man ‘zou hy om-mynentwille zien dat ik, om
			 onaangenaamheden te voorkomen, de lezing opgaf.’
		  
		  Dit nu deed ik niet. Maar dat ik in zulke omstandigheden, op
			 die plaats m'n moeielyk doel niet veel nader kwam... zou wel 
			 dickens bevreemden, maar kan
			 begrepen worden door elken Nederlander die verstand heeft van Nederlandsche
			 fatsoenlykhedens.
		  
		  En vrouw en kinderen wachtten!. . . . . . . . . . . . . . . . .
			 .
		
		
		  1005.

		  Neen, 
			 post, ik vertel m'n leven niet.
			 Misschien verwyt me reeds nu de lezer dat de zoo-even opengelaten regels - ik
			 slikte daar den inhoud van veel boekdoelen in! -
{==287==} {>>pagina-aanduiding<<}
 niet
			 ‘mooi’ genoeg, en 't schryvers-honorarium niet waard zyn. Wel
			 mogelyk, maar...ik heb ze duurder betaald!
		  
		  Spoedig nu X afgedaan! De stryd met het kwaadaardig veroordeel
			 dat geen fatsoenlyk man vrouw en dochters mocht binnenleiden in de zaal waar
			 ik spreken zou, was zwaar.
		  
		  Doch zoolang men de betichting slechts mompelend uitbracht, zoolang
			 de laster zich beschroomd toonde, wàs 't nog 'n stryd. Ik poogde...
			 beproefde... hoopte, te overwinnen. Eenmaal, meende ik, zou de waarheid
			 doorbreken, vooral daar de velen die my tegenwerkten, nog altyd niet openlyk
			 met hun voorgewende grief durfden voor den dag komen.
		  
		  Ik streed zoo goed ik kon. Helaas, ik had het recht niet my
			 terugtetrekken: m'n gezin wachtte!
		  
		  Gedurig poogde ik my de hoop optedringen dat ik in 't eind slagen
			 zou.
		  
		  Het schetsen van die worsteling zou misschien 't aanzyn geven aan de
			 bekende ‘mooie’ bladzyden. Hierom sla ik 't over. Ik mag geen
			 premie zetten op het martelen.
		  
		  M'n gezin wachtte op den uitslag, en te angstiger nu, omdat het
			 laatst bedrog van m'n ‘vrienden’ me zeer drukkend belastte met de
			 gevolgen van veel maatregelen die ik in m'n goedig vertrouwen genomen had. Deze
			 gevolgen waren ditmaal nadeeliger dan ooit te-voren, en wel zóó
			 dat zy 'n beslissend-noodlottigen invloed dreigden uitteoefenen op de geheele
			 toekomst der mynen, en op 't weinigje toekomst dat mezelf nog restte. Een
			 bedreiging die dan ook volkomen verwezenlykt is.
		  
		  Ik was beschaamd voor m'n kinderen. Gedurig klonk my de nooit gedane
			 vraag in de ooren - o, veel smartelyker dan wanneer ze uitgesproken ware! -
			 ‘waarom hebt ge ons hier geroepen? Hier, in dit land zonder zon? Hier,
			 waar niemand ons schynt te kennen? Hier, waar 't leven zoo moeielyk is?
		  
		  Ik moest deze vragen wel verstaan uit de mededeeling hoe ze in den
			 vreemde geacht waren als edele ballingen, zy die met hunne moeder op de straten
			 van Amsterdam waren uitgejouwd!
			  *
		  
{==288==} {>>pagina-aanduiding<<}
 
		  Die lezingen moesten slagen!
		  
		  Men meent zeer veel gezegd te hebben als men spreekt van 'n stryd op
			 ‘leven en dood.’ De stryd dien ik te voeren had, was angstiger!
		  
		  Dood? Wat is dat?
		  
		  Er dreigde my iets zwaarders! Ik moest aan m'n kinderen het bewys
			 leveren dat ik recht op hun vertrouwen had, ik die hun nooit iets zeide, dan
			 wat ik voor waar hield!
		  
		  Die leningen moesten slagen.
		  
		  En ik worstelde!
		  
		  Eensklaps werd ik genoodzaakt den stryd optegeven.
		  
		  Wat tot nog toe slechts gefluisterd werd in 't verborgene, verscheen
			 in de Arnhemsche Courant...gedrukt!
		  
		  Er was 'n soort van lichaam gegeven aan 't spook van den laster. De
			 leugen-demon was ingevaren, had 'n domicilie, en 
			 kappelman kon met zoo'n vod in de
			 hand zegevierend tot vrouw en dochters zeggen:
		  
		  - Zie je wel?
		  
		  M'n voordrachten - hier zeer in 't byzonder die van
			 Vorstenschool - waren:
		  
		  ‘beneden de aandacht van 'n beschaafd
			 Publiek.’
		  
		  Had ik onrecht eenige bladzyden geleden deze handelwyze te
			 vergelyken by 'n dolkstoot? By diefstal?
		  
		  Zoo ja, dan ligt m'n fout hierin, dat ik 't niet
			 ‘moord’ noemde!
		  
		  Kan men op laaghartiger wys iemand meer afnemen, dieper wonden?
		
		
		  1006.

		  Dat zoo'n blad zich tot medeplichtige maakt, en weldra tot
			 voorganger van de velen die er belang by hebben - Staatkunde! -
			 m'n stem te smoren, en zelfs van anderen die 
{==289==} {>>pagina-aanduiding<<}
 dit pogen zonder
			 eenig doel hoegenaamd, en alleen uit baldadigheid (610, vlgg.) schynt de kranten-eer niet te schaden.
		  
		  Vindt de lezer na deze opheldering m'n voorberichtje by
			 Vorstenschool ‘onheusch?’ Gaf ik niet veeleer daarin blyk
			 van gematigdheid? En voegt het aan lieden die zich verlagen tot zulken
			 sluipmoord, hun slachtoffer te beschuldigen van
			 ‘onbescheidenheid?’
		  
		  En zelfs nu nog zou ik de strekking en de gevolgen van dien coup
			 de Jarnac verzwegen hebben, indien de aanklacht loyaal ware
			 ingetrokken. Maar dit doet het ellendig ding niet. Behalve de poging om my
			 op-nieuw in staat van beschuldiging te stellen, verwikkelt het de
			 schuldbekentenis met 'n zaak die oorspronkelyk daarmee niets gemeens had. De
			 brave X zegt: dat hy, na m'n verklaring, thans in Vorstenschool geen
			 parodie meer ziet op ‘een vorst’ en - staat er - ‘dit was
			 het wat ons 'n afkeurend oordeel deed uitspreken.’ Leugen! Er stond
			 dat m'n voordracht: beneden de aandacht was van 'n beschaafd
			 publiek. Nog-eens sommeer ik X, om te herhalen wat-i gezegd heeft. Dan zal
			 er blyken dat z'n teedere zorg voor de eer van onzen Koning, van zeer recente
			 vinding is. Gesteld dat m'n ‘schets van de wyze waarop zekere
			 hooggeplaatste personen hun roeping opvatten’ hinderlyk wezen kon
			 voor willem iii, sedert wanneer is de
			 radikale X beeldhouder geworden van 't wapenschild der Oranjes? En sedert
			 wanneer openbaart zich de legimiteits-religie - die van den Arnhemmer
			 nogal! - in 't afkeuren van 'n letterkundig produkt als zoodanig? Is ook
			 dit alweer een der vele soorten van ‘staatkunden’ die ik te
			 brandmerken heb, dat men litterarische blunders en zedelyke laagheid, tracht
			 wegtestoppen onder... Staatkunde?
		  
		  Neemt nog altyd het krantenlezend publiek zoo-iets voor goede munt
			 aan? Ik niet!
		  
		  En ik hoop te bewerken dat ten-laatste ook het Publiek zich iets
			 minder gewillig late bedriegen.
		  
		  Daartoe is o.a. noodig dat men zekere soort van...
			 ‘staatkunden’ leere onderscheiden van... Staatkunde!
		  
		  't Spreekt vanzelf dat zoo'n X by voorkomende gelegenheid in
			 Verkiezingen doet. Hy praat dan mee over eer, landsbelang, deugd, goede
			 trouw, loyauteit, enz. enz. alsof-i nooit had te-pronk gestaan in
			 gezelschap van z'n vrind Q.
		  
		  Ook deze - let op de homogeniteit! - ook deze, die by 
{==290==} {>>pagina-aanduiding<<}

			 'n andere gelegenheid 'n gelyk schelmstuk bedreef, zal zich niet ontzien
			 meetespreken over Staatkunde! Men kan verzekerd zyn dat er van zoo'n
			 pneuma altyd 'n deel naar den Haag waait. En hieruit wordt voor den
			 staatkundigen metereoloog de atmosfeer van 't Binnenhof verklaarbaar. Deze
			 soort van opmerkingen vloeien voort uit myn staatkundige studien, uit
			 myn staatkundige ondervinding.
		  
		  De Multatuli-kommissie...
		  
		  Ik sla nu over wat ik dáárvan zou te zeggen hebben.
			  * Er bestaan
			 treurige redenen voor dit zwygen, die ik niet dan in de uiterste
			 noodzakelykheid zal noemen. De... pogingen van die kommissie - ik druk me hier
			 onjuist uit, maar kan op 't oogenblik niet anders! - die... pogingen dan,
			 moesten verydeld, zoowel als 't oogmerk waaraan ik m'n lezingen trachtte
			 dienstbaar te maken.
		  
		  Daartoe bracht Q 't zyne by. En ik verzeker hem dat-i beter geslaagd
			 is dan hyzelf weten kan. Hy veroorzaakte meer kwaad dan-i waard is. Ook weer
			 met behulp van àndere invloeden... dit is waar - 't suum cuique
			 wordt hier zeer moeielyk! - maar toch... 
		  
		  Neen, edele 
			 post, die zoo ruiterlyk party
			 trekt voor wien ge miskend waant, zeg niet - alsof 't aan my lag! - dat
			 ik:
		  
		  ‘het kwade gryp met beide handen, en 't goede niet zien
			 wil.’
		  
		  Juist andersom! Ik smacht naar 't goede. Nog altyd verheug ik my
			 innig, primitief-kinderlyk, zoodra ik zedelyke schoonheid ontwaar, of al ware
			 't slechts iets dat daarop uit de verte gelykt. De vermoeienis - en de smart! -
			 van 't hekelen, maakt my 't pryzen en liefhebben tot genotryke rust, niet
			 zonder zekere daaruit verklaarbare neiging tot overdryving van lof.
		  
		  En zeg niet:
		  
		  ‘Vertel ons uw leven!’
		  
		  Beste jongen met uw petrus-natuur, ik mag de tallooze
			 Malchen niet blootstellen aan uw driftige verontwaardiging, schoon 't nog altyd
			 de vraag blyft of gy u onbesuisd toonen zoudt vóór my, als thans
		  	in uwen brief tégen my... doch hier-
{==291==} {>>pagina-aanduiding<<}
van  later!
		  
		  Bovendien, het verhaal van m'n geheel leven, zou - al bestond het
			 dan uit bladzyden als waarvan ik zoo-even sprak - geen stof leveren tot wat de
			 hoorders van chresos ‘mooi’ noemen. Na Lebak vooral, is
			 het daartoe te eentonig. Het tragisch effekt wordt bedorven door de byna
			 onafgebroken aaneenschakeling van 't zelfde. Bedenk dat het leveren van 'n werk
			 dat niet ‘mooi’ is, voor my gelyk staat met 'n doodvonnis. Ik moet
			 ‘mooie’ dingen vertellen, of sterven.
		  
		  Ik klaag niet. Ik klaag aan.
		  
		  En nu begin ik heusch aan uw brief in de Vox! Iets er uit
			 deed ik reeds af, niet waar?
		
		
		  1007.

		  Het doet my innig genoegen, dat de heer 
			 post blyk geeft, niet beducht te
			 zyn geweest voor ‘uitkleeden.’ Integendeel, hy valt my aan op 'n
			 manier die menigeen in myn geval nopen zou dat te beproeven, en speelt den
			 Gallier. ‘Spelen’ is onjuist gezegd. Wanneer ik goed lees, is hier
			 geen spraak van 'n rol. Hy treedt flink op, voor wat hem toeschyntRecht
			 te zyn, en geeft door z'n toon... 
		  
		  Honderd tegen één, dat de meeste lezers daarin 'n
			 captatio malevolentiae ontdekken!
		  
		  ...door z'n toon geeft-i bewys van lief vertrouwen op 't goede in
			 my. Ik zeg hem vriendelyk dank. Manlius groet hem.
		  
		  Ik zeide dat ik niet zoozeer het stuk van den heer post
			 wilde beantwoorden, als wel naar-aanleiding daarvan eenige opmerkingen maken,
			 iets als 'n Studie. Ik hoop dat hy, en anderen, daarin vinden mogen wat
			 als antwoord zal kunnen gebruikt worden.
		  
		  Eerst iets over die schynbare malevolentie. Hierin ligt 'n
			 bekwaamheid die haar bestaan te danken heeft aan oppervlakkigheid en diepte
			 te-gelyk. Geen diplomaat - in 't een-of-ander ‘vergrysd’ - zou 't
			 handiger kunnen aanleggen om m'n satire te ontwapenen, dan dit hier onze
			 Gallier doet met z'n barre woorden, en - let wel! - zonder overleg! 't Is
			 waarlyk jammer dat hy ‘studeert’ of althans dat-i... student is. En
			 wel jammer ook dat-i later, meer dan nu bedorven door ‘school’ nog
			 meer wysheid zal verliezen door 't luisteren naar die brutale leermeesteresse
			 der dwaasheid: ondervinding! O, hoe men hem straffen zal voor 't involgen der
			 
{==292==} {>>pagina-aanduiding<<}
 grandes pensées qui viennent du coeur! Zal er niet
			 'n tyd komen, waarin hy 't niet verbranden van z'n schepen tot artikel
			 één maakt van polemische krygskunde?
		  
		  ‘Hm... 'n paar galeitjes heeft-i nu reeds aangehouden!’
			 zullen sommigen meenen?
		  
		  Omdat-i my ‘meester’ noemt? Omdat er in z'n stuk
			 zinsneden voorkomen, die op m'n streven naar waarheid doelen?
		  
		  Maar eilieve, den ‘meester’ verwyt hy fouten. Hy
			 beticht den waarheidzoeker van leugen en laster.
		  
		  Vanwaar moest de welwillendheid komen, die hy zich dan mynen zou
			 door het toekennen van dien rang, door 't erkennen van dat streven? Ik zeide
			 reeds dat m'n meesterschap onereus was. Slechts in deze
			 hoedanigheid draagt post het me op. En dat streven? Hy erkent het
			 slechts voorwaardelyk, en in-zooverre ik hem behoorlyk te-woord sta.
		  
		  Gesteld dat ik hem afwees met 'n makkelyk beroep op 
			 995... òf-i me spoedig degradeeren
			 zou! Me dunkt dat dit den brutalen Gallier is aantezien!
		  
		  En hy zou geen ongelyk hebben.
		  
		  De zaak is dat hy zich evenmin heeft toegelegd op 't capteeren van
			 welwillendheid, als in-acht genomen tegen 't opwekken van wrevel. Hy verlangt
			 opheldering van wat hem duister voorkwam, herstel van onrecht. Dit is
			 alles.
		  
		  En juist omdat dit by hem alles is, heeft hy op zeer groote
			 welwillendheid aanspraak. Na 't zoo dikwyls afwyzen van valschen lof... 
		  
		  De Havelaar was heel ‘mooi’ maar... 
			 fransen van de putte is -
			 ten-tweede-male nu - minister! Ziedaar 'n mooivindery die ik evenmin begryp als
			 ik er mee gediend ben.
		  
		  ...na 't wraken van verraderlyke toejuiching, meen ik my 't genoegen
			 te mogen gunnen, zonder verstoordheid te antwoorden op welmeenende
			 berisping.
		  
		  Volgens den heer post dan, maak ik me schuldig:
		  
		  in de eerste plaats, aan... onrechtvaardigheid - hy gebruikt
			 andere termen, maar dit is niet noodig. De beschuldiging van onrechtvaardigheid
			 is ruim voldoende! - aan onrechtvaardigheid jegens 't Nederlandsche
			 volk ‘dat my niet kent.’ Ik 
{==293==} {>>pagina-aanduiding<<}
 klaag de
			 Natie aan van: ‘luiheid en valsheid.’
		  
		  De schryver citeert hierby 
			 963 (blz. 172 van dezen
			 bundel) 'tgeen me verwondert. Op veel andere plaatsen namelyk, stel ik
			 èn m'n Publiek èn de Nederlandsche Natie in staat van
			 beschuldiging, en juist ik zou me op diezelfde bladzyde beroepen hebben
			 om me te verdedigen tegen zoo'n verwyt van onrechtvaardigheid. Daar immers
			 staat duidelyk:
		  
		  ‘Wil men nu, in-plaats van “Natie”
			 hier lezen: de weinigen die in elk dezer Nederlandsche vakken de Natie
			 vertegenwoordigen, my wel. Doch ook dan nog blyft me immer 'n beroep op 't
			 woord van den ketterjager over: de geuzen hebben de kerken geplunderd, de
			 katholieken hebben 't niet belet... zy allen zyn even schuldig.’
		  
		  Godbewaarme dat ik m'n beginselen zou ontleenen aan 
			 de vargas! Indien ‘de
			 Natie my niet kent’ zooals de heer post beweert... 
		  
		  Hy is te goed 'n leerling, om zich te vergenoegen met zoo'n
			 onbekenden meester!
		  
		  ...indien de Natie my niet kent, dan wil ik 'n oogenblik lang
			 ongelyk hebben, juist lang genoeg om in 't voorbygaan de Atheners
			 onschuldig te verklaren aan den dood van 
			 sokrates. De in alle
			 schoolboekjes geleeraarde voorstelling van die misdaad, eischt dringend
			 revizie.
		  
		  En veel meer nog. Niet de Zwitsers verzetten zich tegen de
			 heerschappy van Oostenryk. Het waren niet de Spartanen die Messenie
			 ten-onder brachten. Niet de Nederlanders, die tegen Spanje opstonden.
			 Niet de Franschen die hun koning onthoofden in '93. Niet de Joden
			 die jezus kruizigden. Enz.
		  
		  De schande of de eer die deze en dergelyke handelingen met zich
			 voerden, mag dus niet worden geweten of toegekend aan geheele volkeren. By al
			 die gelegenheden zouden duizenden Zwitsers, Spartanen, Joden, enz. even
			 goed als nu de heer post, het recht hebben te zeggen: ik deed
			 niet mee aan die verkeerdheid, of: ik mag geen aanspraak maken op 'n
			 deel van die eer. Dus: de natie is onschuldig, of: verdient dien lof
			 niet.
		  
		  Om de ongegrondheid van de beschuldiging intezien, dat ik
			 ten-onrechte een totum pro parte aanneem, behoeft men slechts eenige
			 bladzyden Geschiedenis te schryven, en daarby telkens in-plaats van 'n
			 volksnaam 't byzonder gedeelte van zoo'n 
{==294==} {>>pagina-aanduiding<<}
 volk aanteduiden, dat in
			 elk voorkomend geval bedoeld wordt. Een lastig werk! Neen... 'n onuitvoerbaar
			 werk. Het geschiedschryven zou daardoor 'n onmogelykheid worden.
		  
		  Hebben de Duitschers in 1870 al dan niet oorlog gevoerd met
			 de Franschen? Ja, immers? Wordt deze waarheid te-niet gedaan door de
			 opmerking dat aan beide zyden millioenen individuen geen deel namen aan den
			 oorlog? Dit zal niemand beweren.
		  
		  Men zegt, en ik geloof 't wel, dat de Duitschers op dit
			 oogenblik in Frankryk gehaat zyn. Wordt deze stelling bestreden door enkele
			 huwelyken tusschen Duitschers en Françaises? Dit geloof
			 ik niet.
		  
		  De vraag is: wanneer mag men in dezen zin 't door my telkens
			 onderhaald lidwoord de gebruiken? Wanneer mag men spreken van de
			 Natie?
		  
		  Een oneerlyk kibbelaar zou hierop kunnen antwoorden: nooit! Er is
			 geen hoedanigheid te bedenken, die aan alle leden van 'n Volk eigen is,
			 geen handeling of passie - op 't ouder worden na - waaraan allen gelykelyk
			 deelnemen, of waardoor allen op dezelfde wyze worden geaffekteerd.
			 Zoo'n debater zou, om konsekwent te zyn, nog verder moeten gaan, en 't
			 bepalend lidwoord ongerymd verklaren by nagenoeg alle nomina van kollektieve
			 beteekenis. Men zegge dan niet: ‘het leger streed dapper.’
			 Er is weinig menschkunde noodig om te berekenen dat er in elk leger lafhartigen
			 zyn. De uitdrukking: ‘de familie leefde gelukkig’ zou
			 inkorrekt wezen, omdat ieder begrypen kan dat de kinderen wel eens last hadden
			 van tandwisselen, de volwassenen van de dagelyksche tegenspoedjes die ook in 't
			 allergelukkigst leven onvermydelyk zyn, en de oudjes van... hun ouderdom. Het
			 zou dan ook verboden wezen, de stad A, of het land B. welvarend
			 te noemen, want... in die stad en in dat land zyn armen. Enz.
		  
		  Zulke redeneeringen nu, valsch door overmaat van onbruikbare
			 juistheid, verwacht ik van den heer post
			 niet. Hy zal erkennen dat men in zekere gevallen, naar 't spraakgebruik - en
			 dus in waarheid want: verba valent usu - mag spreken van het Volk,
			 van de Natie.
		  
		  Waar en wanneer mag men dit doen? Waar en wanneer mag men 't niet
			 doen?
		  
		  Ikzelf ergerde my te dikwyls aan 't slordig generalizeeren
			 
{==295==} {>>pagina-aanduiding<<}
 van onbekookte opmerkingen, dan dat ik niet gaarne zou meezoeken
			 naar iets als norm waaraan wy de verantwoordelykheid of de aanspraken
			 van 'n natie kunnen toetsen. Wie in zoodanig onderzoek niet dan met volstrekte
			 juistheid tevreden is, doet denken aan den onwilligen knaap die z'n
			 ‘sommen’ niet maken wil, onder voorwendsel dat-i met decimalen toch
			 niet alle breuken kan uitdrukken. Ik geloof dat er mogelykheid is de zaak
			 helder genoeg te maken voor ons doel.
		  
		  Als leidraad houd ik me nu aan 't stuk van den heer post.
			 Hy beweert niet dat m'n klachten ongegrond zyn als zoodanig - 'nthesis
			 die door ouderen stilzwygend schynt gesteld te worden - doch dat ik
			 verkeerdelyk allen in de plaats van enkelen beschuldig. Is
			 dit zoo? Kan ik dit bedoeld hebben by 't herhaald gebruik van de
			 woorden: Volk, Natie, Publiek? Zou 't noodig geweest zyn,telkens
			 die woorden te omschryven, aantevullen, nader te bepalen, met 'n vervelend:
			 het gedeelte des Nederlandschen Volks, dat... enz? Met: de
			 personen, die in dit byzonder geval zouden kunnen beschouwd worden de Natie
			 te vertegenwoordigen... enz.? Met: de zoodanigen onder m'n
			 Publiek, die ik, na telling, zifting en schatting, misschien zou mogen
			 aannemen als bruikbare monsterstalen van 't geheel... enz.?
		  
		  Dit kan geen weldenkende vorderen. En dit vordert dan ook m'n
			 opponent niet. Ik ben overtuigd dat hy in 't algemeen de dialektische
			 oorbaarheid van 'n totem pro parte erkent. Hyzelf maakt er gebruik van,
			 waar-i spreekt van: ‘de - ik onderstreep - van: de modernen, van:
			 de Amerikanen.
		  
		  Alzoo aannemende dat niet alle leden van 'n Volk behoeven
			 aanwezig te zyn ad collegium constituendum, en tevens dat daartoe toch
			 meer personen worden vereischt, dan de door den bekenden spreuk gevorderde
			 drie, dobberen wy, wat Nederland aangaat, tusschen die tres en
			 drie millioen. Tusschen deze beide uitersten in, moet alzoo zeker cyfer liggen,
			 dat volgens sommigen hoog genoeg wezen zou om, naar de gebruikelyke
			 manier van spreken die ik als oorbaar aannam, voor 't geheel genomen te
			 worden. De bepaling van dit cyfer laat ik aan m'n loyalen opponent over, mits
			 hy daarby gelieve te letten op 't getal der van m'n werken verspreide
			 exemplaren, vermenigvuldigd met het gemiddeld aantal lezers dat zich
			 vermoedelyk van 'tzelfde exemplaar bedient. Hoe hoog deze cyfers zyn, is my
			 onbekend, en ik troost me te gemakkelyker in deze onkunde omdat ook hier alweer
			 geen behoefte is aan mathematische juistheid. Ik geloof te mogen
{==296==} {>>pagina-aanduiding<<}

			 beweren dat 'n zeer groot getal Nederlanders m'n werken gelezen
			 heeft.
		  
		  Vraagt iemand - 'n debating-subtiliteitje dan! - wat ik 'n
			 zeer groot getal noem? Een zoodanig, dat de norm van daarby uit den aard
			 der zaak vergelykbare hoeveelheden, evenveel of meer te-boven gaat, dan 't
			 grootst verschil van die hoeveelheden onderling bedraagt. Dat ook deze proef
			 van 'n definitie aanleiding zou kunnen geven tot leuterend gekibbel, spreekt
			 vanzelf. Voor ons tegenwoordig doel is ze korrekt genoeg, dunkt me.
		  
		  Een zeer groot deel van 't Nederlandsche Volk heeft alzoo m'n
			 werken gelezen. Er kan niet worden verondersteld dat ze gekocht zyn voor
			 scheurpapier - dat goedkooper te krygen is - of voor uitvoer naar Kamschatka,
			 waar men geen Hollandsch leest.
		  
		  In-weerwil hiervan - ik hoor 't den heer post zeggen, en hy
			 zou gelyk hebben - ben ik niet populair...
		  
		  Dit laatste woord is onlangs door Dr. 
			 feringa eenigszins toegelicht. Hy
			 zegt o.a. in z'n Tydschrift Vrye Gedachte:
		  ‘populair is de brief van Levi Mozes Zadok uit de Krim. Populair
		  zyn de meeste aardigheden van Uilenspiegel, hoe flauwer hoe
		  populairder.’
		  
		  Inderdaad, ik ben niet populair. Ik vleie my, weinig of geen
			 lezers te hebben onder 't deel van Publiek, waaraan die Mozes Zadok z'n
			 lauwren te danken heeft. Myn lezers behooren tot het gezelschap van den
			 heer 
			 post. En juist hieruit betoog ik
			 dat het cyfer waarvan ik zoo-even de bepaling aan hem overliet, veel grooter
			 beteekenis heeft, dan wanneer ik populair ware in lageren zin. Juist
			 immers omdat ik dit niet ben, heeft het bedrag van de verspreide
			 exemplaren 'n geheel andere bewyskracht, dan wanneer 't veld dat de door my
			 gestrooide zaadkorrels in zich opneemt, uitgestrekter ware, d.i. in dit geval:
			 van minder goede hoedanigheid. Alweer vraag ik nu m'n opponent, of naar zyn
			 oordeel de personen die my lezen, àl dan niet behooren tot het meer
			 ontwikkeld deel der Natie? Aan hèm vraag ik, of men alzoo - na
			 onvolkomen telling overgaande tot meer exakte weging en
			 schatting - zeggen mag: dat de Natie my niet kent?
		  
		  Juist zy immers die me niet kennen, behooren tot dat deel des Volks,
			 waarop men 't woord: de Natie niet zou kunnen 
{==297==} {>>pagina-aanduiding<<}
 toepassen,
			 zonder 't beter deel daarvan te beleedigen?
		
		
		  1008.

		  Wat waar is, moet aan alle kanten waar zyn. Ik wil de voorafgaande
			 redeneering herhalen in anderen vorm.
		  
		  Waar ik spreek van de Natie, bedoel ik natuurlyk: 't gedeelte
			 der Natie dat my kent. Het behoeft immers geen betoog, dat ik m'n
			 aanklacht niet uitstrek tot blinden, idioten, personen die - in gewonen zin nu
			 - niet lezen kunnen? Niet tot armen, werklieden, en 'n zeer groot gedeelte van
			 den middelstand? Niet tot de ongelukkigen wien: ‘dat alles niets
			 mag zyn’ volgens louise? Niet tot dezulken alzoo in wie
			 ‘elke poging tot verzet...
		  
		  Hier: verzet tegen onwetendheid en onrecht!
		  
		  ...door de barre werkelykheid zou worden ‘bestraft met...
			 honger.’
		  
		  Wel ook ten-behoeve van dezulken, maar immers niet
			 voor dezulken, zyn m'n werken geschreven?
		  
		  Ik schryf immers voor hen die, als de heer post, het
			 onschatbaar geluk hebben, zich 'n levenstaak te mogen kiezen? Voor hen
			 ‘die - zyn woorden! - ook al bindt men hun een hand op den rug,
			 nog altyd een tweede overhouden om te stryden voor de waarheid?’
		  
		  ‘Zoo hoop ik eenmaal te doen, zegt post, en ook myn
			 motto zal zyn: een zaaier ging uit om te zaaien.’
		  
		  Hy begint goed, waarachtig!
		  
		  Voor zùlke zaaiers schreef ik.
		  
		  Voor hen die betuigen zóó te willen arbeiden.
		  
		  Zy behooren relatief tot de besten des Volks, en
			 stellig tot de goeden.
		  
		  Juist zy zyn het die m'n werken lezen.
		  
		  Zy immers vormen 't pars dat ik voor 't geheel
			 nam.
		  
		  Ik knipte dus m'n staal van den besten kant.
		  
		  De beschuldiging alzoo, dat ik de Natie ‘laster’
			 - lees: onrechtvaardig beschuldig - door haar de fouten te verwyten die ik
			 opmerk in myn Publiek, zou nederkomen op iets als:
		  
		  ‘Ge hebt onrecht dit stuk laken slecht te noemen. Het is
			 zeer 
{==298==} {>>pagina-aanduiding<<}
 ongelyk, en ge zaagt er slechts 't beste eind
			 van.’
		
		
		  1009.

		  Wat waar is, moet aan alle kanten waar zyn. Dus: nog-eens, en:
			 ‘anders’ in grafschrift-manier.
		  
		  Deed de heer 
			 post al of niet 'n
			 goed werk, door 't schryven van dien brief?
		  
		  Me dunkt ja.
		  
		  En hemzelf schryf ik te veel hoogmoed toe, om dit te ontkennen.
		  
		  Hoe oordeelt hy dan over de duizenden die niet deden
			 wat hy doet, en die daartoe minstens evenzeer geroepen waren?
		
		
		  1010.

		  Ik verzoek verschoond te blyven van 't beroep op ‘gebrek aan
			 talent.’
		  
		  Indien dit gebrek de oorzaak ware, zou 't op zichzelf 'n grond zyn
			 om de Natie - dan inderdaad ‘de’ in
			 alleronbepaaldst-lidwoordelyken zin! - de Natie, die zoo algemeen
			 uitstak in talenteloosheid, te minachten.
		  
		  Waarlyk, dit voorwendsel ter verontschuldiging levert 'n grief
			 te-meer! Want... 'n voorwendsel is het!
		  
		  Geen talent? Maar zyn ze dan allen bedriegers, zy die toch dagelyks
			 voorgeven wysheid te verkondigen op kansel of katheder, in krant- of
			 Kamer-speeches, in tydschriften, brochures of lyvige boekdeelen, in
			 Kieskollegien, geleerde Genootschappen of pleitzaal? Zouden dan al die
			 honderden en duizenden personen dieven zyn van 't honorarium dat men hun
			 uitbetaalt in levensonderhoud, eerbied en gehoorzaamheid?
		  
		  Nooit bleven er aan de akademien leerstoelen onbezet: ‘omdat
			 het vereischte talent ontbrak.’ Nooit ging eenig geleerd genootschap
			 te-gronde: ‘uit gebrek aan talentvolle kandidaten voor 't
			 lidmaatschap.’ Nooit vinden wy in onze boeken of andere
			 voorlichtings-organen, wat de verwers ‘heilige dagen’ noemen, met
			 'n nootje van den uitgever: ‘hier was 't auteurlyk talent òp. De
			 lezer wordt vriendelyk verzocht, 'n paar kolommen of bladzyden lang, zichzelf
			 te onderwyzen.’ Nooit ook - na de meest verkwistende konsumtie van
			 ministers - bleef de groene tafel onbezet: ‘omdat het talent van
			 de Natie was uitgeput’ tot en met het grondsop toe. In
{==299==} {>>pagina-aanduiding<<}
 onze Volksvertegenwoordiging - zie byblad - loopt het talent golvend
			 over den rand der zetbakken van 's Lands Drukkery, en bedreigt de Natie... 
		  
		  De Natie! De, de, de... de geheele Natie
			 ditmaal!
		  
		  ...met 'n vreeselyken zondvloed!
		  
		  Las men ooit dat de Voorzitter de Heeren uitnoodigde, de zitting
			 zwygend te houden, omdat er, wèl gewogen, wat weinig talent in de zaal
			 was?
		  
		  Waarlyk, voor elke nationale-wysheidsbehoefte is 't vermoedelyk
			 noodige talent steeds in zeer ruime mate voorradig geweest. Tot in een der
			 moeielykste vakken toe, tot in Kritiek namelyk, schynt altyd over 'n
			 onafzienbaren voorraad van dat artikel te kunnen beschikt worden... en er
			 zou pénurie aan talent zyn?
		  
		  Allons donc!
		  
		  Door wie of wat werd en wordt dan zoo lang reeds 't Land geregeerd?
			 Wie of wat oreerden, kodificeerden, preekten, dogmatizeerden, hoofdartikelden,
			 doceerden en professerden?
		  
		  Geschiedde dit alles door mannen zònder talent?
		  
		  O, voorwaar, wie 't ‘visschig zwygen’ op rekening stelt
			 van gebrek aan talent, spreekt 'n kwaadaardiger: ‘de Natie
			 uit’ dan ik me ooit veroorloofd heb! Hy moge op z'n ooren passen, als
			 post zich eens den tyd gunt hem 'n brief te schryven in de
			 Vox!
		
		
		  1011.

		  De reden van bestaan van 't voorgaand nummer wordt verklaard door 'n
			 opstel dat dezer dagen (1872) in 't Humoristisch Album verscheen. De
			 schryver vergeve my, dat ik z'n klacht schynbaar spottend afdoe. Ik erken dat
			 z'n woorden een ernstige behandeling verdienen... welnu, ik jok er mee om niet
			 te schreien! Ziehier dat stukje:
		  TALENT.
 
Talent, talent - daaraan ontbreekt 't,
			 talent, sty1, smaak, phantazie! Neen, 
			 rousseau - gy waart niet
			 zooveel moediger dan anderen toen gy uw Confessions in 't licht gaaft.
			 Duizenden zouden ten biecht durven gaan als gy - maar... 't
			 talent!
Neen. 
			 multatuli - gy moet Publiek
			 niet zoo verachten. 
{==300==} {>>pagina-aanduiding<<}
 Publiek is zoo slecht niet. Publiek is
			 meer onmondig en onmachtig dan onwillig. Duizenden in Holland gevoelen met U,
			 sympatizeeren met U, zouden mèt U willen spreken, denderen, spotten,
			 schreien, bliksemschichten slingeren tegen al wat er lafs en laags is in
			 Politiek en Burgerlyk leven, maar... 't talent!’
		  Den onbekenden schryver m'n groet. Ik hoop eenmaal z'n stuk op
			 andere wyze dan nu te behandelen. Voorloopig verwys ik naar 
			 460.
		
		
		  1012.

		  En nog-eens de tekst: ‘de Natie kent u niet.’
		  
		  Beste 
			 post, zeg me toch wat men dan
			 moet verricht hebben, om zich te houden voor wèl bekend?.
		  
		  Begryp deze vraag wel. Meen niet dat het bekend worden op-zichzelf
			 m'n doel was. Ik kan bewyzen dat ik zoolang mogelyk vermeed ‘aan den weg
			 te timmeren.’
		  
		  Toen ik - op veertigjarigen ouderdom, en vier jaren
			 nà Lebak! - voor 't eerst optrad in 't publiek, had ik 'n sterken
			 tegenzin te overwinnen, die thans nog niet geheel geweken is, en meetelt onder
			 de redenen die my 't verblyf in Holland onaangenaam maken. Ik had en heb geen
			 lust in populariteit, van welke soort dan! Maar... nu er eenmaal geschiedde wat
			 geschied is, nu ik deed wàt ik deed... 
		  
		  Nu vraag ik, wat behoort er door 'n burger van den Staat
			 verricht te zyn, om hem recht te geven tot de meening dat-i by z'n medeburgers
			 - hier: by het beste deel zyner medeburgers! - bekend is?
		  
		  Gy zegt my te kennen, gy. Dit doet me genoegen!
		  
		  En ge zegt het niet om me pleizier te doen. Uw brief zelf bewyst dat
			 ge waarheid spreekt.
		  
		  Welke hoedanigheid in uzelf, is oorzaak van deze bekendheid?
		  
		  Leerdet ge my kennen in de verwaarloosde of in de welbesteede uren
			 van uw leven?
		  
		  Me dunkt dat ge my kent omdat ge iemand zyt die stryden wil
			 voor 't goede. Dáárom spreekt ge my aan. Dáárom
			 veroorlooft ge u - zeer goed! - my te behandelen als iemand, u nà genoeg
		  	staande om zonder bitterheid verwyten aante-
{==301==} {>>pagina-aanduiding<<}
hooren  uit uwen
			 mond.
		  
		  Indien ge een dom traag verliederlykt wezen waart, zouden uw fouten
			 en neigingen u verhinderd hebben, u met my bezig te houden. En als ge lafhartig
			 waart, hadt ge my dien brief niet geschreven.
		  
		  Daar ge dit alles niet zyt, en omdat ge moedig 't goede
			 zoekt, leerdet gy my kennen.
		  
		  En ge zegt: dat de Natie my niet kent?
		  
		  Beste post, ben ik 't nu die ons Volk
			 ‘onheusch’ bejegent? Ik, of... petrus zelf in hoogsteigen
			 driftige persoon.
		  
		  Straks zal ik nog aan 't genezen moeten gaan van de ooren die ge...
			 beschermd hebt!
		
		
		  1013.

		  Anders. De Natie kent my niet, meent ge, en ge zegt dit
			 in-verband met uw aanklacht dat ik die Natie ten-onrechte beschuldig van
			 luiheid en valsheid?
		  
		  Maar... zou niet m'n aanklacht juist dóór uw meening
			 gestaafd worden, als die meening gegrond was? Gesteld eens dat het Volk
			 verplichting aan my had, gesteld dat er aan deze verplichting niet werd
			 voldaan, ligt er dan vermindering van schuld in de omstandigheid dat de
			 schuldenaar z'n eischer niet ‘kennen’ zou? Maar eilieve, juist in
			 dit niet kennen van iemand dien men behoorde wèl te kennen, ligt dan de
			 fout. Het ignoreeren is in zoo'n geval noch grond tot rechtsweigering,
			 noch ook zelfs 'n hiertoe bruikbaar voorwendsel... het is de rechtsweigering
			 zelf. Juist dáárover immers zou ik dan te klagen hebben!
		  
		  Nog-eens, gesteld dat ik aanspraak had op dankbaarheid...
			 
		  
		  Moet ik U zeggen dat dit geenszins het standpunt is, waarop
			 ik me plaats? Ik dring slechts aan op 't belang van m'n krediteur, en vraag
			 voor myzelf niets dan wat dááruit ware afteleiden.
		  
		  Gesteld dat ik te vergelyken ware met dezen of genen... held,
			 aan wiep 't vaderland verplichting heeft, met... 
			 beukels van Biervliet, als ge
			 wilt. Zou men dan 't onthouden van de burgerkroon verontschuldigen door de
			 verzekering: ‘dat men hem niet kende?’ Me dunkt dat
			 beukels juist dáárover recht van klagen hebben zou...
		  	als 't hem ten-minste om dat haring-
{==302==} {>>pagina-aanduiding<<}
kroontje te doen
			 was.
		  
		  Maar niet hierin mag z'n grief liggen. Hy is bedroefd omdat het
			 niet-kennen van z'n persoon overgaat in miskenning van de zaak
			 die hy voorstond. Hy ziet in, dat het kaken even gebrekkig wordt toegepast als
			 de dankbaarheid, en dat alzoo de industrie waaraan-i z'n leven wydde, op weg is
			 naar Schotland of... naar Berlyn. Dáárover klaagt hy!
		  
		  Om aftestappen van deze vergelyking - in 'n bui van bescheidenheid
			 koos ik met voordacht 'n held wiens verdiensten ik nooit begrepen heb - ik
			 vorder geen dank. Ik eisch Recht. En dit eisch ik niet om-mynentwil,
			 maar om-den-wille van henzelf die me dat recht onthouden.
		  
		  En de oorzaak hiervan zou wezen: dat de Natie my niet
			 kent?
		  
		  Maar... wien kent ze dan wèl? Of kent ze niemand?
		  
		  Kent ze wèl iemand, wat heeft de zoodanige verricht om tot
			 die moeielyke bekendheid te geraken?
		  
		  Kent de Natie - nu dring ik aan op de beteekenis van
			 't lidwoord - kent zy de tweehonderd ministers, die wy zonder nut versleten
			 gedurende slechts twintig jaren tyds? Kent zy den zwerm ‘geachte
			 leden’ die haar vertegenwoordigden sedert de herziening der grondwet? Ik
			 geloof het niet.
		  
		  Wil de heer 
			 post 'n proef nemen om de hier
			 bedoelde aanspraken op bekendheid te schatten? Hy stelle zich voor, veertig
			 jaren ouder te zyn, en in 1912 de geschiedenis te schryven van het tydperk dat
			 ik, hy, en z'n aanstaande kinderen, zullen beleefd hebben. Hoeveel portretten
			 van hedendaagsche persoonlykheden zouden een niet àl te gek figuur maken
			 in klassieke lyst?
		  
		  Wanneer ik dus by de Natie niet bekend ben, wat valt
			 er dan te zeggen van al die anderen?
		  
		  Doch niet in deze opmerking ligt de kracht van m'n betoog. Met de
			 roemlooze onbekendheid van al die anderen hebben we hier niet te maken. De
			 vraag is of de historikus post, in wetenschappelyke konscientie, my
			 zou mogen overslaan in z'n Geschiedboek? En zoo neen, of-i by 't noemen van m'n
			 naam, de verzekering zou kunnen te-pas brengen: ‘deze bekende
			 persoonlykheid was by de Natie onbekend?’
		  
			Zou hy niet met zoo'n geruchtmakende verborgenheid aan-
{==303==} {>>pagina-aanduiding<<}
landen
			  in de buurt der ongerymdheid valt schukenscheuer's
			 ‘stille faam’ die, volgens louise, de rechte niet was? Daar
			 't nu van den geschiedschryver post niet te verwachten is dat-i
			 zich zou schuldig maken aan zulke absurditeit, zal hy moeten omzien naar 'n
			 anderen term voor de uitdrukking: ‘niet kennen’ in z'n brief. Ik
			 sla ‘miskennen’ voor. Door deze verandering krygt de ongerymde
			 zinsnede van zoo-even 'n redelyk gezond aanzien, en de gegrondheid myner
			 aanklacht zou volkomen bewezen zyn!
		
		
		  1014.

		  Anders. De Natie kent me niet?
		  
		  Door welk Volk dan, door welken stam, door welke horde, werden alle
			 my betreffende stukken gelezen, die in Nederland verschenen na en over den
			 Havelaar?
		  
		  Is 't valsch of niet, dat men voorgaf my en de
			 strekking van dat boek vergeten te hebben, zoodra er bleek dat ik walgde
			 van den lof over mooischryvery? Toen er bleek dat ik beter was dan men my maken
			 wilde... tot 'n partyman namelyk, en tot 'n politieken vechthaan? Tot 'n
			 sprookjesverteller?
		  
		  Lag er valsheid of niet, in 't gekunsteld ignoreeren
			 van m'n latere werken, byna allen van hooger letterkundige waarde dan de
			 Havelaar?
		  
		  Doch ook deze werd op-zy gedrongen, en mag zich in dit opzicht
			 vereerd gevoelen door 't lotgenootschap met al die anderen. Van letterkundery
			 spreek ik dus niet.
		  
		  Ik vraag den heer post, op welken grond de Natie nu
			 opeens zou mogen voorgeven my niet te kennen, nadat ze op alle manieren die
			 'n volk ten-dienste staan om zich te doen hooren, bewys gaf
			 my wèl te kennen?
		  
		  Op alle manieren:
		  
		  Door de pers. Moet ik dit staven door 't overdrukken van de
			 oneindige vertoogen over de zedelyke noodzakelykheid om den ‘edelen
			 Havelaar’ recht te doen?
		  
		  De pers kent me dus.
		  
		  Door de Vertegenwoordiging. In de Kamers weet men nog altyd
			 niet beter, of 't Nederlandsche Volk is bezig met ‘rillen.’ Twaalf
			 jaren lang! En in diezelfde Vergadering veroorloofde men duymaer van twist, die over myn zaak
			 geïnterpelleerd 
{==304==} {>>pagina-aanduiding<<}
 was, zich te verschuilen achter myn
			 ‘talent’ en zyn ‘vrees om voor partydig
			 doortegaan.’ Deze ‘onpartydigheid’ dat ‘talent’
			 en die heele interpellatie zyn sprekend, naar ik meen.
		  
		  In de Volksvertegenwoordiging kent men my alzoo.
		  
		  Door de Regeering. Ze heeft erkend dat er te Lebak - overal,
			 heeren!
			  * - nu ja: ‘dat er te Lebak...
			 onbehoorlykheden plaats hadden gehad.’ Wat ze daarop gedaan en
			 nagelaten heeft...
		  
		  We hadden toen in Indie een der vele Gouverneurs-Generaal die de
			 heer post zonder schâ zal kunnen overslaan in z'n Geschiedboek
			 van 1912. Maar z'n traktement heeft die Landvoogd genoten als de anderen.
		  
		  ...wat de Regeering gedaan heeft, doet hier niet ter-zake. Ik heb
			 slechts te konstateeren dat zy, tot dat onderzoek overgaande naar aanleiding
			 van den Havelaar, blyk gaf my te kennen.
		  
		  En nu verneem ik op-eens dat de Natie my in-weerwil van dat alles,
			 niet kennen zou. Dit komt me onmogelyk voor.
		
		
		  1015.

		  Anders. Pers, Volksvertegenwoordiging en Regeering gaven
			 alzoo door woord en daad blyk my wèl te ‘kennen.’
		  
		  Welnu, ze bewezen dit tevens op 'n geheel andere manier, en wel door
			 zwygen en onthouding. Door 'n zwygen dat luider sprak dan 't schelste woord.
			 Door 'n onthouding die alle daden te-boven ging in werking.
		  
		  Een-en-ander bestond in de wanhopige poging, my voor onbekend te
			 doen doorgaan!
		  
		  Het verwondert me van den heer 
			 post, dat-i niet juist hieruit de
			 slotsom trok dat ik wèl - en zéér! - bekend was by
			 de Natie, zóó bekend zelfs dat het noemen van m'n naam
			 angstig vermeden werd. Mocht ik er eenmaal toe komen, de geschiedenis van m'n
			 klein stukje litterarische loopbaan te schryven - 'n byzaak in m'n leven! - dan
			 zou men misschien verbaasd staan by 't schetsen van de kracht der schynbaar
			 onnoozele middelen waarmede ‘men’ - mag ik hier 
{==305==} {>>pagina-aanduiding<<}

			 alweer niet zeggen: de Natie! - my trachtte te smoren. Niemand is minder
			 geschikt dan m'n tegenwoordige opponent, om hiervan iets te begrypen. Hy geeft
			 - in en door z'n brief zelf! - het bewys dat-i die middelen niet kent. Ze zyn
			 dan ook beneden den dommen jongen die nog geen anderen weg schynt te kennen dan
			 den rechten!
		  
		  En hier ben ik genaderd tot eenige verklaring der zinsnede waarin ik
			 hem prees over gebrek aan ‘school’ en aan
			 ‘ondervinding.’
		  
		  Post valt my aan, niet waar? Ik heb vyanden, tegenstanders,
			 niet waar? Het moet dien vyand aangenaam zyn, niet waar, dat iemand my aanvalt,
			 en nogal bar?
		  
		  Mis! Glad mis!
		  
		  Onder byna allen aan wien post z'n stuk zou kunnen vertoond
			 hebben om raad te vragen over 't al of niet uitgeven, zou ik misschien de
			 eenige geweest zyn die gezegd had: wel zeker, laat dat drukken!
		  
		  Die anderen? Ze zouden hem gevraagd hebben, of hy dan de eenige
			 vreemdeling was te Jeruzalem? De eenige die 't consigne niet kende? En
			 dan zou hem, uit den prys die er gesteld werd op m'n voortdurende
			 onbekendheid, gebleken zyn hoe bekend ik was!
		  
		  Post is 'n enfant terrible. Hyzelf wist dit
			 natuurlyk niet. Maar ik ontdekte het terstond, en gedeeltelyk hieruit sproot
			 m'n ingenomenheid voort.
		  
		  Heeft-i fouten begaan? Ach, daarvoor zal hy wel gestraft worden door
			 de velen die 't niet gaarne zagen dat-i juist dóór z'n aanval my
			 de gelegenheid gaf tot verantwoording. En dit is dan ook de reden dat ik zoo
			 uitvoerig ben. Het schryven van den vurigen discipel dient me tot tekst voor 'n
			 soort van afrekening met... de Natie!
		  
		  De voorbeelden van dat stelselmatig ignoreeren zyn talloos, en
			 loopen in 't koddige. Ik ken schryvers die by 't leveren van stukken in
			 tydschriften of couranten, geen vryheid hebben myn naam te noemen. Men mag, om
			 'n dorre fraze wat optesmukken, zich beroepen op den beroemden A, op den
			 uitstekenden B, op den ‘gevierden’ C - hoe ònberoemder, hoe
			 ònuitstekender, hoe òngevierder, hoe liever! - maar... 't woord
			 multatuli is in den ban als teboe op Otaheiti,
		  	afschrikkend-
{==306==} {>>pagina-aanduiding<<}
heilig  als de naam van den joodschen
			 jehovah, gevreesd als 'n: gott-sei-by-uns, of geschuwd als
			 vuiligheid.
		  
		  Al deze vergelykingen gaan mank, en ik haalde ze dan ook maar aan,
			 om dit te doen in 't oog vallen. De oorzaak ligt eenvoudig hierin, dat velen er
			 belang by hebben my niet op den voorgrond te zien. Ik kan dit
			 party-trekken voor achtergronden nu juist zoo heel vreemd niet vinden, maar
			 vraag of deze algemeene zucht om my te verdringen, te rymen is met
			 onbekendheid?
		  
		  Sprekend zwygen! Verbeeld u 'n verhandeling te lezen over den
			 geschiktsten afvoer en 't best gebruik van meststoffen - een van de meest
			 belangryke onderwerpen der Volkshuishoudkunde! - welken indruk zou het op u
			 maken, daarin den naam van den heer liernur
			 niet aantetreffen? Zou zoodanig zwygen toevallig kunnen zyn? Immers neen. Wie
			 de reiniging der stallen van Augias beschryft, zou wel verplicht
			 wezen, herkules te noemen, in de eerste plaats: herkules,
			 telkens herkules! Waar dit nu gedurig wordt vermeden...
			 één keer... drie keer... honderd keer... altyd, hebben wy
			 't recht tot de meening - neen, we zyn logisch verplicht te meenen - niet dat
			 liernur en herkules onbekend zyn, maar: dat er redenen
			 bestaan om deze beide schoonvegers te beknibbelen in de bekendheid die juist
			 dóór dat opzettelyk zwygen erkend wordt.
		  
		  By-wyze van spreken neem ik geen dagblad op, geen tydschrift, geen
			 verslag van publieke voordrachten, geen compterendu van 'n Kamerzitting,
			 waarin niet myn naam uitdrukkelyk wordt... verzwegen. Ik geef geen voorbeelden,
			 omdat er te veel zyn. Mocht de heer post zelf dit niet hebben
			 opgemerkt, hy zegge 't my, dan zàl ik ze geven.
		  
		  Dit wringen en draaien om zich aantestellen alsof men my niet kende,
			 loopt vaak in 't koddige, en geeft aanleiding tot zonderlinge lapsus in
			 de polemiek... 
		  
		  Ge vergunt me wel, mezelf eens in de reden te vallen, niet waar? Ik
			 heb 'n kleine geschiedenis te verhalen... 'n bydrage tot Geschiedenis
			 misschien.
		
		
		  1016.

		  Och, m'n geschiedenisjen is zoo moeielyk te vertellen! In heel
			 Nederland vindt men waarschynlyk geen talent genoeg... lieve god, dit zeg
			 ik niet! Het wordt ons verweten door 'n Nederlandsch orgaan. Wie
			 er boos om wordt, moet dat 
{==307==} {>>pagina-aanduiding<<}
 orgaan berispen.
		  
		  Laat me dan liever zeggen dat ik ditmaal - by-uitzondering
			 natuurlyk! - talent te-kort komen zal.
		  
		  Post, beklaag me!
		  
		  Om dit van-harte te doen, moet ge u het kinderspelletje herinneren,
			 waarin 't verboden is zeker woord - ja of neen, byv. -
			 uittespreken. Wie 't over z'n lippen laat komen, wordt beboet.
		  
		  Weet ge waarom kinderen zulke spelletjes uitdenken? Ze zyn onnoozel,
			 hebben weinig kennis, nog geen ‘geest’ en zelfs geen andere
			 geestigheid dan de zoodanige die om 't naïve, slechts kan genoten worden
			 door wie niet naïf zyn, door grooteren of geheel volwassenen.
		  
		  Zoo ook vond de Maatschappy om gelyksoortige redenen van
			 pénurie eenige moeielykheden uit, waarvan het overwinnen iemand
			 zou worden toegerekend als deugd ....by-gebrek aan beter. Zy verklaarde zekere
			 woorden, welker gebruik nogal eens te-pas komt, voor onbehoorlyk. Wie ze weet
			 te vermyden, speelt het spelletje goed, en wordt toegejuicht of althans niet
			 berispt. Wie ze uitspreekt, moet pand geven.
		  
		  Zoo, byv. ben ik onlangs in den 
		  Spectator beboet, omdat louise in Vorstenschool den
		  schakel die al wat bestaat tot één geheel maakt, met 'n verboden
		  naam aanduidde. Dat pand - m'n vriendelyke berisper eischte maar 'n half: de
		  uitdrukking was wel niet plat, zeide hy, maar zondigde tegen den goeden smaak -
		  dat halve pand dan werd me afgevorderd door... 'n artist! De weledele
		  heer kappelman appelleert a minima,
		  en eischt tien- twintig- honderdvoudige boete.
		  
		  Lieve god, kinderen, bedenkt toch dat louise niet
			 ‘meedoet’ in uw spelletje!
		  
		  Maar... ik ben louise niet! Zy had gemakkelyk
			 spreken, en kon mèt de Zieners van 't Oude Verbond, ongestraft verheven
			 zyn naar hartelust.
		  
		  Ik moet wel ‘meedoen.’ Als de kinderen my
			 beboeten m'n ideen teboe verklaren! - zou ik omkomen van
			 honger. Cet âge est sans pitié! Daarom zou ik 't in een
			 artist wat artistieker gevonden hebben, als-i den kinderen geen
			 aanleiding gegeven had hun spelregeltjes toetepassen op denkbeelden en personen
		  	die nu juist niet thuis hooren in de kinder-
{==308==} {>>pagina-aanduiding<<}
kamer.
		   
		  Men moet... deugdzaam zyn. En de gemakkelykste manier om zich
			 voortedoen alsof men aan dezen eisch voldeed, bestaat in 't beoefenen van
			 zùlke kunstjes. Ik erken dat ik ze wat ontgroeid ben. M'n fout is
			 misschien dat ik te spoedig 'n gelyke volwassenheid in anderen
			 veronderstel.
		  
		  In 't geschiedenisje dat ik verhalen wil om op myn wyze toetelichten
			 waarom we zulke zonderlinge wendingen ontwaren in zeker soort van polemiek,
			 komt zoo'n verboden woord voor, en overslaan kan ik 't niet, omdat het 'n
			 hoofdrol speelt in 'n voorval dat geschiedkundig behoorde te zyn. Ook uit 'n
			 ethnologisch oogpunt is het van eenig belang. Twee redenen, dunkt me, die me
			 zouden verontschuldigen, al mag ik dan niet - als louise - my beroepen
			 op de verhevenheid van 'n standpunt, dat me ontheffen zou van bedacht-zyn op
			 kinderachtigheid van opvatting.
		  
		  Toch hebben Geschiedenis en ethnologie ook hare
			 rechten, niet waar? O zeker, als ik voor volwassenen schreef!
		  
		  Ik zal m'n geschiedenisje vertellen, en me van dat moeielyke woord
			 afmaken zoo goed ik kan.
		  
		  Ik zat dan op Batoe-Gadjah
			  * te praten met den goeden generaal cleerens die me, zonder dat-i 't wist, les gaf in
			 de krygskunde van z'n tyd. Hy verhaalde my van 
			 suchet en 
			 junot. En van wellington. Den worstelstryd op 't Schiereiland
			 leerde ik geheel anders kennen dan uit m'n ‘geschiedenisboekjes.’
			 Ik zeg niet: beter, maar ze werd me voorgesteld in 'n geheel ander
			 licht. Minder boekerig ten-minste, en dit maakte my 't beoordeelen iets
			 gemakkelyker.
		  
		  Ik wist zeer goed dat cleerens onder z'n kameraden niet
			 doorging voor 'n feniks in de kunstjes van 't métier. Maar dapper
			 was-i. Dit ontkende niemand. Het eigenaardig vuur van den sabreur
			 bezielde hem nog toen byna alle andere gloed in hem gedoofd werd, ja toen hy
			 overigens nagenoeg kindsch was. Z'n opmerkingen over ‘krygskunde’
			 droegen overal meer blyken van karakter en hart, dan van studie. In z'n laatste
			 levensjaren nog, zou hy op elken vyand dapper hebben ingeslagen, en
		  	waarschynlyk zich van menigen krygs-
{==309==} {>>pagina-aanduiding<<}
kundigen  tegenstander het
			 verwyt op den hals gehaald hebben, dat-i hem op den kop had getikt zonder de
			 voorgeschreven regels in-acht te nemen.
		  
		  Nu, zoo dom was 
			 napoleon ook, vooral toen-i nog
			 bonaparte heette.
		  
		  Ik zag den goeden ouwerwetschen cleerens eenige malen in
			 omstandigheden die me de mogelyke krygskundige waarde van zoo'n infaam gebrek
			 aan krygskunde deden inzien, en ik geloof een-en-ander van hem geleerd te
			 hebben. Doch hy wist niet dat ik les nam. Hy verhaalde, praatte, teekende my de
			 pozitien voor... 
		  
		  En ik luisterde!
		  
		  De tiendaagsche veldtocht was hem 'n doorn in het vleesch. Dat
			 terugtrekken van 't Hollandsch leger op kommando van Sir 
			 robert adair en van belliard... 
		  
		  Begut, joenge, 't was zoe hard veur me. Iek begont juust wat order
			 ien m'n troep te kragen... en ze wulden wel vooreut. Die dertigduzend Franschen
			 onder gerard zoden uns gien kiend gemoakt hebben, mient ge wel?
		  
		  Zoo sprak cleerens. Misschien vinden sommigen dat hy zich
			 anders had behooren uittedrukken. Ik oordeel niet, en geef den nagalm uit 'n
			 verleden en byna vergeten tydvak, zooals ik dien opving. De historieschryver
			 heeft het recht niet, z'n poppen aantekleeden naar de mode van den dag.
		  
		  Toch zit ik nog altyd in groote moeielykheid over het verboden woord
			 dat weifelend in m'n pen hangt. Om wat moed optedoen... 
		  
		  De naïve oude generaal, zou zeggen: ‘begut joenge, sloa
			 d'r op ien!’
		  
		  Hm... dit zou hy in myn geval niet gezegd hebben. Civiele
			 courage was z'n zaak niet! De man die gedurende de eerste helft van z'n leven,
			 alle voorkomende moeielykheden slechts had leeren kennen van de eenvoudigste
			 zy, en niet begreep dat er ingewikkelder vraagstukken te behandelen zyn, dan 't
			 kiezen tusschen ‘terug’ en ‘vooruit’... hy die zelfs de
			 spanning van deze keus niet kende, omdat-i eens-vooral het laatste tot z'n
			 wachtwoord maakte... 
		  
		  Och, diezelfde man zat zoo bitter in angst voor... papier!
			 
{==310==} {>>pagina-aanduiding<<}
 Ik heb hem byna krankzinnig gezien, by 't staren op 'n bundel
			 besluiten van de Algemeene-Rekenkamer: ‘den Gouverneur der Moluksche
			 Eilanden, gewezen Resident der Preanger Regentschappen, ten-fine van
			 beantwoording en opheldering.’
		  
		  - Koent ga me seggen, joenge, wat ze doch mienen met hoen
			 ten-fine? Doar en ies nieks faains ien, gedeumi, mient ge wel?
		  
		  Ik heb hem zien sidderen by 't openen van officieele stukken
			 die hem begroeven onder administratieve subtiliteitjes...
		  
		  - Ga koent doch nie oal dien pinnelikkers oep den soabel roepen,
			 mient ge wel?
		  
		  Dit had-i graag gedaan, waarachtig!
		  
		  Maar men zou hem geantwoord hebben met de vraag, op welk
			 staatsblad-artikel zoodanig voorstel tot afdoening eener
			 administratief-financieele kwestie berustte?
		  
		  Och, 't is zoo'n treurig gezicht, 'n held te-werk gesteld te zien
			 als kommies! 
			 Willem II, die zooveel van 
			 cleerens hield - ze waren uit
			 één deeg! - had hem ànders moeten beloonen voor z'n trouw
			 in '30 en '31, dan door hem de keus te laten tusschen 'n suikerkontrakt en 'n
			 residentsplaats! En cleerens had anders moeten kiezen. Of beiden
			 verwerpen misschien! Want ook voor rykworder deugde hy niet.
		  
		  Ach, hy wist niet wat het inhad: pékin te zyn! (402)
		  
		  - Zou den Kazer oek zoeviel laast gehad hebben van dat verdoemelaken
			 geschraaf? jammerde hy.
		  
		  Zeker zou hy in de eerste helft van z'n loopbaan evenmin begrepen
			 hebben hoe moeielyk 't soms 'n schryver vallen kan... 'n geschiedenisje te
			 verhalen aan zekere hoorders die niet gewoon zyn de snykamer te bezoeken, of
			 die althans aan menschkundige studien nauwer terrein aanwyzen, dan ze durven
			 vorderen voor anatomie.
		  
		  Zou ook misschien de oorzaak van deze zwarigheid hierin liggen, dat
			 we verder in anatomie zyn dan in menschkunde?
		  
		  Om wat moed optedoen, laat ik m'n braven generaal even los, en ga
			 eens in de leer by andere Geschiedschryvers.
		  
		  Hoe maakten zy 't, wanneer ze geschiedenisjes te verhalen
			 hadden, die... waarin... 
		  
{==311==} {>>pagina-aanduiding<<}
 
		  Misschien vind ik in 
			 tacitus iets dat me dienen
			 kan.
		  
		  't Is nu maar te hopen dat deze Meester - hoeden af voor hem! - den
			 lezer fatsoenlyk genoeg zy.
		
		
		  1017.

		  't Spyt me dat ik 
			 tacitus reeds genoemd heb. Door
			 't verzwygen van dezen naam had ik kans gehad 'n weddingschap te winnen. Ik zou
			 den lezer gevraagd hebben welke Geschiedschryver wettig eigenaar is van den
			 bekenden aanloop waarmee zekere ‘Nederlandsche Historien’
			 beginnen?
		  
		  Misschien had ik tòch verloren, daar ik reeds in 
			 731 voorbarig genoeg was tegen misraden te
			 waarschuwen.
		  
		  Om dat nummer in 't voorbygaan te rechtvaardigen, volge hier 'n
			 kleine konkordantie, waaruit men leeren kan hoe vreemd er soms is omgegaan met
			 het begrip: oorspronkelykheid, en hoe er ten-allen-tyde kopien zyn
			 verkocht voor origineeltjes. De zeer deugdzame 
			 hooft was niet meer of min dan 'n
			 litterarische zakkeroller. Dat-i niet overal zoo letterlyk als in dien
			 aanhef tacitus naschreef, spreekt vanzelf. By 't verhalen van
			 specifiek-hollandsche gebeurtenissen, was-i wel genoodzaakt zich nu-en-dan te
			 bedienen van iets als hollandsche taal en uitdrukkingswyze. Toch stal hy overal
			 zooveel als hem maar eenigszins mogelyk voorkwam, en by-voorkeur
			 de manier die hy voor styl uitgaf... 'n kunstje dat ook thans nog
			 geen gebrek heeft aan beoefenaars. Dit is dan ook de reden waarom ik het de
			 moeite waard vind by deze gelegenheid eens: houd den dief! te roepen... 
		  
		  Overal worden de loonen van 't arbeidsvolk verhoogd. Ook van de
			 metselaars immers? Welnu: faites vous maçon, si c'est là votre
			 talent! Dat is 'n eerlyk beroep, heeren! (51)
		  
		  Ziehier de beloofde konkordantie:
		  
		  
		  p.c. hooft, schryver van de
				  ‘nederlandsche historien.’	p.c.
			 hooft, vertaler van tacitus'‘Historien sedert Neroos
			 aflyvigheit.
 	 
Ik gaa een
				werk aan, dat opgeleid (?) is van lotwissel en meenigerley geval.	Ik
				gaa een werk aan, vol allerlei
				geval.
 	 
... bitter van
				twist; warrigh van muitery; bekladt van moorddaad buiten de baan des kryghs;
				wrang van wreedtheid, zelfs in pais.	...bitter van stryden; twistig van
				oproer; wreed in de vreede
				zelve
 	 

{==312==} {>>pagina-aanduiding<<}

		  voorspoedt, teghens, thans vreede met
				  uytheemschen.	...voorspoedt in 't Oost... Brittanje
				  voltemt.
 	 
...strax
				  inwendige partydigheit, en oorlogh daaruit ontfonkt.	...drie
				  burgeroorlooghen, en meer uitheemschen, en doorgaands
				  vermengd.
 	 
...voorts
				  verstooren van steden, scheuren van kerken, verwoesten van landschappen, zeeden
				  en godsdienst.	...steeden verzonken oft overstelpt. De overvruchtbaare
				  oordt van Campanië, en de stadt zelve verwoest door den brandt,
				  d'overouwde tempelen verteert... de tempelzeeden
				  bezoedelt.
 	 
...alle
				  oorden van Europa vervult met ballingen... feller woeden ten
				  hoove.	...de zee vol ballingen... yslyker in stadt
				  gewoedt.
 	 
...afkoomst en
				  middelen voor misdaaden gereekent, en geen gevaarlyker ding dan de
				  deught.	...adel, rykdom... voor halszaken gereekent, en geen
				  bederflyker dingh dan de
				  deught.
 	 
...ook van
				  schudden (?) en schalken 't verheffen immers zoo haatelyk als hunne
				  schelmeryen: terwyl zommige, aan bisdoomen en priesterlyke hoogheit, andere aan
				  wereldlyke ampten en eeren, als in roofgoedt geraakt, alles dreeven en
				  droeghen.	...immers zoo haatelyk waaren ook de vergeldingen der
				  aanbrengeren, als hunne schelmstukken: dewyl dat eenigen hunner aan
				  Priesterampten en Burgermeesterschappen als aan roofgoedt geraakt, anderen aan
				  Steedehouderschappen en inwendige moogenheit, alles dreeven en
				  droegen.
 	 
...burgher
				  tegens burger, maagh tegens maagh, opgehitst, en dien 't aan vyant gebrak, van
				  zyne vrienden verraaden.	...door haat en vrees werden de slaaven
				  teegens hunne heeren, de vryelinghen teegens hunne meesters opgemaakt; en dien
				  't aan vyanden gebrak, door hunne vrunden
				  verdelght.
 	 
...
				  schelmerye verzelschapt van schamelheyt, vinniger gewraakt dan 't stuk eyschte.
				  By moogenheyt weyniger onoorbaar gereekent. Den maghtigsten toegeleit als eer.
				  Vernuft buyten de wet gedronghen, niet zonder vernuft in 't uytdenken van
				  middelen ter smooringhe. Kunst met kunstighe treecken gedoodt, en mangel aan
				  vroed beleydt door linx vertoon van deftigheyt geboet. 't Boekschryven garstigh
				  vermenigvuldight, ten-koste der hebbelykheid van 't verstaan. Daadwerk uyt den
				  weeghe geperst door klank, en	Voor deze passage vind ik niets
				  konkordeerends by tacitus. Ook kan ik de bladzyde niet opgeven,
				  waar ze byhooft te vinden is. Misschien is ze van 'n anderen
				  schryver, en van later datum.
 
Het laatste nummer dezer
				  konkordantie evenwel, is weder ontleend

{==313==} {>>pagina-aanduiding<<}

		  aaperye gauwlyx tot oorspronkelykheid overstempelt.
				  Zaamelingh van rykdoom lofwaart gekeurdt, der openbaare zeede ten brokkelighen
				  stut. Armoedt van ziel 't gemeene peil, en uitzonderinghe als heillooze breuke
				  van gewoonheid gelastert.	aan de Nederlandsche en
				  RomeinscheGeschiedenissen.
 	 
...niet
				  zoo onvruchtbaar een tydt is 't nogtans van deughden geweest, oft zy heeft ook
				  stichtelyke exempelen voortgebraght.	...nogthans is d' eeuwe zoo
				  onvruchtbaar van deughden niet geweest, oft zy heeft ook stichtelyken exempelen
				  voortgebraght.

		  
		  Dit zal wel genoeg zyn. Die 
			 hooft was geëerd. En de
			 arme vondel, de man die ter-goeder-trouw z'n
			 eigen ziel gebruikte, en wegschonk in z'n geschriften, werd - godbetert!
			 - by de gratie van Heeren Burgemeesteren, te-werk gesteld als suppoost by de
			 Bank van Leening te Amsterdam.
		  
		  Zoo ging 't... in die dagen.
		  
		  Ik, behoef immers niet te zeggen dat dit alles geheel veranderd is?
			 Wel zou men ook thans nog 'n kunstenmaker als dien hooft vereeren,
			 als-i maar Drost was, Baljuw van Gooiland, Ridder van St. Michiel - en dus, met
			 baker stotter, heel in 't fatsoenlyke! - maar men zou geen ambt geven
			 aan 'n dichter. Waarlyk, er is vooruitgang.
		
		
		  1018.

		  Tacitus dan verhaalt, onder
			 vermelding van veel by-omstandigheden die ik nu oversla, het volgende.
		  
		  Octavia was de dochter van
			 keizer 
			 claudius en messalina. Ze werd zeer jong uitgehuwelykt aan 
			 lucius silanus, 'n senator. 
			 Agrippina, de moeder van nero, was met dit huwelyk niet tevreden. Ze
			 wenschte octavia met nero te verbinden, misschien wel om door
			 den invloed dien ze meende op de jonge vrouw te zullen uitoefenen, haar zoon
			 op-den-duur te kunnen beheerschen. Het huwelyk met silanusmoest dus
			 verbroken worden, en 'n voorwendsel was spoedig gevonden. Men beschuldigde den
			 senator van ongeoorloofde verhouding met z'n zuster, en durfde zich - in
			 die omgeving! - aanstellen alsof men zoo-iets heel afschuwelyk vond. Hy
			 werd van z'n rang ontzet en van z'n vrouw gescheiden, zoodat er over
			 octavia op-nieuw kon beschikt worden naar bevind van vermeend belang.
			 Nero, zelf pas zestien jaren oud, kreeg haar tot vrouw.
		  
		  De arme octavia trof het allerongelukkigst. Byna terstond
			 
{==314==} {>>pagina-aanduiding<<}
 na 't huwelyk - en zelfs in zekeren zin reeds vóór
			 't huwelyk - was nero zoo afkeerig van z'n jonge vrouw, dat-i haar
			 verstootte, en wel op-grond van twee voorwendsels waarvan 't een het ander
			 scheen te vernietigen.
		  
		  Voor de radikale 
			 poppaea echter, nero's
			 nieuwe gemalin, was deze echtscheiding niet genoeg. 
			 Octavia moest sterven. Dat men
			 aan zoo'n braaf hof niet verlegen was om 'n voorwendsel, spreekt vanzelf. Ik
			 vind het vreemd dat men nog de moeite nam, daarnaar te zoeken. Een ware weelde!
			 Er werd besloten dat octavia zou schuldig zyn aan intiemen omgang met
			 haar slaven, en wel bepaald met zekeren fluitspeler die eucaerus heette. Nero zelf was met deze
			 beschuldiging maar half ingenomen. Hy had nog niet gebroken met allen eerbied
			 voor... den schyn van recht - wat kan men van 'n zestienjarig jongetje meer
			 verlangen? - en vreesde dat het volk de ongelukkige jonge vrouw boven zoo'n
			 aanklacht zou verheven achten.
		  
		  Deze zucht om den schyn van recht te bewaren, blykt dan ook
			 uit de geheele... proceduur. Want 'n proceduur werd er van gemaakt,
			 waarachtig! Reeds hieruit ziet men hoe onbedreven nero nog was. Weinig
			 jaren later immers maakte hy zooveel omslag niet met z'n moeder! Ik laat in 't
			 midden wat beter is... 
		
		
		  1019.

		  Neen! Geen onrecht is zoo gruwelyk, als wanneer 't gekleed is in
			 vormen die 't doen gelyken op iets als rechtspleging. De moord op 
			 agrippina doodde slechts 'n
			 persoon. Een rechterlyk opgesmukte moord doodt de justitie.
		  
		  Wat heeft men in ons land met den armen 
			 jacob de vlieter gedaan?
		
		
		  1020.

		  Nu dan, men wilde 
			 octavia niet zonder vormen naar
			 de eeuwigheid zenden. Er zouden getuigen gehoord worden. Op 't verschil in
			 vermoedelyke schuld na, had het proces wel iets van de befaamde zaak der
			 koningin 
			 caroline van Engeland. Zekere 
			 tigellinus wist zonder veel
			 moeite uit octavia's slaven en slavinnen alles te persen wat tot 'n
			 fatsoenlyke veroordeeling noodig was. Byna allen... 
		  
		  Men verwondert zich immers niet, dat er geen zielenadel bestond by
			 de lageren, wanneer de hooger geplaatsten alle gevoel zoo geheel-en-al hadden
			 uitgeschud?
		  
{==315==} {>>pagina-aanduiding<<}
 
		  ... byna alle slaven dan erkenden, bekenden, bevestigden wat men
			 verkoos. Misschien zelfs was voor de meesten geen pynbank noodig. Die
			 tigellinus verstond z'n vak. We willen hopen dat nero hem
			 eerlyk beloond hebbe.
		  
		  Met of zonder marteling getuigden allen... 
		  
		  Neen, niet allen... goddank! Daar blinkt ons uit dien poel van vuil,
			 'n juweel van den eersten rang tegen! Een slavin... 
		  
		  En nu tòch 'n weddingschap, lezer! En wel in-plaats van de
			 andere die ik zoo-even niet kon voorstellen, omdat ik me verklapt had. Ik durf
			 wedden dat ge niet, zonder 'n boek opteslaan (870)
			 den naam weet van 't arme schepsel dat geheel alleen te midden van
			 zóó'n omgeving, blyk gaf van adel der ziel.
		  
		  De trawant van 
			 nero, die met het verzamelen der
			 noodige getuigenissen belast was, de eerlooze tigellinus, had een van
			 octavia's slavinnen doen vastbinden op den martelstoel. Sterk
			 toegehaalde koorden omklemden haar polsen en enkels. Ze werd gerekt, gekneusd,
			 gebrand, genepen, maar geen woord tegen octavia's eer kwam over hare
			 lippen. De pyniger ging voort met pogingen om door de uitgezochtste martelingen
			 haar tot schennis der waarheid te dwingen. Eén woord slechts ten-nadeele
			 van octavia, verzekerde hy, en aan haar lyden zou 'n eind zyn... 
		  
		  Dit woord sprak ze niet! In-plaats daarvan spuwde zy
			 tigellinus in 't gezicht, en zeide... 
		  
		  Niet waar, lezer, de naam van zoo'n heldenmoedig meisje verdiende op
			 aller lippen te zweven, als er spraak is van de weinigen die van-tyd tot-tyd de
			 zwaar gekrenkte eer der Mensheid wisten te bewaren voor algeheelen ondergang?
			 En 't doet u leed, niet waar, dien eerbiedwaardigen naam vergeten te hebben -
			 of nooit gekend misschien! - en my alzoo de ‘diskretie’ schuldig te
			 zyn, voor 't verliezen van de weddingschap... als ge die aangingt?
		  
		  En wilt ge nu weten waarom ge dien naam niet kende?
		  
		  Pythias - zoo heette zy - was
			 slechts verheven, en vergat ‘fatsoenlyk’ te zyn op haar
			 pynbank! Haar deugd was de geschiedschryvers van 't Menschelyk geslacht niet
			 fyn genoeg, omdat ze... 
		  
{==316==} {>>pagina-aanduiding<<}
 
		  Ziehier wat ze zeide:
		  
		  Tacitus verhaalt het in 't
			 latyn, 
			 hooft in 't Hollandsch. En
			 ik...
		  
		  Och, 't zou jammer zyn, als men hier m'n ideen toesloeg,
			 omdat ik den moed had 'n uitdrukking te herhalen, die op zoo forsche wyze
			 getuigenis gaf van 'n edel hart.
		  
		  Maar... fatsoenlyk was ze niet, de heerlyke pythias!
		  
		  Hooft veroorlooft zich 't woord te noemen dat ze sprak, en
			 ik... ik durf niet.
		  
		  We zullen dus in de taal van 
			 tacitus... wel zeker:
		  le grec et le latin bravent l'honnêteté!
		  Maar... is ook die taal wel klassiek genoeg, d.i. naar de
			 hedendaagsche mode wel voldoend onverstaanbaar?
		  
		  't Is voorzichtiger tacitus te laten varen, en onze
			 deftigheid te zoeken in 't Grieksch.
		  
		  Ziehier dan! Maar ik waarschuw den lezer: haal er geen knappe
			 kinderen by. Liever 'n volwassen dominee. (83)
		  
		  ???? ??
			 ?????? ????
			 ??
			 ???????????
			 ?????, ??????
			 ?????????
			 ????????????,
			 ??? ????? ??
			 ?
			 ??????????
			 ????????
			 ????,
			 ??????????
			 ?? ???? ???
			 ????,
			 ???????????,
			 ? ?????????,
			 ?? ??????? ?
			 ???????? ???
			 ??? ???
			 ???????
			 ????.
		  
		  Of de grootmoedige martelares ook beboet zou moeten worden wegens
			 vergryp tegen den goeden smaak?
		  ‘Ik had haar graag aan 't hart gesloten!’ (tollens)
		
		
		  1021.

		  Maar men kan toch niet alles in 't Grieksch of Latyn zeggen?
		  
		  Hoe maakt het de Geschiedschryver, die wil aanduiden hoe Mlle
			 
			 dejazet haar afkeuring uitte over
			 het tweede huwelyk van 
			 marie-louise? Ook die uitdrukking
			 mag en moet bewaard blyven, omdat ze van vierdubbele beteekenis is. Ze schetst
			 'n volksgeest, 'n tydperk, 'n groot man en de fisionomie van alle restauratien.
			 Dejazet heeft niet gezegd: Nom de dieu, si le grand homme m'avait
			 fait l'honneur de me... de prendre le thé avec moi, je ne me serais plus
			 jamais permise de... rincer ma tasse!
		  
		  Neen, dàt heeft dejazet niet gezegd! Wat ze
			 zeide, was 
{==317==} {>>pagina-aanduiding<<}
 flinker, impudiek flinker!
		  
		  Impudiek? Maar eilieve, de grisette, de vaudevilliste,
			 de bohémienne, trok juist party vóórpudeur,
			 voor de ware die volgens haar - en my - zoo schandelyk in 't aangezicht
			 werd geslagen door Hare Keizerlyke Hoogheid Mevrouw de Hertogin van Parma,
			 geboren Allerfatsoenlykste Aartshertogin van Oostenryk!
		  
		  Dejazet noemde, als 
			 pythias, 'n lichaamsdeel by z'n
			 naam. Marie-Louise ontzag zich niet, op haar eigen ziel te spuwen.
		  
		  Ik stem voor dejazet!
		  
		  En we zouden een grooten stap verder zyn, als m'n lezers dit ook
			 deden.
		
		
		  1022.

		  Maar ook zy schreef geen ideen, en liep dus geen gevaar
			 uitgefloten te worden omdat ze 'n forsche gedachte durfde uiten op 'n manier
			 die daarby past, iets dat in kunstenaars zoo vreemd niet is.
		  
		  - Joengen, iek zou oe roaden d'r moar flienk op ien te sloan hoor ik
			 onzen cleerens zeggen, tot wien ik nu
			 terugkeer.
		  
		  Dit zal ik beproeven.
		  
		  Hy zat me voorteteekenen hoe hy met z'n kolonne gemanoeuvreerd had,
			 en hoe 
			 diepo negoro, 't hoofd der
			 opstandelingen, hem telkens wist te ontsnappen. 't Kwam goed uit, dat ik in de
			 streken waar de stryd hoofdzakelyk gevoerd was, twee jaren had doorgebracht, en
			 dus beter was voorbereid om de verhalen van den ouden krygsman te begrypen, dan
			 misschien anders 't geval zou geweest zyn. Met genoegen merkte
			 cleerens dit op. Juist hy had het eerst vasten voet gekregen in de
			 stelling te Kedong-Kebo, het tegenwoordig kampement by
			 Poerworedjo, de hoofdplaats van Bagalen, waar ik in '47 en '48 'n paar
			 jaren heb doorgebracht.
		  
		  - Ga koent oe gien begriep moaken van de zoenderlienge bewegiengen
			 van dien diepo negoro. Telkens als we mienden hum te vangen, of
			 althans euver den rivier te driengen... 
		  - Neen, generaal, dàt kon niet.
		  - Wat? vroeg hy. Koen-i niet euver den rivier goan?
		  - Neen, generaal, hy kon niet over die rivier gaan. Dat mocht-i
			 niet.
		  
		  En hier vertelde ik iets aan cleerens, dat nu bekend is
			 
{==318==} {>>pagina-aanduiding<<}
 aan elken Delftschen student voor de Indische dienst, maar hem
			 nieuw was. 't Spreekt vanzelf dat z'n bedryvig leven hem niet de gelegenheid
			 had gelaten, zich te wyden aan ethnologische of geschiedkundige studien.
		  
		  De arme 
			 diepo negoro dan, was in z'n
			 strategische bewegingen altyd jammerlyk belemmerd geworden door 'n... bui van
			 pudeur, waaraan eenmaal een zyner voorouders zich had schuldig gemaakt.
			 Zekere Soeltan 
			 agoeng, aldus luidt de legende,
			 bevond zich eens met groot gevolg op-reis in centraal Java. De stoet naderde
			 een rivier die, volgens de vastgestelde richting van den tocht, behoorde
			 overgetrokken te worden. Agoeng vroeg z'n volgelingen naar den naam
			 van dien stroom. Het was de Bogowonto.
		  
		  De beteekenis van dit woord - naar ik meen, gegrond op den vorm van
			 'n rots waaruit een der hoofdbronnen van de rivier ontspringt - is...
		  
		  Ik zei 't den generaal in 't hollandsch. We waren beiden
			 meerderjarig, en ik ben dit nog, maar... 
		  
		  't Water dan heet naar die rots. En die rots heet zoo, omdat ze in
			 vorm... 
		  
		  Sakkerloot, ik wou dat al m'n lezers oude generaals waren, of
			 meerderjarig althans!
		  
		  Soeltan agoeng vond dien naam onbehoorlyk, en zei
			 dat-i zich te deftig achtte 'n water overtesteken, dat naar zyn inzien niet
			 geschapen was om door 'n fatsoenlyken prins van keizerlyken huize bevaren te
			 worden. Hy deed 'n eed zich daarvan levenslang te onthouden, en strekte dien
			 tot al z'n nakomelingen uit. Diepo negoro die er een van was...
		  
		  - Gedeumi, ga heb gelaak! riep cleerens.
		  
		  Hy zocht al z'n notaas en teekeningen van dien tyd by-elkaar,
			 verzamelde z'n herinnerings-vermogen, krabde zich peinzend het voorhoofd, en
			 nog-eens:
		  
		  - Gedeumi, joenge, ga heb gelaak! Den diepo negoro ies
			 nooit euver den Bogowonto getrokken!
		  
		  Op-eenmaal scheen 't of den ouden krygsman veel werd opgehelderd,
			 dat hem vroeger duister voorkwam. Hy erkende nu dat de vyandelyke aanvoerder
			 hem dikwyls ontsnapt was omdat-i altyd geheel anders manoeuvreerde dan men
		  	ver-
{==319==} {>>pagina-aanduiding<<}
wachtte.  Meermalen was men van drie zyden op hem ingedrongen,
			 ten-einde hem te dwingen de provincie Bagalen te verlaten. Doch telkens als men
			 meende dat-i nu wel genoodzaakt wezen zou, 'n schuilplaats te zoeken aan gene
			 zy van den Bogowonto, had hy zich onverwachts rechts of links gewend, en
			 zich doorgeslagen op punten die hem, naar 't onzen bevelhebbers toescheen, nu
			 juist niet de beste kansen aanboden om te ontkomen. Soms ook scheidde hy zich
			 in benarde oogenblikken van z'n troep af, en liever dan met haar de vervloekte
			 rivier overtesteken, doolde hy byna onverzeld in de wildernis rond, tot-i 'n
			 plek wist te bereiken, waar die stroom 'n anderen naam aanneemt.
			 Dáár liet hy zich dan overzetten.
		  
		  Diepo negoro eerbiedigde in de meest gevaarlyke
			 omstandigheden, den door een van z'n voorouders uitgesproken eed.
		  
		  Was die eed kinderachtig? Wie zal 't ontkennen. Lag er in de
			 piëteit waarmee ze werd in-acht genomen, iets bekrompens? Zeker! De vraag
			 is of er velen zyn die door hooger opvatting van eer en plicht, het recht
			 hebben laag neertezien op den armen dweeper? Men behoeft niet ver te zoeken om
			 tegenhangers te vinden, zoo niet van diepo negoro's trouw, dan toch
			 van z'n onnoozelheid. Die trouw is en blyft aandoenlyk.
		  
		  Dit vond 
			 cleerens ook wel, maar de
			 strategische gevolgen van 't zonderling vooroordeel hielden hem langer bezig.
			 Hy besteedde een ganschen avend aan 't opdiepen van gebeurtenissen die hem
			 vroeger duister waren, en nu konden worden opgehelderd. Telkens vond hy de
			 waarheid myner vertelling op-nieuw bevestigd door toetsing aan zyn
			 herinneringen, en nog altyd klinkt my de trouwhartig-vlaamsche tongval in de
			 ooren, waarmee hy my den volgende dag goeden-morgen wenschte:
		  
		  - Ga heb gelaak, ga heb gedeumi gelaak... den hoofdmeutelieng 'n
			 mucht den Bogowonto nie euver! Doar heb iek noe van-nacht alwieder 'n
			 dwoazen sprong van hum eutgevonden... kaak! Altaad rechts of lienks eut de
			 flank, zoedroa hum dien kurieuzen rivier noaderde! Dat moet hum zwoar gevallen
			 zaan, mient ga nie?
		  - Zeker, generaal. Maal dit kon de Bogowonto niet helpen. Die
			 zotte sprongen... 
		  
		  Ei zie, daar ben ik aangeland by 
			 1015, dat nog altyd op 'n behoorlyk slot
			 wachtte.
		  
{==320==} {>>pagina-aanduiding<<}

		  De heer 
			 post wordt vriendelyk
			 uitgenoodigd 'n voorbeeld aan dien ouden generaal te nemen, en uit de
			 polemische kramptrekkingen van zekere ‘hoofdmuitelingen’ optemaken,
			 of hun de Bogowonto dien ze zoo halstarrig weigeren overtetrekken,
			 inderdaad niet zou bekend zyn?
		
		
		  1023.

		  Ik blyf er by, dat het onnoodig is den heer post, of wien
			 ook, in deze kleine studie den weg te wyzen. Eén voorbeeldjen echter,
			 dat me juist onder 't schryven van 't vorig nummer in 't oog viel, wil ik
			 noemen. Het komt voor in 't verslag van de Kamerzitting,
			 waarin thorbecke's kappelmanisme: Kunst is geen Regeeringszaak,
			 werd behandeld.
			  * De heer 
			 wintgens viel dit barbaarsch
			 dogma hevig aan, en eindigde met het slagwoord: ‘als Kunst geen
			 Regeeringszaak is, zouden we tot het besluit komen dat Regeeren geen kunst
			 is.’
		  
		  Ik verzoek den lezer m'n idee 
			 459 opteslaan, liefst in den laatsten druk
			 met noten, en durf vragen of er niet iets... Bogowontisch ligt - op de
			 piëteit na! - in dat verzwygen van m'n naam by 't letterlyk
			 aanhalen van myn woorden? De Franschen noemen dit démarquer le
			 linge d'autrui.
			  †
		  
		  Welnu, gierig ben ik niet. M'n middelen veroorlooven my, als
			 boaz, 'n oog te sluiten voor 't sprokkelen op myn akker. Doch ik vraag
			 of 't ruth mooi staat, zich aantestellen of ze den eigenaar niet
			 kende? Daarop komt hier de zaak neer. En gedeeltelyk om-haarzelfs-wille
			 maak ik deze opmerking. 't Zou me smarten als ze - overigens 'n goed werk
			 doende - 'n gek figuur maakte by haar gespelen en de omstanders, die toch
			 weten op welk veld de halmen werden gegaard, waarmee ze naomi
			 in 't leven hield. Dergelyke voorbeelden nu komen my elken dag onder de oogen.
			 Zelden slechts - gelyk nu-en-dan, byv. in de noten op de laatste uitgave - maak
			 ik daarop uitdrukkelyk opmerkzaam.
		  
		  Zyn ze den heer post niet in 't oog gevallen? Dit kan ik
			 niet gelooven: ça saute aux yeux!
		  
		  Hoe is 't dan mogelyk - tenzy men aanneme dat nooit eenige Natie
			 iemand gekend heeft - te beweren dat de Natie my
			 
{==321==} {>>pagina-aanduiding<<}
 niet kennen zou?
		
		
		  1024.

		  Indien de Natie my niet kent, zooveel te erger voor haar!
		  
		  't Zou dan, dunkt me, tyd worden dat ze my leerde kennen. Als
			 hulpmiddel raad ik haar de lezing aan van 't boek dat ik reeds noemde in de
			 noot op blz. 304: ‘Feiten van Brata Yoeda.’
		  In dit werk wordt myn naam weinig of niet genoemd. De schryver verklaart zelfs
		  (op blz. 488, en dus byna op 't eind van z'n boek) dat het hem eerst toen
		  gelukt was:
		  
		  ‘de treffende geschiedenis, welke eene eeuwigdurende vlek
			 op Neerlands Regeering werpt, ter lezing te bekomen.’
		  
		  Eenigen tyd te-voren, op blz. 301 namelyk, had hy gezegd:
		  
		  ‘In de Soerabaia-Courant van 11 Augustus 1869,
			 N0 186, staat in de Sumatra-Brieven, eene vergelyking
			 tusschen myne “feiten” en de werken van multatuli. Ik heb nimmer die werken machtig
			 kunnen worden, hoeveel moeite ik in der tyd daarvoor ook gedaan heb, en ze
			 nooit gelezen, hetgeen my te meer spyt, dewyl ik voorzie alsdan denzelfden weg
			 op te moeten gaan. Mocht een myner Lezers in 't bezit zyn der compleete werken
			 van multatuli, en belang stellen in den schryver dezer
			 “feiten” dan zou hy dezen eene groote dienst bewyzen,
			 door hem die werken voor eene maand te willen leenen, en per post toetezenden
			 onder adres: brata yoeda, Blitar, residentie
			 Kedirie.’
		  
		  Deze beide noten in dat boek zyn niet zonder belang. Ze toonen,
			 dunkt me, dat de schryver geen ‘bewonderaar’ geen volgeling van my
			 is, geen gepredestineerde mooivinder, geen naprater. Welnu, juist hierom is zyn
			 werk een des te kostkaarder bydrage tot den arbeid dien ik aangreep van 'n
			 geheel anderen kant. Wie de beteekenis en strekking van den Havelaar
			 begrypen wil, moetbrata yoeda's ‘Feiten’ lezen.
		  
		  De schryver van de Sumatra-Brieven in de Soerabaia-courant,
			 die verband meende te ontdekken tusschen myn streven en de onthullingen
			 van den heer 
			 courier dit dubekart - dit is z'n
			 geenszins verborgen naam - heeft juist gezien. De overeenstemming schemert door
			 't onderscheid heen, en er zal 'n tyd komen, dat men 't onderscheid niet meer
			 bemerkt.
		  
		  Om de waarheid te zeggen, geloof ik dat de heer dubekart
			 niet zoo mooi schryft als ik. Reden te meer om met 
{==322==} {>>pagina-aanduiding<<}
 eenige hoop op
			 goed gevolg, z'n werk aantebevelen in de aandacht van de Nederlandsche Natie.
			 Deze hoop zou sterker zyn indien hy zich had weten te onthouden van àlle
			 jacht op letterkundery. In-weerwil van zekere leemten - en vooral van
			 overbodighedens - zullen sommigen nu tòch beproeven hem voor 'n
			 ‘schryver’ uittemaken, om hem onder dit niet ongebruikelyk
			 voorwendsel dood te verklaren.
		  
		  In dat geval zal ik optreden, brata yoeda's schryvery
			 hekelen, verscheuren, vernietigen... 
		  
		  Nu, vernietigen eigenlyk niet. Dit zou jammer zyn! Ik wil maar
			 zeggen dat ik 't boek, als zoodanig, zou opofferen terwille van de
			 ‘feiten’ die 't openbaart.
		  
		  De aanmerkingen die er zouden te maken zyn op 't litterarisch
			 gehalte... 
		  
		  De schryver verklaart in z'n voorbericht: ‘ik ben geen
			 schryver, noch van beroep, noch van aanleg, noch uit ambitie. Ik heb zelfs de
			 pretentie niet, om 't ooit te worden.’
		  
		  Naar myn inzien zou 'n boek beter zyn, indien hy zich stipter aan
			 deze verklaring gehouden had. Hier-en-daar is 't - jammer genoeg! -
			 schryverachtig.
		  
		  De aanmerkingen nu, die ik zou te maken hebben op de inkleeding waar
			 ze in 't litterarische overgaat, houd ik nu voor me. Gesteld dat ze juist
			 waren, en dat 
			 brata yoeda ‘mooie’
			 boeken ging schryven... hu! Dáártoe is-i dan toch waarachtig te
			 goed! Lezer, voor 't zóó ver komt, om-godswil koop z'n werk! Ik
			 voorzeker u dat ge er veel uit leeren zult. Het is geen gewoon leesboek, al zy
			 't dan dat vooral de tot uw vermaak noodige smart daarin niet ontbreekt. Het is
			 'n Leerboek!
		  
		  Een leerboek voor ieder die ‘belang stelt in onze kostbare
			 overzeesche Bezittingen’ en dus, volgens de couranten, voor ieder
			 Nederlander, d.i. voor de Natie.
		
		
		  1025.

		  Men gelieve optemerken waarom ik de aankondiging der
			 ‘Feiten’ van brata yoeda 'n plaatsje geef in de
			 beantwoording van den Leidschen brief. 't Is me om dat bepalend lidwoord by
			 Natie te doen. Na dàt boek heeft ze 't recht niet, te zeggen dat
			 ze havelaar niet kent!
		  
		  En mocht men myn aanbeveling wat zwak vinden om haar 
{==323==} {>>pagina-aanduiding<<}

			 algemeenheid, dan zeg ik dat het 'n leerboek is:
		  
		  voor chefs en ondergeschikten by 't binnenlandsch bestuur op
			 Java,
		  
		  voor aanstaande ambtenaren die op eenige akademie indische Land-
			 en Volkenkunde studeeren, en 't administratieve of juridieke... Recht,
		  
		  voor Leden der Tweede-Kamer,
		  
		  voor Ministers van Kolonien, en:
		  
		  voor den Koning... ja! Van de zotte fiktie die den eersten
			 burger van den Staat - l'individu de distinction, que peut avoir beaucoup
			 d'influence - tot 'n pop maakt, wil ik niets weten. 't Stuk papier waarop
			 dat geschreven staat, is 'n vod.
		  
		  Voor hen allen noem ik brata yoeda's werk, 'n onmisbaar
			 leerboek. Wat speciaal-kennis van inlandsche toestanden in den Javaschen
			 Oosthoek aangaat, zullen weinig Europeanen zich met den schryver kunnen meten,
			 waardoor dan ook blykbaar de nyd werd opgewekt van de velen die er voor betaald
			 werden daarvan evenveel of meer te weten dan hy.
		  
		  De heer 
			 dubekart namelyk is 'n kostbare
			 specialiteit. Al leerden de velen die nu in krant of Kamer meespreken, slechts
			 dit van hem, dat het met hùn specialiteit bitter slecht geschapen
			 staat... reeds hierom alleen zou brata yoeda 'n nuttig werk hebben
			 verricht. Maar 't is niet te voorzien dat men dit van hem zal willen
			 leeren. Ieder die zonder hakkelen kassi api zeggen kan - en wie kan dit
			 na m'n Duizend-en-eenige Hoofdstukken niet? - zal
		  voortgaan met oreeren, demonstreeren, interpelleeren, debatteeren,
		  parlementeeren...
		  
		  Goed! Of liever, niet goed, maar hieraan is in onzen babbeltyd niets
			 te doen.
		  
		  Indien dan slechts de leek zich door brata yoeda's
			 Feiten opgewekt voelde, de velen die zich voor specialiteiten uitgeven,
			 te toetsen aan de maat van kennis die hy ten-beste geeft, en die -
			 hiervan houd ik me overtuigd - zoomin door den kundigen 
			 veth zal versmaad worden als door
			 my.
		  
		  't Spreekt vanzelf, dat ik m'n aanpryzing bepaal binnen de grenzen
			 die uit den aard van de door den heer dubekart behandelde zaken
			 voortvloeien. Ik beweer, byv. geenszins, dat hy zou kunnen gebruikt worden als
			 vraagbaak omtrent Soendaksche eigenaardigheden. Veel minder nog omtrent
		  	kwes-
{==324==} {>>pagina-aanduiding<<}
tien  van algemeen-politischen of ethnologischen
			 aard. Hyzelf maakt hierop dan ook geen aanspraak, en 't zal hem misschien
			 verwonderen dat ik op deze betrekkelyke onbevoegdheid zoo uitdrukkelyk wys.
		  
		  M'n waarschuwing is aan 't adres der Nederlandsche lezers van
			 brata yoeda's werk. Ik wil trachten hen opmerkzaam te maken op 't
			 groot verschil tusschen de 1000-en-enige specialiteiten die over alles durven
			 meespreken: ‘omdat zy in de-n-Oost zyn geweest’ en den
			 enkele die inderdaad specialiteit werd, door - onder gunstigen samenloop
			 van andere eigenschappen en lotgevallen - z'n opmerkzaamheid te koncentreeren
			 op zeer beperkt terrein. Reeds hierom alleen behoort het boek velen welkom te
			 zyn. Wie acht-slaat op al 't vreemde dat daarin behandeld wordt, wie zich
			 rekenschap geeft van de moeite die 't kost, zich in de geschetste toestanden te
			 verplaatsen, wie hierby let op de nauwte van den kring waartoe de schryver zich
			 bepaalde... zal kunnen geleerd hebben voorzichtig te zyn met de velen die, na
			 geringe - of geene! - inspanning, voorgeven 'n oneindig grooter terrein, ja,
			 het geheel te overzien.
		  
		  Ik houd het voor nuttig eens eindelyk 'n model voor oogen te hebben,
			 waarop we wyzen kunnen, indien er gevraagd wordt: wie dan toch eens inderdaad
			 'n specialiteit is? 't Wordt tyd. Hoorden we nog niet onlangs, hoe zeker
			 minister voorgaf kracht bytezetten aan z'n opinie over de havenwerken te
			 Batavia, door de verzekering: dat-i enige jaren achtereen 'n paar weken op de
			 reede van die plaats had doorgebracht? Ik erken dat men - van een ter-reede
			 liggend schip, door 'n kyker iets van de plek kan te zien krygen, waar
			 misschien zulke havenwerken zouden kunnen worden aangelegd. Of dat evenwel
			 oogenblikkelyk de noodige hydrostatische bevoegdheid zou verleenen, om over
			 zulke zaken 'n oordeel uittespreken, is 'n andere vraag. Die minister evenwel
			 schynt dit niet te betwyfelen. Ik ben dus zoo vry, onder verwyzing naar blz. 53
			 (in den tweeden druk, blz. 63) van m'n ‘Duizend-en-eenige
			 Hoofdstukken’ hem voortestellen, tevens de adviezen intewinnen van al
			 z'n kollega's die ooit op de reede van Batavia schotels waschten, of 'n touwtje
			 splitsten. 't Zal hun 'n aangename verrassing wezen, op-eenmaal te vernemen dat
			 ze zonder zelf hiervan iets bemerkt te hebben, gedurende die zielverheffende
			 verrichtingen bezig waren met specialiteit-worden in zeewaterstaatswerken. Ik
			 neem deze gelegenheid waar, 'n plaatsing als hoogleeraar in de astronomie te
			 
{==325==} {>>pagina-aanduiding<<}
 verzoeken voor 't haantje op de Westertoren te Amsterdam, dat nu
			 al zoo lang - en wel zònder Dollond of Frauenhofer - 't firmament
			 heeft aangekeken.
		  
		  Onze Volksvertegenwoordiging...
		  
		  Post, mag ik hier niet zeggen:
			 de Natie?
		  
		  ...onze Vertegenwoordiging slikt zulke praatjes.
		
		
		  1026.

		  Dubekart's boek, doortrokken van javanismus, is
			 jávaasch, byna javáánsch. Het riekt naar rampeh,
			 kenangan, tjempaka, melatie, passer, landraden, waroeng,
			 klapper-olie,pasehban, amfioenkit en baleh-baleh: het is 'n
			 wáár boek!
		  
		  Deze laatste uitdrukking behoort gerechtvaardigd te worden. De
			 schryver tast veel personen uit het officieel wereldje waarin-i zich bewoog,
			 zeer forsch aan. Hy legt hun 'n reeks van kwade praktyken te-last, die de
			 gamme van 't booze vry volledig doorloopen, van dagelyksche laagheidjes
			 af, tot moord toe. We mogen dit alles niet zoo voetstoots voor waar aannemen.
			 Wie verzekert ons dat hy zich niet nu-en-dan vergiste? In-allen-geval zou men
			 de altera pars moeten hooren, die wel hoogstwaarschynlyk zwygen zal...
			 
		  
		  De Natie zou 't dulden!
		  
		  ...maar die toch dat zwygen eenigen tyd kan volhouden, voor 't zou
			 mogen gelden als konfessie.
		  
		  Dat onze 
			 brata yoeda door 'n Raad van
			 Justitie en 'n Hooggerechtshof is veroordeeld tot gevangenisstraf wegens
			 laster, geeft ons almede nog geen voldoend recht om hem voor 'n
			 geloofwaardig persoon te houden. Er zyn wel eens menschen gekondemneerd, die
			 inderdaad niet veel deugden.
		  
		  't Zou dus getuigen van verregaande lichtzinnigheid, al de door den
			 schryver geopenbaarde feiten zonder nader bewys voor waar te houden, maar...
			 z'n ‘Feiten’ zyn wáár, z'n boek is
			 wáár!
		  
		  Indien er, wat de hoofdzaken aangaat, in dat boek gelogen wordt, is
			 de heer 
			 Agathon marius courier dit
				dubekart de eerste schryver van ons land. Te verdienstelyker dan
			 als zoodanig, omdat-i juist genoeg schryversfouten maakt om z'n
			 infernaal talent te verbergen.
		  
		  En als-i niet loog, is hy 'n belangwekkend slachtoffer van
			 
{==326==} {>>pagina-aanduiding<<}
 'n kollisie tusschen zekere eigenaardigheden in z'n
			 karakter en de misdaden van anderen.
		  
		  Ik voorspel dat de wereld hem deze eigenaardigheden zwaarder zal
			 toerekenen, dan aan die anderen hun misdaad.
		  
		  Of ik ze in allen opzichte goedkeur, is nu de vraag niet. Misschien
			 ook is de arme brata yoeda zelf er niet mee ingenomen. Men heeft z'n
			 karakter en temperament, jazelfs z'n liefhebberyen, niet altyd voor 't
			 kiezen.
		  
		  Om 't dan maar ronduit te zeggen, lezer, de heer dubekart
			 is 'n misbruikzoeker, 'n onrechtwreker, 'n onbezoldigd publiek ministerie tot
			 tydverdryf. Myn smaak zou 't niet zyn! En waarschynlyk was 't ook de
			 zyne niet. Ik kan me levendig voorstellen hoe hy, geplaagd, gesard, gemeden,
			 uitgestoten, vervolgd, zwart gemaakt, voor ‘onfatsoenlyk’
			 verklaard... 
		  
		  We zyn er!
		  
		  De heer courier dit dubekart is onfatsoenlyk! Dit zal wel
			 waar zyn, want het wordt getuigd door de mannen die hy met open vizier
			 aanklaagde van misbruik van gezag, rechtsverdrajing, konkussie, simonie en
			 moord. Met het oog op de aanstaande behandeling der Brata-Yoedasche zaak, in
			 Nederland
			  *
			 is 't systeem van verdediging der beschuldigden niet zonder de bekende
			 taktische handigheid gekozen. Dubekart zal in Holland het pleit
			 verliezen. Nu voor alsdan noteer ik hier dat hy veroordeeld is wegens laster:
			 ‘omdat hy zyn beschuldigingen niet kon staven met autentieke
			 bewyzen.’ Het hangt nu van 'n letterzettersleerling af, 't woord
			 ‘autentiek’ kursief te drukken, en dan zou er duidelyk te lezen
			 staan dat de veroordeelde lasteraar... wèl beschouwd, de waarheid had
			 gesproken. De overwinning die z'n tegenstanders op hem behaalden, is van erger
			 soort dan die van pyrrhus. Deze scheen nog 'n volgende te kunnen
			 afwachten voor-i 't spel opgaf.
		  
		  Het is den heer 
			 courier dit dubekart, 'n jong
			 mensch zonder titel, zonder rang, zonder middelen, zonder andere relatien met
			 de Maatschappy dan vyandelyke, iemand die in den ban was by ambtenaren en
			 ambtenaarsgenooten, juist by dezulken alzoo, tot wie hy zich wenden moest om de
			 autentieke stukken te verkrygen, die hy meende in z'n proces 
{==327==} {>>pagina-aanduiding<<}

			 noodig te hebben...het is hem in zulke omstandigheden niet gelukt, die
			 autentieke stukken te produceeren. Dit alleen blykt, wat zyn
			 strafwaardigheid betreft, uit het geslagen vonnis. De booswicht heeft zich
			 schuldig gemaakt aan 't niet overleggen van bescheiden die ‘men’
			 hem belet had in-handen te krygen. Hoe is 't mogelyk dat ‘men’ hem
			 slechts tot zes maanden gevangenis veroordeelde! Zùlke gruwelen,
			 enz.
		  
		  De hardnekkigheid waarmee ‘men’ weigerde hem de
			 herhaaldelyk gevraagde stukken aftegeven, zou byna op 't denkbeeld brengen dat
			 ze van grooter bewyskracht waren, dan overigens uit des schryvers verhaal
			 schynt te blyken. Ze geeft aanleiding tot het vermoeden dat de
			 letterzettersjongen van zoo-even niet zoo heel verkeerd zou hebben gedaan,
			 als-i 't woord ‘autentiek’ onderstreept had.
		  
		  En, ook zonder de weigering! Er blykt uit de geheele behandeling der
			 zaak, voor ieder die lezen kan, dat het ook hier alweer ouder-gewoonte
			 meer te-doen was, om op wettelyke wyze 'n kwestie te beëindigen,
			 dan om recht te spreken. Dubekart's tegenstanders hebben meer
			 reden tot klachte dan hy. Geen man van eer zal hem op grond van dat vonnis - 'n
			 autentiek stuk toch! - voor 'n lasteraar houden. Hoogstens zal men hem
			 verwyten dat-i zich inliet met zaken die hem - en nog niet eens naar
			 àller opvatting van menschenplicht - niet schenen aantegaan. Die anderen
			 evenwel zullen moeite hebben zich te reinigen van de smetten... 
		  
		  Och neen! Ze zullen wel zoo wys zyn zich die moeite niet te geven.
			 Hoofdzaak is, dat ze in 't genot bleven van traktement, pensioen, officieele
			 konsideratie. Zoolang dit het geval is, zullen ze by 't Nederlandsch Publiek
			 goed ontvangen worden. En de arme 
			 brata yoeda... hm!
		  
		  Nu ja, 'n lasteraar is-i niet - of 'n autentieke slechts -
			 maar wat baat hem dit als-i geen geld heeft?
		  
		  Ik raad hem ernstig aan, op Java te blyven. Wel zal-i ook
			 dáár veel vinden van de bitterheid die hem in Nederland wachten
			 zou - op verre na niet alles! - doch in dat verre gezegende land is de kans
			 grooter, dat deze of gene industrieel in z'n eigen belang hem ryst biedt
			 voor de zeldzame speciaal-kennis waarvan-i bewys geeft. En...
			 dáár hebben z'n vyanden althans één, bondgenoot
			 minder: den winter!
		
		
		  1027.

		  Aan 
			 brata yoeda m'n hartelyke groet!
			 Ik dank hem 
{==328==} {>>pagina-aanduiding<<}
 zeer voor z'n boek, en hoop... dat-i de pen
			 wegwerpe.
		  
		  Geloof me, beste jongen, het is den moriaan geschuurd, aantedringen
			 op recht, zoolang men niet door achterladers en bajonetten kracht kan
			 byzetten aan dezen eisch. Dàt zyn de eenige afdoende rechtsmotieven.
			 Kunt ge u die verschaffen... och, dan hebt ge geen recht meer noodig!
			 Zoolang dit echter niet het geval is, koop u 'n Jérôme
			 Paturot - een der best geschreven boeken die onze eeuw oplevert! -
		  en tracht terugtekeeren tot uw punt van uitgang... tot houtkappen, omringd van
		  tygers, aan de oevers van den Brantas!
		  
		  't Zal u bevreemden, doch wáár is het, dat my in uw
			 geheel boek geen passage zoo getroffen heeft, als die waarin ge met nobelen
			 hoogmoed verzekert dat de door u gemaakte vlotten zoo goed bestand waren tegen
			 de hindernissen in de stroom. Daar was ik jaloersch op u! Och hoe gaarne had ik
			 meegewerkt! Hoe driftig zou ik de pen wegsmyten, ondankbare pen die me 't merg
			 uit de ziel zuigt, en hiervoor niets teruglevert dan 'n schamel onderhoud,
			 gesausd met ondank en smaad! Ondervondt ge 't ooit, dat uw balken, met zorg
			 gekozen, wèl geplaatst, stevig verbonden, zich van elkaar scheidden en
			 te-gronde gingen om U te sarren? Sloegen ze ooit de logiek in 't
			 aangezicht, door op-eenmaal te veranderen van dikte, lengte of getal, om
			 U hartzeer aantedoen? Om uwen arbeid te-schande te maken?
			 Verkrachtten ze ooit 'n natuurwet, door indryven tegen den stroom, om U
			 te doen doorgaan voor traag, onbekwaam, voor oneerlyk misschien? 
		  
		  O, die lieve balken!
		  
		  Arme domme naïve brata yoeda, welke booze geest blies
			 u de zotheid in, de bemoeienis met die onschuldige dingen te verruilen
			 voor...'n handel in denkbeelden? In denkbeelden nogal, die niet kunnen
			 aanlanden op de plek waar ze wezen moeten, zonder aanhoudend worstelen tegen
			 den stroom der belangzuchtige vooroordeelen die ze te-keer gaan?
		  
		  Zegepraal van 't recht?
		  
		  Dit is 'n droom van goede kinderen, brata yoeda! Een
			 herinnering uit de leesboekjes onzer jeugd, waarin op de laatste bladzy 't
			 braafste jongetjen altyd het best afspeelt. Hoogstens is 't 'n
			 kunstenaarstheorie die 't leveren van ‘bevrediging’ voorschryft, in
			 't vyfde bedryf van 'n drama.
		  
		  Maar... ook in tragédie moet aan 'n gelyksoortigen
			 eisch 
{==329==} {>>pagina-aanduiding<<}
 van ‘bevrediging’ voldaan worden. En 't
			 geschiedt daarin op 'n wyze die beter overeenstemt met de werkelykheid: de held
			 gaat - als slechts twee van uw vlotten, geluksvogel! - te-gronde!
		  
		  Lees en bestudeer Jérôme Paturot,
		  en keer tot uwen houtkap en die tygers terug. Het Recht zal er geen schâ
		  by lyden. Integendeel! Waart ge voortgegaan met vlotten-maken, dan zou er 'n
		  onrechtvaardig vonnis minder op de wereld zyn.
		
		
		  1028.

		  Indien de Gouverneur-generaal ex plenitudine potestatis den
			 heer dubekart uit Indie had gebannen, zou hy
			 daarin zyn nu eenmaal treurigen Nederlandschen plicht gedaan hebben,
			 waarvoor hy betaald wordt. De omweg om den patient te doen veroordeelen door 'n
			 raad van Justitie, is Nederlandscher dan noodig en nuttig was.
		  
		  Een arbitraire administratieve maatregel, onder verantwoordelykheid
			 van den kommandant op 't oorlogschip ‘nederlandsch-indie’
			 kan nu-en-dan, met beroep op zeker eigenaardig standpunt, politisch
			 eenigszins gerechtvaardigd worden. Het uniek vonnis van 'n Rechtbank, nooit.
			 (1019)
		  
		  Juist de onbeperktheid van de administratieve autokratie eischt en
			 vergunt, dat men de Rechterlyke Macht buiten alle bemoeienis houde met
			 maatregelen die niet op Wet en Recht gegrond zyn, maar voortvloeien uit 'n
			 abnormiteit als 't Nederlandsch gezag in Indie. Geen Regeering heeft
			 meer behoefte aan 't handhaven der integriteit van Rechtspleging, dan 'n
			 zoodanige die op Onrecht gegrond is. Het is hiermee als met zeker soort
			 van uiterlyk fatsoen, dat het minst kan ontbeerd worden door deugnieten.
		  
		  Een Gouverneur-Generaal behoort de uit z'n Nederlandsch
			 standpunt voortvloeiende Nederlandsche misdryven voor z'n
			 Nederlandsche rekening te nemen, en mag met de uitvoering hiervan geen
			 kollegie belasten... 
		  
		  Het achterhouden van de door den armen brata yoeda
			 gevraagde stukken, wàs 'n lastgeving!
		  
		  ...een kollegie dat in 't algemeen belang, en vooral in dat van
			 de Regeering zelf, zeker prestige moet bewaren.
		  
		  Het uitzetten zonder vorm van proces, van den predikant 
{==330==} {>>pagina-aanduiding<<}
 
			 van hoevell, van den bisschop 
			 groof en van den heer 
			 roorda van eysinga, was -
			 nederlandsch-indisch gesproken - korrekt. Het toelaten of bewerken der
			 veroordeeling van brata yoeda - van recht of onrecht spreek ik nu niet
			 - is 'n fout, waarby niemand iets won dan 
			 brata yoeda zelf.
		  
		  10 Geen der door hem aangevallen personen is in de oogen
			 van 't publiek gerechtvaardigd. Integendeel! Zy allen zyn geschandvlekt... op
			 't autentieke bewys na. Nu onderstreep ik... tot nader order,
			 want straks blykt er dat ook de autentieteit voortaan niet meer ontbreken
			 zal.
		  
		  20 De eerbied voor 't recht is gekrenkt. Geen
			 vonnis ter wereld kan brata yoeda's boek maken tot 'n onwaar
			 boek, of hem, òm 't schryven van dat boek, tot 'n
			 ‘lasteraar.’ Dit heeft dan ook de Raad van Justitie in den
			 konsiderans niet durven beweren. Die Rechtbank wacht zich wel te zeggen:
			 ‘de door u beschuldigde personen zyn rein, ge hebt gelogen’ En wat
			 het dispozitief aangaat, de opgelegde straf? 't Is 'n aanmoediging en
			 handleiding voor werkelyke lasteraars. Eigenlyk is 't alsof daar stond:
			 ‘wilt ge iemand zwart maken, doe 't dan niet zoo onvoorzichtig als
			 brata yoeda, die zonder autentiek gedekt te zyn, ronduit de
			 waarheid zei. Zorg dat ge - desnoods, in-plaats van waarheid, want deze
			 is byzaak - autentieke stukken kunt overleggen, of... kies bedekte termen voor
			 uw aanklacht.’
		  
		  De europesche en indische hoofdambtenaren in de binnenlanden mogen
			 toezien hoe ze na dit lesjen in de kunst van gevaarloos onteeren hun gezag
			 bewaren, d.i. het gezag van de Regeering. Er liggen dozynen pennen
			 gereed om, brata yoeda's... onbesuisdheid vermydende, met minder
			 talent of zaakkennis dan hy, en vooral zonder zyn hardnekkige inspanning,
			 dieper wonden te slaan. Tot het opsporen van de waarheden die hy aan 't licht
			 brengt, zyn zeldzame gaven noodig - specialiteit! - terwyl geen soort van
			 schryvery zoo weinig bekwaamheid vereischt, als uit de lucht gegrepen of
			 eenigszins gearrangeerden laster. (244)
		  
		  Om iemand met grond aanteklagen van misdryf, behoort men te
			 weten wat men zegt. Hiertoe is noodig: onderzoek, opmerkingsgeest,
			 oefening in juistheid van uitdrukking, en - in dit byzonder geval - de zeer
			 nauwkeurige kennis van Javaansche toestanden. Daarby moeten ‘de punten op
			 de i's gezet worden’ gelyk 
			 brata yoeda dan ook doet.
			 Aanklagers 
{==331==} {>>pagina-aanduiding<<}
van andere soort echter, dien 't alleen te doen is
			 òm te honen, òm zwart te maken, hebben al deze hoedanigheden niet
			 noodig. Juist de algemeenheid der termen waarvan zy zich bedienen, ontslaat hen
			 van alle inspanning tot onderzoek en oordeel.
		  
		  Tegen één brata yoeda die zich aftobde om
			 waarheid aan den dag te brengen, zullen er honderden opstaan om zonder
			 moeite hun leugens optedisschen, die juist omdat het leugens zyn, en
			 dus geen bepaalde feiten omschryven, niet onder 't bereik vallen van de
			 Strafwet. Alle wetten tegen laster nopen tot studie in 't laaghartig
			 insinueeren, een kunstje dat brata yoeda niet verstond. 't Zou
			 moeielyk wezen iemand te vinden die minder op 'n lasteraar gelykt dan hy. Ik
			 durf aan z'n rechters vragen: als ge in een roman of drama 'n lasteraar te
			 schetsen hadt, zoudt ge brata yoeda kunnen gebruiken als model?
			 Ik niet! En dit zou niemand kunnen. Dewyl nu toch die Rechtbank hem
			 wegens ‘laster’ kondemneerde, heeft zy de eer van de Rechterlyke
			 Macht geschonden door 'n ongerymdheid, en alzoo een der werktuigen bedorven,
			 waaraan elke Regeering, maar vooral 'n autokratische, de grootste
			 behoefte heeft. Men wint noch behoudt Sileziëns, zonder ‘Rechters te
			 Berlyn.’ (Zie ‘Vieux-delft en moraal’ in
			 de Millioenen-Studien.)
		  
		  30. De door den heer 
			 dubekart aan den dag gebrachte
			 misdryven... ik vergis my:
		  
		  ...de moeite die men zich heeft gegeven om 't aan den dag brengen
			 van die misdryven te beletten, doet veronderstellen dat men de
			 algemeenheid der strekking van z'n beschuldigingen inzag en vreesde.
			 Niemand toch zal beweren dat de Regeering er byzonder belang by had, den
			 Resident van der kaa, den Adsistent Resident
			 
			 gey van pittius of den Regent van
			 Blitar in bescherming te nemen. Hiertoe bestond niet de minste reden. Zy meende
			 - als de raadslieden van 
			 van twist
			  * - in de bres te moeten springen voor de overal
			 
{==332==} {>>pagina-aanduiding<<}
 heerschende ongerechtigheid, zonder welke zy voorgeeft niet te
			 kunnen bestaan. Dit nu eens aannemende als Nederlandsch-Indische plicht,
			 moet men erkennen dat ze zich zeer dom gedragen heeft. Wat gedempt kon worden
			 met 'n coup d'autorité, met de bekende soort van geweld, die dan
			 toch altyd 'n ontzag sui generis inboezemt, werd nu, juist
			 dóór de in-acht genomen vormen, in helder licht gesteld. Onrecht
			 moet forsch optreden, om niet bespottelyk te zyn, d.i. - ook in den
			 allerlaagsten zin van 't woord: - onstaatkundig.
			  * 't
			 Bewys? Brata yoeda had geen autentieke bewysstukken, niet waar?
			 Dààrom alleen werd-i als lasteraar gestraft, niet waar? Welnu,
			 thans heeft hy ze! Ze zyn hem geleverd door de Regeering. Hy bezit: het
			 Soerabaiasche vonnis waarin zyn beweringen worden gestaafd voor ieder die lezen
			 kan. Dit heeft nu de Regeering gewonnen met haar halfheid! Zy heeft
			 bewezen - allerautentiekst ditmaal! - wat de delinkwent zelf niet bewyzen kon.
			 brata yoeda mag haar dankbaar zyn. De door hem
			 ‘gelasterde’ personen hebben minder reden tot erkentelykheid. Om
			 hen te troosten is het te hopen dat er spoedig 'n paar vakatures in de Kamer
			 komen, om hen gelegenheid te geven naast van
				twist en 
			 van de putte dienst te doen als
			 Indische Specialiteiten. Waarom niet?
		  
		  Dan konden ze daar vertellen dat ze ‘over dien schryver en
			 z'n boek... zwyyen zullen om den schyn van partydigheid te
			 ontgaan.’
		  
		  De Natie zou 't slikken.
		
		
		  1029.

		  Wat my betreft, ik veroordeel ut supra onzen vreemdsoortigen
			 ‘lasteraar’ tot...Jérôme Paturot. Hy moet pen,
			 inkt, frazen en rechtzoekery verlaten, en terugkeeren tot z'n eerste liefde aan
			 de oevers van den Brantas.
		  
		  - En waarom schryft gy dan, vraagt ge?
		  
		  Helaas, men heeft me geen ander plekjen overgelaten, waar iets te
			 kappen viel. Ge zegt, over uw djati-hout sprekend:
		  
		  ‘Menig balkenvlot des heeren 
			 loudon zag ik voor m'n oogen
			 verbryzelen of uit elkander slaan...
		  
		  En m'n Ideën dan, o 
			 brata yoeda, die me wat
			 méér kosten, dan 't door vreemde handen voor dien heer
			 loudon gekapte 
{==333==} {>>pagina-aanduiding<<}
 hout?
		  
		  ...terwyl de vlotters zich zwemmende moesten redden. De minste
			 afwyking van juistheid in richting, was voldoende om zoo'n vlot overdwars te
			 doen gaan... 
		  
		  En m'n Ideën dan, o brata yoeda?
		  
		  ...en dan was er geen redding meer mogelyk. De geweldige stroom
			 zou dan de vereenigde pogingen van vyftig roeiers hebben krachteloos
			 gemaakt... 
		  
		  Krachteloos gemaakt? O neen. Verydeld? Misschien. Maar vyftig
			 roeiers zegt ge? Vyftig? En ik dan, die geheel alleen roei tegen zoo'n
			 stroom?
		  
		  ...als 'n pyl werd dan 't vlot meegesleurd, tot het optornde
			 tegen een of ander rotsblok...
		  
		  Juist! Tegen onwil uit zedeloos eigenbelang, en dit nog niet eens
			 goed begrepen!
		  
		  ...tegen 'n verraderlyken boomstam... 
		  
		  Juist, juist, juist! Tegen verraderlyken laster, surrogaat van 't
			 eerste beproefd even verraderlyk doodzwygen!
		  
		  ...met zulk 'n kracht, dat djati-balken van honderd voet lengte
			 en vier voeten vierkant, ombogen en knapten als zwavelstokken.
		  
		  En m'n Ideën dan, o brata yoeda?
		  
		  Dat ‘omgebogen en geknapte’ hout - goed geschetst,
			 waarachtig!
			  * - was te vervangen na 't verlies. Daar ging
			 
{==334==} {>>pagina-aanduiding<<}
 slechts eenige handen-arbeid te-loor... wat in Indie meer
			 gebeurt, en ook elders. Wie of wat vervangt 'n uitgeputte menschenziel, als ze
			 knakte en brak door 't optornen tegen de logge massa domheid die 'n stompzinnig
			 vermaak schept in zoo'n vlotbreuk? Tegen werkdadige schelmery ook, wier belang
			 meebrengt die hindernissen in haar belemmerende werking te handhaven?
		  
		  Zeg me, o 
			 brata yoeda, wanneer bestreedt gy
			 minder onedelen vyand, toen ge te worstelen hadt met den stroom van den
			 eerlyken Brantas, of toen ge den zondvloed van vuil woudt te-keer gaan,
			 die zich Maatschappy noemt?
		  
		  Keer terug tot uw vlotten, beste jongen! En... ge zegt dat de
			 tygers, schoon niet geheel nog uitgeroeid door boschvelling en aanbouw, toch
			 afnamen in getal ‘tusschen Borow en Djimbeh,juist op de
			 plek waar zich thans de dessah Goelongan bevindt?’
		  
		  Wel... zoek dan 'n nieuwe buurt op, waar ze iets minder te lyden
			 hadden van nieuwe dessahs en ‘beschaving.’
		  
		  Uw uitstapjen in de ‘Maatschappy’ zal u geleerd hebben
			 die tygers te bejegenen met iets als... achting.
		  
		  Wat my betreft, groet ze van me, en zeg dat ik heimwee voel naar
			 hunne wouden, en naar de eerlykheid van hun vyandschap.
		
		
		  1030.

		  De Natie kent my niet, beweert de heer 
			 post? Ei-lieve, ik hoop... 
		  
		  Hopen is wat veel gezegd. Wie zóóveel afgevlotte
			 balken zag te-gronde gaan, heeft tot hopen 't recht niet.
		  
		  Laat me dan zeggen: ik wenschte dat de Natie my leerde
			 kennen uit brata yoeda's boek. Wie 't lezen verstaat, zou daaruit
			 kunnen leeren van welke soort de moeielykheden waren, die ik te Lebak te
			 overwinnen had, toen ik daar binnen den kring myner bevoegdheid, en naar den
			 letterlyken eisch van m'n ambtelyke instruktie - niet uit
			 dilettanten-liefhebbery, waarlyk! - my verzette tegen onrecht.
		  
		  Misschien ook zal men hieruit dan eens eindelyk leeren begrypen
			 waarom de lof over mooischryvery me in de ooren klinkt als 'n bespotting! Na al
			 de vergeefsche pogingen die ik aanwendde om dit begrypelyk te maken - zie, byv.
			 de parabels over den goudmaker, over chresos, over den
		  	Impresa-
{==335==} {>>pagina-aanduiding<<}
rio,  over don juan - zal 't waarschynlyk
			 ook nu weer te veel gehoopt zyn.
		  
		  Twee vlotten slechts vergaan van de zeven-en-twintig?
			 Inderdaad, brata yoeda mag van geluk spreken. Van m'n ideen
			 komt er niet één van de duizend te-recht. En... hy had maar
			 met ongelukken te doen! Myn werk wordt met opzet bedorven, en men
			 schaamt zich niet me nog te plunderen bovendien. Men steelt m'n denkbeelden,
			 m'n wyze van uitdrukking. Men steelt tot m'n fouten toe, ja... m'n fouten het
			 liefst! (15)
		  
		  Uw boek is wáár, 
			 brata yoeda, treurig
			 wáár! En toch, of juist hierom, wilde ik u gaarne voor zoo'n
			 ‘bevredigend’ vyfde treurspelbedryf bewaard zien. Vergeet uw zotten
			 droom van recht, arme jongen! Keer tot uw djati-vlotten en tygers
			 terug... geloof me, 't zal u 'n verademing zyn!
		  
		  Och, 't zou zoo jammer wezen, als ge meer schreeft! Wie op
			 uw‘Feiten’ geen acht slaat, zal zich evenmin laten opwekken
			 tot iets goeds door wat ge daarop zoudt kunnen doen volgen. Integendeel. De
			 schaamte over 't niet luisteren naar uw eerste woord, zou zich openbaren in
			 mishandeling, zoodra er bleek dat ge u verstoutte aantedringen op
			 afdoening.
		  
		  Maar ik dank u hartelyk voor uw boek, en voor al 't leed dat
			 ge doorstondt, eer 't schryven daarvan u mogelyk was. (30!) Ge hebt de Natie - die me niet kent, naar ik
			 hoor - in-staat gesteld my teleeren kennen, en... wat in dat geval van
			 gelyke beteekenis is: zichzelf.
		  
		  Uit uw boek, brata yoeda, kunnen de Nederlanders als
			 in een camera obscura te aanschouwen krygen: welken poel van vuil ze
			 in bescherming namen, toen ze voor duymaer van
				twist en z'n vuile konsorten party kozen tegen max
			 havelaar!
		
		
		  1031.

		  De Natie kent my niet, zegt de heer 
			 post?
		  
		  Ze schynt het toch de moeite waard te vinden, my door haar
			 woordvoerders te doen lasteren.
		  
		  Die woordvoerders zyn alweer niet de Natie, hoor ik
			 zeggen.
		  
		  Goed. Maar wie of wat is dàn de Natie? Of bestaat er geen
			 Natie?
		  
		  Onze verzenmakers en gelegenheids-enthouziasten spreken gewoonlyk
			 ànders! Zy toch weten die zoo moeielyk te vinden 
{==336==} {>>pagina-aanduiding<<}
 Natie wel
			 optesmukken met al de deugden die den volmaaktstgedachten hemel vervelend
			 kunnen maken. Ik heb altyd gehoord dat de Natie was: weldadig,
			 rechtvaardig, eerlyk, dapper, vlytig, edelmoedig, enz.
		  
		  Hoe toch heeft ze 't aangelegd, om al die volkomenheden te
			 openbaren, als 't zoo vreeselyk moeielyk is natesporen wie haar dan toch
			 eigenlyk vertegenwoordigt?
		  
		  En is de boekhouding zuiver, wanneer men wel 't in de lucht springen
			 van 'n held inneemt als bate van eer, maar terstond alle solidariteit van de
			 hand wyst, zoodra er schâ zou te boeken vallen van tegen-overgestelde
			 schande? Op zoo 'n manier kan de ellendigste horde Vuurlanders al heel
			 gemakkelyk aan 'n voordeelig saldo van nationale voortreffelykheid geraken. De
			 eischen der waarheid luiden anders!
		  
		  Indien 't niet de Natie is, die my miskent, lastert en
			 martelt, dan heeft ook niet de Natie ‘haren bodem ontwoekerd
			 aan de baren.’ Dan heeft ook zy niet ‘het Spaansch
			 geweld getemd in 'n worstelstryd van tachtig jaren lang.’ Dan heeft
			 ook niet de Natie ‘den trotschen Engelschman vernederd, en den
			 Oceaan ontboeid.’ Dan heeft ook zy niet... 
		  
		  Genoeg, niet waar?
		  
		  De voorbeelden van Nederlandsche voortreffelykhedens liggen voor 't
			 grypen. Het mistasten zou moeielyk vallen aan den onhandigsten blindeman.
			 Waarom dan my hard gevallen over 't gebruik van dat bepalend
			 lidwoord?
		  
		  Ik vertrouw dat de heer 
			 post my de wetenschappelyke
			 konscientie toekent - in dit geval: in hoedanigheid van auteur slechts - die ik
			 even aanroerde op blzz. 61 en 62 (in de tweede uitg. blz. 71) van m'n
			 Specialiteiten... 
		  
		  Alweer te veel vertrouwd, naar ik wel veronderstellen moet uit het
			 toepassen op my, van de vertelling over 't inkorrekt gebruik van
			 mathematische scheldwoorden, waarmee theodor hook 'n onbeleefde
			 vischvrouw... begroette.
		  
		  Ik wil even de juistheid der strekking van dat aardig citaat
			 onderzoeken. Doch vóór alles 'n proeve van definitie:
		  
		  Scheldwoorden zyn zoodanige interjektief gebruikte nomina die
			 alleen ten-doel schynen te hebben, den daarmee gebeneficeerde op onaangename
			 wys te kennen te geven dat men hem niet genegen is, 
{==337==} {>>pagina-aanduiding<<}
 en
			 tevens het gemoed des sprekers te ontlasten van wrevel, zonder dat er in de
			 keuze der gebezigde benamingen wordt acht geslagen op overeenstemming daarvan,
			 noch met de eigenschappen van de toegesproken persoon, noch met de
			 naastliggende oorzaken die den wrevel des sprekers hebben opgewekt.
		  
		  Is dit nagenoeg goed? Voor het tegenwoordig doel goed genoeg, niet
			 waar?
		  
		  Wanneer men iemand ‘dief’ noemt, en hiermee wil te
			 kennen geven dat-i gestolen heeft, heeft men hem niet gescholden, maar
			 beschuldigd. Er zou namelyk harmonie bestaan tusschen de beoogde
			 kwalifikatie van daad of karakter, en 't daartoe gekozen woord.
		  
		  De wiskunstige termen van theodor hook echter, waren -
			 tenzydi in z'n vischvrouw inderdaad driehoekige of parallelopipedische
			 eigenschappen meende ontdekt te hebben, en haar hiervan wilde kennis geven:
			 ‘ten-fine van naricht’ - ze waren inderdaad scheldwoorden.
			 Het doet er nu niet toe, dat-i hiermede niets anders bedoelde dan 't
			 parodieeren der, waarschynlyk even baroque, interjektien van z'n
			 partner.
		  
		  Die partner was 'n onbeschaafde persoon. En dit spyt me. Ik
			 wenschte dat we ons haar konden voorstellen als iemand dien men geleerd had
			 zinsneden te ronden, of nagenoeg, en die dus heden-ten-dage had kunnen optreden
			 als auteur. Doe eens uw verbeelding 't hiertoe noodige geweld aan - zoo
			 héél veel geweld is er niet toe noodig - en stel u voor, dat die
			 vrouw bundels ideen in 't licht gaf. Ik vraag u, of ze haar
			 auteurstalent zou gebruiken om zeer in den beginne van den kursus dien
			 ze opende, aantedringen op juistheid van uitdrukking en oefening in
			 't bepalen, gelyk ik deed op een der eerste bladzyden van myn
			 ideen?
		  
		  Ik gis dat niemand dit van haar verwachten zou.
		  
		  Vindt ge nu dat ik 't my gemakkelyk maak, door me te vergelyken by
			 zoo'n onbeschaafd wezen - we stelden dat ze, zonder verhooging van
			 zielsrang, ware afgericht tot auteurschap - welnu, dan noodig ik u uit,
			 myn konscientie der wetenschap als schryver te toetsen aan andere modellen.
			 Doch... let hierby op de laagte van de nummers 
			 10 en 
			 13, en vergeet by de studie van den
			 oorsprong dezer nummers, vooral den wenk niet dien ik trachtte te geven in 
			 30!
		  
		  In-weerwil van uw grappigen zysprong op de londensche 
{==338==} {>>pagina-aanduiding<<}

			 vischmarkt, kan ik niet gelooven dat ge na zoo'n onderzoek geen vertrouwen
			 zoudt stellen in m'n wetenschappelyk geweten. (Zie ook 
			 799, seqq. en eigenlyk al m'n werk.)
			 't Komt me onmogelyk voor, dat ge my zoudt aanzien voor iemand ‘die maar
			 zoo losweg wat neerschryft.’ Dit blykt dan ook - lynrecht tegen de
			 bedoelde strekking der vischmarkt-epizode in - uit uw geheelen brief, die
			 achterwege zou gebleven zyn indien gy gemeend hadt dat ik 'n
			 kogelbaan-beschryvende rog met het overbrengen van m'n argumenten belastte, of
			 wel dat ik ooit zoo'n projektiel zelf voor 'n argument wilde doen doorgaan.
		  
		  Ik van myn kant vertrouw U te veel konscientie toe, om te
			 vreezen dat ge hier de vooropgestelde bepaling uit het oog zoudt verliezen, en
			 my tegenwerpen dat ik my in 'n gebezigde kwalifikatie kanvergissen.
			 Zoodanige onjuistheid immers zou haar daarom niet doen overgaan in de klasse
			 der scheldwoorden? Indien ik ten-onrechte iemand ‘dief noemde met
			 de bedoeling hem diefstal te verwyten, heb ik met meer of min
			 strafwaardige lichtzinnigheid my vergist, of ik heb gelasterd.
			 Maar gescholden heb ik niet.
		  
		  Van zoodanige vergissing zal ik straks 'n voorbeeld geven. Ik heb 'n
			 meâ culpâ afteleggen, dat in de oogen van sommigen kracht
			 zal byzetten aan dat gedeelte van den leidschen brief, waarin ik wordt
			 beschuldigd van... onrechtvaardigheid jegens de ‘modernen.’ Aldus
			 namelyk vertaal ik 't door den heer post ten-onrechte gebruikte woord
			 ‘laster.’ (Alweer 
			 10!)
		
		
		  1032.

		  Om trouw te zyn aan m'n program van streven naar nauwkeurigheid,
			 moet ik nu terugkeeren tot m'n aanklacht dat de Natie my doet belasteren door
			 haar woordvoerders.
		  
		  Had ik hier moeten schryven: ze laat me lasteren?
		  
		  Misschien! Toch laat ik 't woord ‘doet’ staan, omdat het
			 myn bedoeling eenigszins juister uitdrukt. Ieder ziet in, dat nalaten 'n
			 handeling wezen kan.
		  
		  Het was 'n daad van de Natie, toen ze den laaghartigen 
			 van twist - geen scheldwoord,
			 hoort ge! Ik kwalificeer den man - 't was 'n daad, toen ze hem
			 ongestraft veroorloofde het sein te geven, hoe men op de goedkoopste wys 't
			 boek Havelaar zou kunnen smoren.
		  
		  Hy was 't die, in den angst van z'n hart overleggende hoe hy
		  	zich verantwoorden zou, indien men hem vroeg om op-
{==339==} {>>pagina-aanduiding<<}
heldering... 
		  
		  Ze wèrd gevraagd.
		  
		  ...hy was het die 't helsche middel bedacht, dat aan alle
			 verantwoording 'n eind maakte! 't Zwygen kwam hem gewenschter voor, zeide hy
			 ‘want hy was bevreesd voor den schyn van partydigheid.’ Doch
			 anders: ‘zou hy over dat boek en over dien schryver veel kunnen
			 zeggen.’
		  
		  Is 't 'n daad of niet, van de Natie:
		  
		  dat ze genoegen nam met dàt voorwendsel om te zwygen over de
			 hoofdzaak?
		  
		  dat ze die lasterlyke aantyging duldde in den mond van 'n
			 beschuldigde? In den mond van denzelfden man die genoodzaakt was
			 officieel te verklaren: dat ik by de Indische Regeering gunstig genoteerd
			 stond?
		  
		  dat zyzelf den door hem uitgedachten schurkenstreek -
			 géén scheldwoord: ik kwalificeer! - nog altyd blyft toepassen, om
			 zich te onttrekken aan rechtdoen in de Havelaarszaak?
		  
		  In waarheid, waar zulke kemels van ongerechtigheid geslikt worden,
			 begryp ik niet hoe één lid van de Natie durft spreken van
			 eerlykheid en goede trouw!
		  
		  Wat den heer 
			 post aangaat, en zyn optreden
			 voor wat hem Recht toeschynt, zal ik dan ook op deze inkonsekwentie terugkomen,
			 en wel by den terugslag op velerlei soorten van ‘staatkunde’
			 waarmee ik de reeks ideen sluiten wil, die na Vorstenschool 'n
			 aanvang namen. Tezaam genomen vormen zy iets als 'n gedeeltelyke afrekening.
			 Gedeeltelyk! Want ik sla veel over, en 't ergste!
		  
		  Die 
			 van twist kende de Natie,
			 naar my gebleken is. Hy schynt geweten te hebben wat ze slikken kon! En ik - 'n
			 soort van brata yoeda nog, minus de liefhebbery! - ik kende de
			 Natie niet, toen ik me tot háár wendde. Letterlyk als 'n
			 onbedorven kind dat nog vertrouwen stelt op de moraal der laatste bladzyden van
			 z'n schoolboekjes, zou ik 't onmogelyk geacht hebben dat 'n edele zaak als de
			 myne, door één wanhopig-brutale lasterlyke insinuatie kon worden
			 vermoord onder de oogen van 'n geheel Volk, van de Natie!
		  
		  Kan, de heer post beweren dat de Natie den Havelaar
			 niet kende? Ze ‘rilde’ immers? Kan hy beweren dat men niet
			 
{==340==} {>>pagina-aanduiding<<}
 nieuwsgierig was naar 't antwoord van den plichtvergeten
			 Landvoogd, die door my was aangeklaagd voor 't forum van 't geheele
			 Volk? Kan hy beweren dat men z'n antwoord niet verstaan heeft?
		  
		  Ze heeft toch met gretigheid het onedel wapen aangegrepen dat
			 hy haar in de hand drukte. En nog altyd verweert ze zich met hetzelfde
			 moordtuig. In de vorige nummers gaf ik daarvan eenige voorbeelden... weinigen
			 uit velen! Ik kan getuigen dat er - by-wyze van spreken, en op
			 zéér weinig uitzonderingen na - uit Nederland niets tot my kwam
			 dan zùlke weerklank. Het ‘mooivinden’ van den
			 Havelaar - als boek, godbetert! - was 'n valsheid te meer. Ook
			 hierin volgde men 't door van twist gegeven
			 lesje. In de weinige woorden waarmee hy zich van de zaak wist aftemaken, kwam
			 de wenk voor, dat men zich van het ‘talent des schryvers’ kon
			 bedienen als middel ter rechtsweigering.
		  
		  En na dit alles zou ik me niet mogen beklagen over de
			 Natie?
		
		
		  1033.

		  Men scheldt my uit. Want schelden is het, wanneer men iemand
			 van wien bleek dat-i, levenslang eenigszins, en sedert velen jaren byna
			 uitsluitend, een bespiegelend arbeidzaam leven leidde, tracht voortestellen als
			 'n beschonkene, als 'n liederlyke nachtlooper.
		  
		  En... dit duldt de Natie.
		  
		  Moet ik me anders uitdrukken?
		  
		  Welnu dan: uit de Natie, uit dezelfde Natie die m'n werken
			 verslindt, gaat geen enkele stem op om te protesteeren tegen zulke infamie! Men
			 duldt het, dat ik m'n pen moet gebruiken tot het bestryden van
			 zùlke vyanden!
		  
		  Men belastert my. Want ‘laster’ is het, wanneer
			 men iemand die bewees 'n goed mensch te zyn, en in-verhouding tot
			 het algemeene peil, 'n uitstekend goed mensch... 
		  
		  Of heb ik gelogen in den Havelaar? Komaan, mooivinders!
		  
		  Of heb ik gelogen in den brief aan den gewezen Landvoogd? Komaan, 
			 van twist! Me dunkt dat de termyn
			 van antwoord als verstreken zou kunnen beschouwd worden. Die brief wordt over
			 weinige weken (Januari 1872) vyftien jaren oud! Maar nòg roep ik
		  	u toe: antwoord! Nog wil ik u te-
{==341==} {>>pagina-aanduiding<<}
woord  staan, als ge meent dat ik
			 in iets, hoe gering ook, de waarheid te-kort deed.
			  *
		  
		  Gedurende die vyftien jaren hebt gy rustig geleefd. Ge hadt tyd en
			 loisir, dunkt me, om u gereed te maken tot het geven van eenig
			 ànder antwoord, dan den door de Natie zoo goed begrepen wenk, my
			 aftemartelen door laster!
		  
		  Ik bracht dien tyd ànders door, dit verzeker ik u! Ik
			 zwierf, en leed gebrek, en werd gesmaad, en... arbeidde. Misschien zou ik me,
			 als ge nu eindelyk eens spraakt, mogen beroepen op de afmatting die 't
			 doel van uw taktiek schynt geweest te zyn. Welnu, ik beroep me hierop niet! Als
			 waren de zaken waarover ik u in Januari '58 schreef, eerst gister gebeurd - ik
			 heb nooit gelogen, en dus geen byzonder geheugen noodig! - ik zal u te-woord
			 staan. Komaan, m'nheer 
			 van twist!
		  
		  Nu ja, hy zal met zwygen voortgaan.
		  
		  En waarom ook niet? Hy weet immers dat de Natie het duldt? Hy
			 weet dat niemand hem in 't aangezicht spuwt...
		  
		  En over die Natie zou ik me niet mogen beklagen, omdat ze my
			 ‘niet kennen’ zou? Wat is openbaar, indien niet myn grieven
			 openbaar zyn, en de taktiek waarmee men ze tracht te smoren?
		  
		  Herhaaldelyk beweerde ik dat zy die ik aantastte, niet
			 ‘durfden’ spreken. De heer post
			 ontkent dit, en schynt myn bewering te willen ontzenuwen door 't feit dat
			 hy me antwoordt. Dit geloof ik gaarne! Gy, post, hebt niets op
			 uw geweten, en daarom doet juist uw schryven de beteekenis uitkomen van
			 't zwygen der anderen, die ik aantastte. Om konsekwent 
{==342==} {>>pagina-aanduiding<<}
 te zyn met
			 den indruk die U aanspoorde tot het opvatten van de pen, behoort gy even
			 als ik verontwaardigd te wezen over de dryfveeren, waardoor al die anderen -
			 hen die ik noem en uitdaag - zich hiervan lieten terughouden.
		  
		  En welke dryfveeren zouden dit dàn zyn, indien ik ongelyk had
			 ze te zoeken in gebrek aan moed?
		  
		  Moet ik U herinneren dat er in m'n uitdrukking: ‘niet
			 durven’ geen zelfverheffing ligt, alsof er vrees zou bestaan voor myn
			 persoon? Indien ik beweer - om nu by dien 
			 van twist te blyven, als 't beste
			 exempel van de laaghartigheid die ik brandmerk - dat hy ‘niet
			 durft’ dan zal dit toch wel beduiden, niet waar, dat hy naar myn inzien
			 geen kans ziet de door my geopperde stellingen met goeden uitslag te bestryden?
			 Is 't verkeerd gezegd, als ik dit ‘niet durven’ noem? En is dit
			 niet evenzeer van toepassing op anderen? Herinner u de vertelling over den
			 verwunschenen Bogowonto!
		  
		  Niet durven! Wat ànders? Ge hebt toch m'n werken gelezen, gy
			 die u m'n leerling noemt? Zonder nu te spreken van stryd, aanval, vyandschap...
			 is 't niet, ook reeds uit 'n litterarisch oogpunt alleen, 'n vreemd
			 verschynsel dat ze nooit - of zoo goed als nooit - besproken werden in dagblad
			 of tydschrift?
		  
		  Kunt ge ook dáárop de vraag toepassen: wie zal 't
			 drukloon betalen?
		  
		  Zeer wel weet ik, dat de poging om op dit terrein m'n arbeid
			 doodtezwygen, 'n anderen grond heeft dan, byv. het zwygen van dien 
			 van twist. Zonder de zich overal
			 openbarende schuwheid voor... den Bogowonto zou ik in beraad staan het
			 niet eens voor 'n poging aantezien, en misschien de heele zaak
			 toeschryven aan de eigenaardige traagheid die zich in byna alle voortbrengselen
			 der hedendaagsche letterkunde openbaart. (Zie Naschrift Bruid d.b.)'t
			 Een belet het ander niet. Het door van twist gegeven wachtwoord is nu
			 eenmaal, m'n persoon te belasteren, en myn handelingen zoowel als m'n werken te
			 ignoreeren. Dit laatste doel meent men te kunnen bereiken door onthouding, en
			 daar nu de afkeer van de inspanning die tot het ontleden myner denkbeelden zou
			 noodig zyn, denzelfden weg uit wyst, werken luiheid en valsheid elkander in de
			 hand. (blz. 172, 173.)
		  
		  Drukloon? Wie betaalt het drukloon van myn werken? Ik
			 
{==343==} {>>pagina-aanduiding<<}
 niet, dit verzeker ik u! Integendeel, men betaalt honorarium aan
			 my. Waarom dan zou 't bestryden van die werken, mits 't met
			 eenigen schyn van grond geschiedde, onkosten veroorzaken?
		  
		  De heer 
			 post wordt verzocht, zich by de
			 overdenking dezer vraag, niet te bepalen tot z'n onmiddelyke omgeving. De meest
			 bekwame jongelieden - ik begryp dit - zouden niet terstond slagen in 't vinden
			 van 'n uitgever voor 'n eerst werk. Maar... ouderen, hooger geplaatsten, zy die
			 'n naam kunnen aanbieden als borg voor 't welgelukken der onderneming?
			 Meent de heer post dat de zwerm doctoren en hoogdoctoren in allerlei
			 vakken - of wel hun uitgevers - slechte rekening zouden maken door 't
			 weerleggen van myn stellingen?
		  
		  Zouden ook 
			 van twist en dezulken zwygen uit
			 angst voor de rekening van 't drukloon? Me dunkt dat een tegen my gericht werk
			 goed ontvangen, of althans gekocht worden zou. En te geruster kan men 't
			 schryven hiervan wagen, omdat men by-gebrek aan eigen talent, opgang maken zou
			 door 't uitgestrooid praatjen over het myne.
		  
		  Ik laat nu in 't midden, in-hoever sommigen behoefte hebben zouden
			 aan dit laatste bemoedigings-motief, en durf niet beslissen of hier de treurige
			 verzuchting te-pas komt, die ik meedeelde in 1011.
			 Tot het voorstaan van Waarheid, is geen talent noodig. Geen ander talent
			 althans, dan ook den eenvoudigste gegeven wordt door 't besef zèlf van
			 die Waarheid. Ik behoef van den heer post niet te gissen, dat-i
			 hiervan overtuigd is. Hy zegt het uitdrukkelyk in z'n brief, die niet zou
			 geschreven zyn, indien deze betuiging niet oprecht was.
		  
		  Weer noodig ik hem uit, zich rekenschap te geven van de oorzaak die
			 alle anderen beletten te handelen als hy? Hen vooral die daartoe meer
			 dan hy geroepen schynen?
		  
		  Het is me ondenkbaar dat-i daarna niet zou instemmen met m'n oordeel
			 over de Natie.
		  
		  Wat hem in dit geval zou weerhouden hebben reeds vroeger zoo'n
			 eenvoudig middel ter beoordeeling van ‘Publiek’ aantewenden, zullen
			 we straks onderzoeken by 't weerzien van de Nieuwe-Rotterdamsche Courant,
			 en haar Staatkunde.
		
		
		  1034.

		  Indien de Natie my niet kent, vraag ik tot wie dan de
		  	oproepingen gericht waren, die voor twee jaren in de cou-
{==344==} {>>pagina-aanduiding<<}
ranten
			  verschenen, en die ik plaats geef in m'n ideen, ook
			 vooral om te konstateeren wat er van die
			 ‘Oproepingen’ geworden is.
		  
		  Met moeite houd ik nu m'n opmerkingen over die stukken terug. 't Is
			 me hier alleen te doen om m'n verhouding tot de Natie te kenschetsen.
			 Hier zyn ze:
		  ‘Medeburgers!
 
Eene zware verantwoordelijkheid
			 rustte op u. Een minderjarig volk van 15 millioen zielen was aan uwe voogdij
			 toevertrouwd. Zijne bezittingen werden door u aan wanbeheer overgelaten, zijne
			 inkomsten verduisterd, zyne opvoeding verwaarloosd, zyn personen mishandeld
			 entot slavenarbeid gedoemd. Groote en kleine profeten waren onder u opgestaan,
			 doch gij hoordet hen niet. Hunne waarschuwende en bestraffende stem werd
			 verdoofd onder het getrommel en gefluit der aanbidders van het gouden kalf, dat
			 uit den behaalden roof voor uw aanschijn was opgericht. Koffie en suiker waren
			 het laatste woord van alle Indische regeeringswijsheid; batige sloten, nimmer
			 toereikend geacht, sloten den mond der gerechtigheid. Het was stikdonkere
			 nacht, rustige rust in uwe harten. Dat zedelijk en stoffelijk bederf daaronder
			 voortwoelden en aan de schijnbare zegepraal van onrecht over recht, van
			 onzedelijkheid over zedelijkheid, van kortzichtige baatzucht over welbegrepen
			 eigenbelang eene geduchte wraak voorbereidden, was U niet tot bewustzijn
			 gekomen. Dat in uw Staats- en uw volksleven, in moederland en kolonien er zich
			 reeds de plaatselijke verschijnselen van openbaarden, werd door u niet
			 opgemerkt of aan andere oorzaken toegeschreven. Er was periculum in mora. Als
			 een slaapwandelaar aan den rand van een afgrond, dreigdet gij naar beneden te
			 storten. Dáár ging opeens eene rilling door den lande. Gij werd
			 plotseling wakker geschud en van den afgrond teruggetrokken. Uw geest werd
			 opgeklaard en het beeld van den eenigen waren God, den God van liefde en
			 rechtvaardigheid, werd u weder duidelijk. Het gezicht van het gouden kalf
			 vervulde u met schaamte en weerzin, - en een kreet van verruiming ontsnapte aan
			 uwe borst, toen de Wawelaars en Droogstoppels, die u tot nu toe in zyn dienst
			 waren voorgegaan, stikten in koffie en verdwenen. Van dien tijd af dagteekent
			 eene betere politiek voor Indië,
			  * niet meer de
			 zinnelijkheid en 
{==345==} {>>pagina-aanduiding<<}
 kansberekening van partijhoofden en
			 specialiteiten, maar eene nationale politiek, de vaste wil van het
			 Nederlandsche volk, dat niet langer verkiest de bloedzuiger te zijn van den
			 trouwhartigen Javaan, maar strenge rekenschap vraagt van het beheer der
			 goederen en de behandeling der persoonlijkheid van zijnen pupil. Dat er in die
			 richting nog veel te doen overblijft, wie zal het ontkennen? Doch ik constateer
			 slechts den geest; en die geest, welke nog dagelijks veld wint, gaat reeds
			 dagelijks voort nieuwe vruchten af te werpen. En hij, de man, die dien geest
			 heeft wakker geschud, wiens persoonlijkheid dus in zoovele opzichten de onze is
			 geworden? Goud, eer en aanzien vallen den veldheer toe, die het meest heeft
			 uitgemunt in het slachten zijner nevenmenschen. Maar hij, de veldheer der
			 gedachte, die toenadering en liefde heeft gekweekt tusschen millioenen? Die
			 man, medeburgers! is arm, maar arm als Job op den mesthoop, nog straks in het
			 bezit van eenige nietige inkomsten, door zijn tot broodschrijven gedoemd talent
			 vermeesterd, doch thans door een samenloop van omstandigheden ook van die
			 geringe hulpmiddelen verstoken. Die man zwerft rond in het buitenland, ziek van
			 geest en lichaam, met harde woorden aangesproken om de schamele huishuur, die
			 hij niet in staat is te voldoen, en met of zonder eenige geschonken kreutzers
			 in den zak, om het zwarte brood te koopen dat hem voor hongerdood moet
			 behoeden. Dat te vernemen hinderde, schokte mij; dat te vernemen moest, meende
			 ik, ook u hinderen en schokken. Zal dàt dan, vroeg ik mijzelven af, onze
			 dankbaarheid zijn jegens dien man; en zal in hem de veroordeeling onzer
			 nakomelingschap gewettigd worden, zoo dikwijls tegen het voorgeslacht in ons
			 binnenste opgerezen, dat een burger, die zich zoozeer verdienstelijk jegens het
			 vaderland heeft gemaakt, in honger en ellende is moeten omkomen? Het is waar:
			 er kunnen tegenbedenkingen worden voorgebracht. Dat de schitterendste vlam soms
			 in walm overslaat, wordt te dikwijls waargenomen. Dat ook die man niet
			 onfeilbaar is, wie zal het tegenspreken? Doch het feit, het ontegenzeggelijk
			 feit van zijne groote verdienste jegens Nederland, beheerscht m.i. alle ware en
			 onware nevenfeiten, en moet de maatstaf wezen voor onze belangstelling. De
			 overigen zijn van ondergeschikt belang en kunnen slechts in aanmerking komen,
			 waar het geldt de beste wijze om onze belangstelling te toonen. De barmhartige
			 Samaritaan, het Roode Kruis vraagt niet naar den landaard of den
			 conduitestaat der gekwetsten. Hij brengt hulp in nood, zelfs aan vijanden.
			 Hoeveel meer moeten wij het dan doen aan een medeburger, jegens wien wij door
			 banden van nationale dankbaarheid zijn verbonden? En nu, de practische slotsom
			 dezer oproeping! Niets ware gemakkelijker dan zich door eene individueele
			 bijdrage aan zijn deel in de algemeene verantwoordelijkheid te onttrekken. Dat
			 dergelijke bijdrage, daargelaten het onaangename van den vorm, doel zoude
			 treffen, mag worden betwijfeld. Ik wenschte dus, dat door het bovenstaande
			 eenige edele, invloedrijke mannen onder u mochten worden opgewekt, om het
			 initiatief te nemen tot bijeenbrengen van een fonds, waarvan de inkomsten
			 konden strekken om, op zoodanige wijze, als geschiktst geoordeeld wordt, aan de
			 betrokkene eene onbezorgde toekomst te verzekeren. Wel is waar schijnt het
			 oogenblik daartoe slecht gekozen, nu, onder de noodlottige tijdomstandigheden,
			 het Roode Kruis alle harten in beweging zet. Doch is die opgewektheid
			 geene bloote modezucht, is zij werkelijk 
{==346==} {>>pagina-aanduiding<<}
 de heerlijke vrucht van
			 het kruis van Golgotha, dan moet zij, wel verre van een beletsel, veeleer een
			 aanmoediging zijn om den geest der liefde ook in andere richtingen te doen
			 werkzaam zijn. En dan vraag ik in gemoede, of, waar de toekomst van oude
			 dienstboden in hofjes, van oude mannen en vrouwen in daartoe bestemde
			 godshuizen, van oudgedienden in invalidenhuizen wordt verzekerd; waar duizenden
			 en honderdduizenden worden toegewijd aan zoovelen, die geene andere aanbeveling
			 hebben dan hunne armoede, - of daar de hand van het Nederlandsche volk te kort
			 mag schieten om voor ellende en doodsgebrek te bewaren een man, die in de meest
			 versteende harten heeft bres geschoten en ons, ten aanzien van een gewichtig
			 deel onzer verantwoordelijkheid, tot een nieuw leven, tot heil van millioenen
			 heeft opgewekt. Dat die man mij niet tot deze oproeping heeft gemachtigd; dat
			 hij mij persoonlijk onbekend is, dat ik slechts door mededeeling van een
			 vriend, vergezeld van een roerend schrijven van den betrokkene, tot die
			 oproeping ben overgegaan; maar bovenal, dat de naam diens mans, zonder dat hij
			 genoemd wordt, op uw aller lippen zweeft, - zal, hoop ik, voor u een bewijs te
			 meer zijn, dat het hier, zoo voor u als voor mij, slechts de vervulling geldt
			 van nationalen plicht. Eenmaal die plicht voor oogen hebbende, heeft het
			 Nederlandsche volk nimmer geaarzeld en zal het dat ook thans niet
			 doen.
 
Rotterdam, 1 October 1870.
j. van
			 gennep.’
		  Het tweede stuk luidde aldus:
		  Landgenooten! In de N.R.C. van 3 Oct. jl. is een
			 beroep gedaan op het Nederlandsche Volk, om den schrijver van den Max
				Havelaar in zijne ongelukkige omstandigheden tegemoet te komen. Wij
			 hebben gemeend, voor zooveel onze zwakke krachten vermochten, aan die roepstem
			 gehoor te moeten geven, door ons met de inzameling van bijdragen en het beheer
			 van een daaruit te scheppen fonds te belasten. Ook onzes inziens toch geldt het
			 hier een man, aan wien Nederland groote verplichtingen heeft. Niet alleen dat
			 onze Letterkunde in den begaafden schrijver, met zijne rijke verbeelding,
			 verrassenden betoogtrant, eenvoud en kracht van uitdrukking, eene ster van de
			 eerste grootte bewondert, - zijne aanspraken reiken verder. Er was een tijd,
			 toen de Nederlandsche scepter loodzwaar op Indië drukte. Millioenen werden
			 jaarlijks in de Nederlandsche Schatkist overgestort. Van de wijze, hoe die
			 millioenen verkregen werden, gaf men zich geen rekenschap. Wel waren reeds
			 sedert 1848 in het Wetgevend Lichaam welsprekende stemmen opgegaan, die tot
			 ernstig nadenken moesten leiden. Doch er was meer noodig dan de lezing van
			 verminkte Kamerverslagen of een weinig verspreid Tijdschrift, om den geest van
			 belangstelling in het Nederlandsche Volk, tot in de harten onzer vrouwen en
			 kinderen te doen doordringen. Daar verscheen de Max Havelaar! Onder het
			 pseudoniem ‘multatuli’ (die veel geleden heeft), een naam,
			 waarop de Schrijver aanspraak had, die zijne betrekking in Indië aan zijne
			 vurige (volgens zijne superieuren, te vurige) zucht tot herstel van
			 onrecht had opgeofferd, deed zijne geniale pen ons eenige oogenblikken met den
			 Javaan leven en voelen. Die oogenblikken waren voldoende om den indruk te
		  	vesti-
{==347==} {>>pagina-aanduiding<<}
gen,  die niet meer kon worden uitgewischt. Wij gelooven dan
			 ook niet veel te zeggen, door te beweren, dat, van af de verschijning van den
			 Max Havelaar, de volksovertuiging in Nederland dagteekent, dat
			 Indië naar recht en billijkheid behoort te worden geregeerd, en dat geene
			 koloniale politiek met de eer en het welzijn van Nederland vereenigbaar is, die
			 niet de belangen van Moederland en Kolonie op harmonische wijze weet te doen
			 samentreffen. Conservatieven en liberalen kunnen dit oordeel onderschrijven,
			 welk ook hun verschil van meeningen zij omtrent de middelen tot verbetering. De
			 schrijver van den Max Havelaar mist dan ook alle eigenschappen van een
			 partijman. Liberalen noch conservatieven kunnen hem de hunne noemen, waar het
			 er op aankomt hunne uiteenloopende zienswijze in practischen vorm toetepassen.
			 Het is dan ook niet tot deze of gene partij, dat wij het woord richten, maar
			 tot U allen, van wat godsdienst, politieke beginselen, kunne, leeftijd, rang of
			 stand gij ook zijt, die door de lezing van den Max Havelaar tot billijker
			 gevoelens jegens Indië en zijne millioenen goedaardige en nijvere
			 bewoners zijt opgewekt. Den man, die onze harten verzacht heeft, zijne vrouw en
			 kinderen, den strijd des levens te verzachten, is ons doel. Moge de geniale
			 schrijver in Uwe belangstellende medewerking eene vergoeding voor gedragen leed
			 en eene hulde der dankbaarheid voor zijnen schoonen en vruchtbaren arbeid
			 vinden!
De vorming van plaatselijke Commissiën, om ons in onze
			 werkzaamheden te steunen, zal op hoogen prijs gesteld
			 worden.
 
Mr. 
			 j. van gennep, Rotterdam,
			 Advocaat te Batavia.
Dr. 
			 h. kern, Hoogleeraar te
			 Leiden.
Mr. 
			 h.p.g. quack, Hoogleeraar te
			 Utrecht.
t.j. stieltjes,
			 Delft, Lid van de Tweede Kamer der Staten-Generaal.
a.c. wertheim, Directeur der Nederl. Crediet- en
			 Deposito-bank te Amsterdam.’
		  Ziehier het derde stuk dat 'n eind aan de zaak maakte:
		  ‘De ondergeteekende, vernomen hebbende dat velen in de
			 meening verkeeren, dat hy iets zou ontvangen hebben van de gelden die in der
			 tyd door de dusgenaamde multatuli-commissie, ten zynen behoeve
			 verzameld zyn, acht zich verplicht tot de uitdrukkelyke verklaring: dat dit
			 niet geschied is, en niet geschieden zal.
Hy meent alzoo gerechtigd te
			 zyn, den welwillenden die bydragen tot het multatuli-fonds hebben
			 aangeboden, te verzoeken over hun by de bedoelde Commissie gestorte gelden wel
			 te willen beschikken.
			  *
 
Wiesbaden, 11 September
			 1872.
multatuli.’
		  Nog-eens: met moeite weerhoud ik my van opmerkingen 
{==348==} {>>pagina-aanduiding<<}

			 over deze stukken. Ik vraag nu alleen: of er mag beweerd worden dat de daarin
			 behandelde persoon by de Natie onbekend is?
		
		
		  1035.

		  Neen, alle opmerkingen over die beide oproepingen kàn ik niet
			 terughouden. De lezer zou zich zeer vergissen, indien hy m'n tegenzin in de
			 behandeling van die zaak, toeschreef aan vrees dezen of genen te krenken. Ik
			 vrees niemand. De oorzaak ligt in m'n onwil om Publiek tot getuige te roepen by
			 de wonden die me geslagen zyn, nadat me bleek dat men zich met zulke
			 tooneelen vermaakt. (Zie de ontvangst die den Havelaar te-beurt
			 viel, in-verband met de parabel overchresos in de
			 Minnebrieven.)
		  
		  Wat ik my veroorloof thans over die Multatuli-commissie te
			 zeggen, komt op deze beide punten neer:
		  
		  10 De beschryving die de heer 
			 van gennep van m'n toenmaligen
			 toestand geeft, is juist. Ik leed honger. Niet by boekerige manier van spreken,
			 maar inderdaad letterlyk honger!
		  
		  Een kleine toelichting van de oorzaak ware, dunkt me, daarby
			 te-pas gekomen. Er is verschil, niet waar, tusschen iemand die normaal
			 arm is, en den schipbreukeling die door 'n buitengewonen samenloop van
			 omstandigheden, behoefte heeft aan hulp? Of begrypt men dit verschil niet? De
			 M.C. verkoos het niet intezien. Ze scheen zich te willen tooien met zekere
			 kleur van weldadigheid die by de heele zaak, indien ze juist ware voorgesteld,
			 niet zou te-pas gekomen zyn. Men had beter gedaan zich te wenden tot den
			 spekulatie-geest dan tot den rechtvaardigheidszin of 't
			 medelyden van de Natie. Geen Russische Spoorweg-Maatschappy, geen
			 Egyptische asfaltcompagnie, geen Crediet- en Deposito-bank kan zulke renten en
			 dividenden betalen, als ik zou kunnen doen, wanneer men 't industrieel
			 bon-sens had gehad my tot geregeld arbeiden in-staat te stellen, en my
			 de financieele vruchten daarvan te verzekeren.
		  
		  Ik was in 1870 in den bedoelden moeielyken toestand geraakt door
			 onverwachte geldelyke ongelegenheden van m'n toenmaligen uitgever. Wie goed
			 leest, zal van de daaruit ontstane geestesstemming sporen vinden in m'n
			 IIIn Bundel, en tot m'n grooten spyt ontbreken dergelyke sporen
			 waarlyk ook in m'n andere werken niet!
		  
		  Een eerste fout van die M.C. was alzoo, my voortestellen als 'n
		  	bedelaar die gealimenteerd moest worden. Ik was in-
{==349==} {>>pagina-aanduiding<<}
tegendeel  'n
			 werkman die z'n gereedschap miste, namelyk: betrekkelyke rust, zekerheid
			 van te kunnen voortgaan, opheffing van eenige gemoeds-servituten die my
			 stoorden - en storen! - in m'n arbeid.
		  
		  Die M.C. heeft zich niet verwaardigd my te vragen wat ik behoefde,
			 en zelfs ruimschoots het hare toegebracht om m'n toestand nog ondragelyker te
			 maken. Want - en hierop komt de hoofdzaak neer - haar verkeerde handelwyze
			 vloeide niet voort uit onvermengde domheid. Er was boosaardigheid in 't
			 spel. Dit scheen my te blyken uit eenige handelingen. Niet gewoon my te
			 overylen in oordeel, vooral niet in veroordeelen, schortte ik m'n opinie op. Ik
			 durfde zelfs nog niet overgaan tot 'n beslissing, toen ik 't zonderling stuk
			 van den heer van gennep had gelezen, waarin hy aan 'n provinciaal
			 blaadje z'n excuses maakte over de gepubliceerde ‘Oproepingen.’
			 Moeielyker nog viel me 't uitstellen van die veroordeeling, toen ik in
			 datzelfde vodje de vergoelykende verzekering las van den jongen 
			 kern:
		  
		  ‘dat het volstrekt de bedoeling niet was my 'n werkelooze
			 toekomst te verzekeren.’
		  
		  Hy en de zynen alzoo zouden my op m'n ouden dag aan 't werk zetten!
			 Ik werkte reeds zeer hard, toen kern en z'n kollega quack in
			 de wieg lagen, en meen inderdaad aanspraak te hebben op wat rust. Doch
			 al zy 't nu dat niet op deze bewering m'n aanvankelyk berusten in die
			 ‘Oproepingen’ gegrond was - juist immers om tot werken te worden
			 in-staat gesteld, had ik die zaak haar loop gelaten - dit gaf, ook aan de
			 meestbelovende jongeluî, 't recht niet, zich aantestellen tot opzichters
			 over m'n arbeid, 'n funktie, waartoe zekere graad van kunde, bekwaamheid en
			 ervaring vereischt wordt, dien ze nog altyd niet bereikten, en waarschynlyk
			 nooit bereiken zullen.
		  
		  Toch dacht ik by dat alles slechts aan domheid, en ik bepaalde me
			 tot het schryven van 'n annonce, waarin ik de kracht had alle toespeling op
			 dien jongenswaan te vermyden, en slechts te waarschuwen: ‘tegen 't
			 waarde hechten aan stukken die niet van myzelf waren uitgegaan.’
		  
		  Deze annonce werd, na by 't Handelsblad aangenomen te zyn -
			 waarvan ik 't bewys heb - onderschept, en niet geplaatst. Toen ik dit
			 later te weten kwam, had ik de middelen niet, haar andermaal - en dan aan 'n
			 ander blad natuurlyk! - 
{==350==} {>>pagina-aanduiding<<}
 ter plaatsing aantebieden, want ik was
			 inderdaad zeer arm. Bovendien, de verhouding was op dit tydstip alweer
			 veranderd.
		  
		  Er bleek me namelyk dat ik heel iets anders zou te publiceeren
			 hebben, dan de die met voordacht kleurlooze waarschuwing! Myn zoolang bestreden
			 vermoedens bevestigden zich. Ik had niet te-doen met domheid alleen. Door 'n
			 zonderling toeval kwam ik in 't bezit van een, door 'n lid der M.C. aan 'n
			 medelid geschreven briefje... 
		  
		  Schryver en geadresseerde zullen vreemd opzien. Ik gis dat ze van 't
			 verzeilen van dat dokumentje geen kennis droegen. Nu eerst zullen ze dan ook
			 begrypen, waarom ik, met dat stuk in handen, geen dupe was van hun
			 voorgewende welwillendheid!
		  
		  ...een briefje dan, dat het bewys leverde van wat ik, opmerkzaam
			 gemaakt door velerlei... zonderlinge handelingen, reeds lang giste: het
			 bewys dat ik te-doen had met vyanden!
		  
		  Ziedaar, zeer in 't ruwe, m'n ondervinding van de welwillendheid der
			 Multatuli-commissie, en de hoofdzakelyke aanleiding tot het publiceeren
			 myner verklaring van 11 September 1872, die ik heb doen plaatsen in vyf
			 verschillende dagbladen.
		  
		  20 Ik protesteerde na de lezing van de Oproeping des
			 heeren 
			 van gennep tegen het daarin
			 voorkomend woord: ‘walm.’ Dat stuk was geheel-en-al buiten m'n
			 voorkennis gepubliceerd. De opmerkingen die ik te maken heb omtrent de
			 hardnekkige zucht om my te doen doorgaan voor 'n slecht mensch, of voor iemand
			 althans die behoefte hebben zou aan iets als vergiffenis - vergiffenis van de
			 tot in 't merg bedorven Nederlandsche Natie, godbetert! - mag ik nu voorbygaan,
			 omdat ik straks iets dergelyks zal te behandelen hebben. Hier dus alleen de
			 mededeeling van m'n uitdrukkelyk protest tegen dien in van gennep's
			 stuk aangebrachten ‘walm’ en van m'n aan de
			 Multatuli-commissie gestelde voorwaarde: ‘van 'n waardige
			 behandeling der zaak.’ Dit beding is de heeren wat zwaar gevallen. En
			 toen hun bleek dat ik nu juist niet verkoos overtegaan in de maatschappelyke
			 pozitie van 'n kandidaat voor Ommerschans, wreekten zy zich door my te
			 benadeelen zooveel in hun vermogen was.
		  
		  Zeker zullen nu ook zy vertellen dat ik 'n byzonder slecht
			 mensch ben. Inderdaad? Welnu dat ze 't schryven! Dan zal ik me
			 verantwoorden, zoowel over 't aanvankelyk aannemen 
{==351==} {>>pagina-aanduiding<<}
 van de
			 aangeboden hulp, als over 't afwyzen!
		  
		  Eén woord tot slot. Niet ik kan aan elk lid in 't
			 byzonder het aandeel toewyzen, dat van de jegens my gepleegde infamie, voor zyn
			 byzondere rekening komt. Dit moeten de heeren onder elkander uitmaken. Ik kende
			 slechts de Multatuli-commissie.
		  
		  De heer van gennep trouwens is kort na z'n... zonderling
			 stuk in de Zaanlandsche Courant, naar Indie vertrokken, en heeft geen deel aan
			 wat er later gemachineerd is. Ik ben overtuigd dat hy ter-goeder-trouw was,
			 toen-i z'n eerste Oproeping schreef. Daarin was 'n élan waaraan,
			 om edel te zyn, niets ontbrak dan de zedelyke moed om
			 dóórtezetten. Er zal wel weer 'n fragment van de Natie
			 tusschen-beide gekomen zyn?
		  
		  't Ergste by zulke gelegenheden is, dat er later behoefte wordt
			 gevoeld aan voorwendsels, waarnaar dan moet gezocht worden. Eerst werden ik en
			 de mynen bedrogen met valsche hoop, en ten-slotte werd ik dan nog bovendien -
			 gedeeltelyk buiten m'n weten - belast met het leveren der mybezwarende
			 oorzaken van zulke teleurstellingen. Ik moest doorgaan voor 'n
			 onverlaat, omdat anderen 'n dekmantel noodig hadden, voor hun karakterloosheid.
			 't Verloop van zulke dingen was altyd hetzelfde. (948, 
			 1004.)
		  
		  Één ding moet ik dankbaar erkennen. Na de door 
			 van gennep en kern afgelegde verklaringen en beloften, heeft de
			 redaktie van de Zaanlandsche Courant, het voortzetten der nu eenmaal
			 buiten haar voorkennis en goedkeuring aangevangen zaak, heel goedgunstig
			 veroorloofd. Het mòcht, toen men haar verzekerd en beloofd had dat ik
			 aan 't werk zou worden gezet. Dit was toch zeer edelmoedig, niet waar? Vergelyk
			 deze zachtzinnigheid eens by de barheid van Q in 't arnhemsche vod!
			 Noot van 1874. De onhandigheid van de
				Zaanlandsche Courant van 1872, is meer dan goedgemaakt door 'n hartelyk stuk
				dat dezer dagen (Juli) in dat blad verscheen. Wacht ook misschien de
				Arnhemmer op 'n redaktie-verandering, om te herstellen wat-i
				bedierf?
		
		
		  1036.

		  Herhaaldelyk schreef ik in vorige nummers de poging om my
			 doodtezwygen - waarom toch, als de Natie me niet kent? - aan twee
			 oorzaken toe, of liever, ik beweerde dat traagheid de valsheid in de hand
			 werkte. Dit blykt o.a. hieruit, dat er over myn handelingen te Lebak
			 nooit 'n woord gesproken wordt, en zelden 'n woord over de werken die op
			 
{==352==} {>>pagina-aanduiding<<}
 den Max Havelaar gevolgd zyn... 
		  
		  Toen de Havelaar zelf verscheen, was natuurlyk 't wachtwoord
			 nog niet gegeven!
		  
		  ...en dat velen de voorgeschreven onthouding eenigszins uit het oog
			 verliezen, zoodra ik iets publiceer dat men met een ‘mooi’ of
			 ‘niet mooi’ meent te kunnen afdoen. Vanhier de uitzondering die
			 voor Vorstenschool gemaakt werd door zekere politieke
			 kunstbeschouwers.
		  
		  We hebben gezien hoe lief hanna was, en hoe dom overigens
			 de schryver. Zoo'n reagens solliciteert om vergiffenis voor 't breken
			 van 't konsigne.
		  
		  ‘Van dàt stuk moeten we wel iets zeggen... 't zal zeker
			 gespeeld worden, en dan helpt ons zwygen niet. Welnu, dan zullen we op
			 ouwerwetsche recensenten-manier wat foutjes sprokkelen, en hier-en-daar iets
			 “mooi” vinden, alles ingekleed op de beste wys om 't geheel, en
			 vooral den schryver zelf, te doen doorgaan voor niet veel byzonders. Nu
			 eenmaal niet kunnende voortgaan met zwygen, is zùlk spreken het minst
			 schadelyk.’
		  
		  Ik blyf vragen waarom de pers van de Natie m'n 
		  Minnebrieven niet behandeld heeft? M'n twee
		  stukken over Vryen arbeid? M'n Ideën? M'n
		  Een-en-ander over Pruisen en Nederland? M'n studie
		  over Specialiteiten? De in één bundeltje
		  verzamelde Verspreide Stukken, waaronder de brief aan 
		  van twist, die beter dan de
		  Havelaar m'n punt van uitgang beschryft?
		  
		  By 't antwoorden op deze vragen, is 't zeer moeielyk het aandeel der
			 beide faktoren valsheid en luiheid te bepalen. Als hulpmiddel
			 diene dat het oppervlakkig en innocent tooneelspel de Bruid
			 daarboven wèl besproken is.
		  
		  En nu: Vorstenschool?
		  
		  Zooals men 't nemen wil. Tot nog toe by-voorkeur de gemakkelykst te
			 behandelen gedeelten daaruit, en de eigenlyke strekking niet!
		  
		  Men houdt zich alsof men... 
		  
		  Luiheid of valsheid?
		  
		  ...men houdt zich alsof men de byzaken, de parerga, de
			 inkleeding van dat stuk, aanzag voor de hoofdzaak. Wie als 
{==353==} {>>pagina-aanduiding<<}
 de
			 niet onbekwame recensent in den N. Rotterdammer -
			 ‘Staatkunde!’ - die hoofdzaak aanroert, doet het zoo
			 herabsetzend mogelyk. Wie hiertoe niet oneerlyk genoeg is... 
		  
		  Is 't oneerlyk of niet, de door louise
			 geschetste toestanden naar Spanje te verwyzen?
		  
		  ...wie de hiertoe noodige onbeschaamdheid mist, gaat die hoofdzaak
			 doodeenvoudig met stilzwygen voorby, of nagenoeg.
		  
		  Een kurieus voorbeeld daarvan leverde dezer dagen de heer 
			 vosmaer in den
			 Spectator...
		  
		  Ik schryf met konscientie. Sedert vele dagen ligt het stuk van den
			 heer V. voor me, en ik vraag my af, of ik het onbeantwoord laten mag? Zoo neen,
			 op welken toon ik dien schryver behoor toetespreken? Lang heb ik geweifeld, en
			 wanneer ik niet 'n treurige ondervinding had opgedaan van de wys waarop men in
			 zekere kringen gewoon is trouwhartige toenadering te beantwoorden, zou ik hem
			 ondershands opheldering gevraagd hebben van zekere uitdrukkingen die hy
			 zich omtrent my veroorlooft.
		  
		  't Is me namelyk niet duidelyk, of ik ook hier me zou moeten
			 verdedigen tegen moedwillige vyandschap - dit ware gemakkelyk! - dan of ik te
			 doen heb met zeker soort van welwillendheid die me eenigszins... vreemd
			 voorkomt, en op z'n zachtst gezegd, zeer ongewenscht is.
		  
		  Straks zal de lezer de oorzaak dezer weifeling kunnen beoordeelen,
			 en tevens of ik gerechtigd ben in 't openbaar te antwoorden op eene my in 't
			 openbaar - door 'n orgaan alweer van een deel derNederlandsche Natie! -
			 aangedane... ik zoek naar 't juiste woord! En daartoe is 't hier de plaats,
			 omdat ik tevens over dat stuk in den Spectator een-en-ander te zeggen
			 heb, dat aan de bekende schuwheid voor den Bogowonto herinnert.
		  
		  De heer vosmaer dan, is met Vorstenschool zeer
			 ingenomen. Indien 't my te-doen ware om lof over mooischryvery, zou ik
			 overvloedige reden hebben tot voldoening, en zelfs tot dankbaarheid. Daarom
			 echter is 't me niet te-doen. En toch...
		  
		  Ik ben, ook in deze soort van aandoening, geheel-en-al 'n
			 mensch, 'n gewoon mensch, 'n kompleet mensch, d.i. 'n
			 mensch die vatbaar is voor alle indrukken, waarvoor we kunnen aannemen dat de
			 mensch behoort ontvankelyk te zyn, op-straffe 
{==354==} {>>pagina-aanduiding<<}
 van
			 degradatie tot 'n stuk steen of mislukten filosoof. Homo sum, en ik voel
			 niet de minste begeerte iets anders te zyn. Nog minder, my als iets anders
			 voortedoen.
		  
		  Ik erken dus dat de ‘bewondering’ voor m'n laatste werk
			 waarvan de heer vosmaer getuigenis aflegde, me zeer aangenaam
			 stemde.
		  
		  De ‘recensie’ verscheen in twee fragmenten...
			 ‘Tusschen één en nogmaals
				één,
Vlamt en klieft... ...het een-of-ander heen,
			 misschien wel weer 'n stuk van de Natie, die den heer
			 vosmaer schynt aan den arm gestooten te hebben, om hem te storen in z'n
			 ‘bewondering.’
		  
		  Na de lezing van 't eerste stuk had ik voor den schryver 'n
			 vriendelyk gevoel, en ik stond op 't punt hem te bedanken. Voor z'n oordeel
			 niet, maar voor de uiting. Ikzelf namelyk geloof dat Vorstenschool 'n
			 goed stuk is. Maar... er zyn gebreken in, en ik had tot onderlinge oefening den
			 heer V. daarop willen opmerkzaam maken. Ook had ik hem gaarne eenige
			 bedenkingen medegedeeld tegen de hedendaagsche wyze van kunstbeschouwen. Nu,
			 daarop zal ik later terugkomen. Doch liever zag ik eens 'n handleiding van 
			 busken huet, tot betere
			 beoefening van dit verwaarloosd vak.
		  
		  Kortom, m'n stemming was allervriendelykst, en ik verheugde my als
			 'n kind, daarin eens eindelyk te kunnen toegeven. Wel had het m'n aandacht
			 getrokken, dat er in 't geleverd ‘verslag’ 'n sprong werd gedaan
			 van het tweede op het vierde Bedryf - Akte III =
			 Bogowonto? - maar ik maakte juist hieruit op, dat het behandelen van
			 louise's ‘staatkundige’ beschouwingen bewaard werd voor
			 het slot. Ze zouden gewicht byzetten, meende ik, aan het zwaartepunt der
			 beoordeeling. M'n verzoek om 't stuk te behandelen als drama, kon toch
			 onmogelyk 'n wenk beduiden om géén acht te slaan op de hoofdzaak
			 waarover dat drama loopt. Ik bedoelde daarmee, o.a. dat men de
			 uitdrukkingswyze, de manier van voorstellen, niet toetsen zou aan
			 hoofdartikelstyl of brochurepolemiek. De heer V. zelf immers verwierp den door
			 my voorgeslagen ondertitel, als overbodig? Nu zal hy toch erkennen dat
			 die wegwyzer niet kon gemist worden, niet waar? Of, indien hy nòg meent
			 wat hy scheen te denken, voor er iets ‘vlamde en kliefde’ tusschen
			 z'n eerste stuk en het 
{==355==} {>>pagina-aanduiding<<}
 tweede:
		  
		  ‘Ieder beseft - namelyk: ook zonder dien ondertitel -
			 dat hier voor toeschouwers en hooggeplaatste personen iets te leeren
			 valt.’
		  
		  ...indien de heer V. dit nog altyd meent, waarom sloeg hyzelf dan,
			 in z'n ‘verslag’ geheel-en-al, en by z'n latere opmerkingen
			 byna geheel, die derde Akte over? Juist dàt deel alzoo van
			 't stuk, waarop zyn aangehaalde woorden moesten geacht worden in de eerste
			 plaats toepasselyk te zyn?
		  
		  Hoe, m'nheer 
			 vosmaer, gy besteedt
			 anderhalve kolom aan 't betoog dat het kuiperytje u niet helder is, en
			 aan 'n paar aanmerkingen op enjambement en klemtoon, terwyl ge over die geheele
			 derde Akte - waaruit dan toch naar uw meening: ‘voor
			 toeschouwers en hooggeplaatsten wel iets zou te leeren vallen’-
			 slechts tien regels ten-beste geeft? Tien regels, waarvan acht
			 gewyd zyn aan 't ‘vermakelyk staatkunstknutselarytje’
			 tusschen miralde en van huisde, zoodat er voor de behandeling
			 van de in dat Bedryf voorkomende hoofdzaak, slechts twee regels
			 overblyven?
		  
		  Dat ge 't recht hebt de punten te kiezen, die ge uw aandacht waard
			 keurt, spreekt vanzelf. Maar ik heb het recht uit die keus, - in-verband met
			 andere opmerkingen - gevolgtrekkingen te maken, en u te vragen of er niet iets
			 Bogowontisch ligt in zoo'n vreemde repartitie?
		  
		  In-verband met andere opmerkingen! Hiertoe behoort o.a. zekere
			 bevreemding over de ongelyksoortigheid der beide helften van uw
			 ‘bewondering’ en vooral over het slot van de tweede helft. Ge kent
			 immers den regel: desinit in piscem, enz.?
		  
		  Ik arme, die met verlangen uitzag naar iets als behandeling van
			 louise's denkbeelden over de ‘staatkundige’ ziekten van den
			 dag!
		  
		  Ik, die gereed stond alle op- en aanmerkingen - mits getuigende van
			 eerlykheid, en die verwachtte ik hier! - dankbaar in overweging te nemen, en
			 daarmee ten-algemeenen-nutte m'n voordeel te doen by 'n volgende uitgaaf!
		  
		  Wat vind ik?
		  
		  Een zoetzure uitnoodiging aan de Natie... 
		  
		  Ik vraag den heer 
			 post, tot wien anders dan tot
			 de Natie 
{==356==} {>>pagina-aanduiding<<}
 de heer vosmaer in den
			 Spectator 't woord richt?
		  
		  ...een christendomachtige uitnoodiging aan de Natie,
			 omter-wille van de aardige dingetjes die ik nu-en-dan schryf, m'n verdorvenheid
			 door de vingers te zien!
		  
		  Zóó immers ben ik wel genoodzaakt de woorden te
			 vertalen, waarmee de heer vosmaer z'n stuk over Vorstenschool
			 besluit. Hier zyn ze:
		  ‘Met een enkel woord weet de dichter de fijnste snaren van de
			 ziel te doen trillen, het geheele gemoed in beweging te brengen. Hij heeft van
			 die accens de coeur, omdat hij schrijft uit zijn eigen
			 zieleleven.
Multatuli heeft zijn naam ontleend aan den bekenden
			 versregel van horatius.
			 Multa tulit fecitque puer, enz.
Citaten zijn de
			 muntstukken wier beeld en schrift door het onophoudelijk gebruik verslijten tot
			 onkenbaar worden toe. Ja, sommigen vertoonen geheel andere vormen dan die de
			 munter er in sloeg. Horatius gebruikt deze woorden als groote
			 lofspraak: hij heeft, zegt hij, veel gedragen en veel gedaan, in het zweet
			 zijns aanschijns, in koude, en bij velerlei onthouding.
En de menigte heeft
			 van dien regel, eerst spelend geparodieerd, later onkundig een schimp
			 gemaakt.
Niet anders is het met multatuli's beeldtenis gegaan. Het
			 gebruik, en misschien menige vuile vinger die 't muntstuk beduimelde, heeft er
			 den grilligsten, soms leelijksten schijn aan gegeven. Maar “schijn is
			 geen blijk.” Zal men bij zulk een smachten naar het hoogere en edelste,
			 bij zooveel grootsche gedachten, bij zooveel kiesch en teeder gevoel, bij zulk
			 eene verhevene opvatting van het leven, bij zooveel kreten uit het hart, als in
			 de regels van dit drama ons beurtelings roeren en verheffen, beweren dat dit
			 alles maar door de verbeelding verzonnen is? Geloove wie het kan. Een groot
			 dichterhart moge veel geleden en gedragen hebben, het moge zelfs gedoold hebben
			 en gefaald - het blijft toch een groot dichterhart.
En zijn schepping met
			 liefde en bewondering te gemoet te komen, moet ons een waardiger lust zijn dan
			 te veroordeelen, waar toch de diepste roerselen ons onbekend zijn.
		  Men ziet, de heer 
			 vosmaer pleit verlichtende
			 omstandigheden. Dit is duidelyk, al weet ik niet waarvoor?
		  
		  Minder duidelyk is het me, hoe ik z'n woorden moet kwalificeeren?
			 Nog altyd ben ik in 't onzekere over de stemming waaruit ze voortkwamen. 't Zou
			 me leed doen, 'n welmeenende ruw te bejegenen. Wanneer ik evenwel gelooven
			 moest, hier te-doen te hebben met 'n verfynde uitgaaf van den Arnhemsche Q...
			 
		  
		  By twyfel is onthouding plicht. Ik zal er over nadenken.
			 
{==357==} {>>pagina-aanduiding<<}
 Misschien voelt de heer vosmaer zich opgewekt, my op den
			 weg te helpen. Hyzelf immers zou 't jammer vinden, niet waar, indien sommigen
			 z'n ‘bewondering’ en z'n poging ‘om anderen tot bewondering
			 optewekken’ aanzagen voor 'n perfidie? Men is er toe in-staat.
		  
		  Wat my betreft, ik herhaal voorloopig de betuiging dat ik 'n goed
			 mensch ben. Eenvoudiger kan ik m'n protest niet inkleeden, tegen de zonderlinge
			 schuldvergiffenis die eigenlyk - zeker tegen de bedoeling van den heer V. - my
			 zeer onverwacht in staat van beschuldiging stelt. Ik meen aanspraak te hebben
			 op wat anders. (310)
		  
		  En... ook dit laatste staaltje van wat er uit de Natie tot my
			 komt, beveel ik zeer aan in de opmerkzaamheid van den heer 
			 post.
			 (Noot van 1874.) De goede bedoeling van
				den heer vosmaer is later zoo overtuigd gebleken, dat alle onzekerheid
				hieromtrent heeft opgehouden. Maar even zeker is het, dat de Kappellui zich van
				zyn hartelyk gemeende woorden hebben meester gemaakt, om by-voortduring den
				Schmoel te spelen. Dáártegen blyf ik protesteeren. Men
				moet de gespeelde rollen niet verwisselen. Ik deed en doe m'n plicht. Ik
				toonde 'n goed mensch te zyn. De nederlandsche Natie deed en doet haar
				plicht niet, en gedraagt zich by-voortduringschelmachtig, zoowel
				ten-mynen-opzichte als ten-aanzien der zaak waarvoor ik optrad.
				Zóó staan de zaken en niet andersom, n'en déplaise
				aan de velen die 't aangaat. Dat 'n tot in 't merg bedorven Volk nog
				vergiffenis aanbiedt aan den enkele die door daad en woord opwekte tot
				verbetering, is wel... onbeschaamd, maar hoofdzakelyk koddig. De Farizeen
				uit jezus' tyd waren zoo grappig niet!
Den heer vosmaer
				vraag ik vergiffenis voor m'n weifelen omtrent de strekking van z' n woorden.
				De oprechte hartelykheid die hem bezielde, behoeft na z'n
				‘Zaaier’ geen betoog. Ik laat dan ook in dezen herdruk de
				laatste bladzyden slechts staan om de daarin voorkomende verdenking, voor
				zooveel hem aangaat, onvoorwaardelyk intetrekken.
		
		
		  1037.

		  Het doet me leed dat den heer 
			 post in z'n brief 'n uitval
			 ontsnapt is, die de algemeene strekking van z'n schryven eenigszins verzwakt.
			 Had-i my om raad gevraagd dan zou waarschynlyk de epizode over de manier waarop
			 ik zekeren lasteraar op z'n plaats zet, achterwege gebleven zyn.
		  
		  Naar myn inzien begaat de heer post daarin meer dan
			 één fout. Hy ontleedt 'n boutade, alsof 't 'n redeneering
			 was. Niet geheel-en-al, maar eenigszins toch, is hier 
			 134 van toepassing. Niet zonder terugzicht
			 op datzelfde idee, vergelyk 
{==358==} {>>pagina-aanduiding<<}
 ik z'n afkeuring met 'n
			 kwasi-wetenschappelyk onderzoek naar de kosmologische beteekenis der
			 verwensching: loop naar de maan!
		  
		  Ik bepaal me dan ook, ter wederlegging, tot het herhalen van de in 
			 942 gedane vraag, of 'n
			 kwâjongensstreek als die 't jaloersch lettermannetje aan my en die dame
			 beging, anders moet beantwoord worden dan met zùlk sarkasme?
		  
		  Van geheel anderen aard is m'n opmerking, dat de schryver van den
			 Leidschen brief party-trekt voor de eer van uit de lucht gegrepen wezens - ik
			 wist niet eens, of m'n deloyale aanvaller vrouwspersonen in z'n familie had -
			 terwyl diezelfde heer post de my en 'n uitdrukkelyk genoemde
			 dame aangedane avanie, zonder blaam voorbygaat. Ik zou de aandacht niet op
			 deze... onevenredigheid gevestigd hebben, indien my niet iets dergelyks in 't
			 oog viel by z'n verdediging der modernen en van de moderne
			 richting.
		  
		  En zelfs dit ware my byzaak gebleven, als ik niet sedert lang
			 byna overal zekere hebbelykheid had opgemerkt, om aanteleggen op 'n
			 verkeerd wit.
		  
		  De laatste woorden drukken niet geheel juist m'n bedoeling uit. Ik
			 zoek dus naar beter. Eerst had ik - en voor de hoeveelste maal dan? - gebruik
			 willen maken van jezus' onovertroffen beeldspraak over muggen en
			 kemels. Maar ook hiermee had ik m'n bedoeling ditmaal slechts onvolkomen
			 aangeduid. En bovendien, ze wordt te vaak gebruikt om al de aandacht tot zich
			 te trekken die ze verdient.
		  
		  Er heerscht overal zekere neiging tot scheef richten, tot verkeerd
			 toepassen van opmerkzaamheid. Goochelaars en 'n bekend soort van
			 politici weten hiervan misbruik te maken, en reeds jaren geleden
			 brandmerkte ik deze zeer gewone en met den dag toenemende oneerlykheid met den
			 naam van duitenplatery.
		  
		  ‘De Javaan wordt mishandeld, zegt ge? Welnu, laat ons dan
			 te-zamen overleggen, hoeveel millimeters doorsnee we zullen vaststellen voor de
			 nieuwe Indische kopermunt!’
		  
		  En de staatskunstenaars aan 't meten van die doorsnee!
		  
		  Op deze soort van zoo dikwyls met goed gevolg uitgevoerde
			 kunststukjes, doel ik thans niet, vooral omdat ik daarop herhaaldelyk gewezen
			 heb. M'n waarschuwing betreft ditmaal 
{==359==} {>>pagina-aanduiding<<}
 de ongerymdheid, onzer
			 keuze van onderwerpen, waaraan we - ook zònder op 'n dwaalspoor gevoerd
			 te zyn, door opzettelyke misleiding - sympathie of aandacht te-koste leggen. 't
			 Schynt wel dat we ook hier alweer te doen hebben met 'n uitvloeisel van 't
			 bekende mundus vult decipi. Waar geen minister of andere goochelaar by
			 de hand is om te bedriegen, doen we 't zelf.
			 Noot van 1874. Om voorbeelden te
				geven van de manier waarop in de zoogenaamde politiek misbruik wordt
				gemaakt van bedoelde hebbelykheid, haalde ik hier reeds in de vorige uitgaaf
				IIb, blzz. 52 en 147 aan. Ook vindt men daarover iets in de noot onder
				blz. 56 van Specialiteiten, waarnaar ik verwys. (Noot 30 in de tweede
				uitg.)
Welnu, het aantal duitenplateryen dat ik op die plaatsen aanstipte,
				is sedert grandiozelyk vermeerderd met 'n nieuwe, die alle vorigen overtreft in
				brutaal staat-maken op de stompzinnigheid van de Natie. 'n Onbekwaam minister
				wikkelt op z'n eigen houtje, en in 't geheim, ons Land in 'n
				afschuwelyken oorlog, om zich onmisbaar te maken, en de aandacht afteleiden van
				z'n gebrek aan kennis en beleid. En de Natie berust daarin! En niemand
				vraagt hier, wat toch eigenlyk de ministerieele verantwoordelykheid
				beteekent? By tegenspoed in de Atjinsche zaken, treedt de al te dure goochelaar
				af, draagt stilzwygend de verantwoordelykheid voor z'n misselyke bokkesprongen
				over op 'n ander - die 't even luchtig mag opnemen - en zit ongedeerd
				toetekyken wat er van de zaak wordt. Het is zeer te betwyfelen of zy die den
				oorlog met Atjin machineerden, tot dien stap zouden overgegaan zyn, indien hun
				eigen geld en hun eigen bloed de inzet hadden moeten wezen van 't
				gevaarlyk spel. Daarmee zyn ze zoo gul niet. Wat de belangen der Natie aangaat,
				die zyn byzaak voor de heeren. En ze wagen hierby niets, want de Natie is er
				tevreden mee! Zelfs laat ze zich wys-maken dat er overwinningen behaald zyn, en
				ze juicht, en ze maakt versjes op 't innemen van vestingen die nooit bestaan
				hebben. En ze betaalt geduldig de millioenen die voor dat alles noodig zyn.
				Och, als men lezen kon!
Ik herhaal hier, wat ik reeds elders zeide:
				van atjin begint de neerlaag. 't Kan zoo'n 
				van de putte wat
				schelen!
		
		
		  1038.

		  Oppervlakkig zou men meenen dat de vermoedelyke maat van
			 belangstelling, in evenredigheid staat met het belang van de
			 zaak die zich ter behandeling voordoet. Toch is dit nooit of zeer zelden
			 het geval. Het misbruiken van deze hebbelykheid is geenszins 't uitvindsel van
			 hen die daarmee ten-allen-tyde hun voordeel deden. De gemeente zelf
			 drong dat gebrek in haar denkvermogen zoo aanhoudend op den voorgrond, dat er,
			 om daarvan géén gebruik te maken, grooter eerlykheid zou noodig
		  	zyn, dan er in zeker soort van Volks-
{==360==} {>>pagina-aanduiding<<}
leiders  kan verondersteld
			 worden. Dit is de reden dat derivatieven van de soort als ik hier bedoel, een
			 zoo groote rol spelen in de Wereldgeschiedenis. De fabel zegt dat iemand die
			 aangevallen werd door wolven, die roofdieren op 'n afstand hield, door hun
			 gedurig 't een-of-ander klein voorwerp toetegooien, met welks onderzoek zy zich
			 dan bezighielden. Dit was dom van die wolven. De meeste Regeerders behoeven
			 zich zooveel moeite niet te geven. Ook zonder de minste vernufts-inspanning van
			 hun kant, kunnen zy zich verzekerd houden dat het Volk zich by-voorkeur bezig
			 houdt met byzaken.
		  
		  De heer 
			 post levert me hiervan in z'n
			 brief twee voorbeelden. 't Eerste noemde ik reeds. Het andere zal ik te-pas
			 brengen by de ontwikkeling der oorzaken van dat ‘aanleggen op 'n
			 verkeerd wit.’ In dezen bundel, als er plaats is. Anders later. Doch,
			 lezer, ik heb reeds deze oorzaken herhaaldelyk genoemd!
		  
		  Indien de heer post myn werken met aandacht leest, en
			 daarvan zekeren totaal-indruk heeft opgevangen, zal hyzelf eenmaal verbaasd
			 staan dat-i, my aanvallende, die nietige epizode van den lasterende letterman
			 tot 'n wapen gekozen heeft, of tot 'n punt althans waarover hy op toelichting
			 aandringt. De tegenwerping dat ikzelf daarvan sprak, en wel 't eerst, houdt
			 geen steek. Eenmaal bezig met het behandelen van de in Holland byna algemeen
			 heerschende neiging om my van de baan te dringen, moest ik 'n greep doen onder
			 de talryke pogingen die hiertoe worden aangewend. Dat ik daartoe, o.a. 't
			 bakerpraatje van dien litterator koos, was omdat juist de persoon aan wien ik
			 m'n brief richtte, de gegrondheid myner klacht beoordeelen kon, gelyk uit het
			 verband blykt. 
			 De geyter wist dat ik de waarheid
			 zei.
		  
		  Maar by den heer post bestond zoodanige reden niet. Wat
			 bewoog hèm, dat onnoozel zaakjen aanteroeren? Er is in zoodanige...
			 vergissingen, iets onklassieks, vooral wanneer ze worden begaan door iemand die
			 me overigens op 'n standpunt schynt te stellen, dat daarmee niet overeenkomt.
			 Om dit ‘mistasten in keuze van belangstelling’ nog
			 duidelyker te maken, wys ik den heer post op 'n gelyksoortige
			 afdwaling van 'n ander schryver. De heer feringa, my en myn werken in z'n tydschrift
			 ‘Vrye-Gedachte’ besprekende, houdt - naar aanleiding zeker
			 van 'n paar regels uit den Havelaar - 'n bespiegeling over
			 duellen! Gesteld dat alles wat hy over dit onderwerp in 't midden
			 brengt, gegrond ware - wat ik nu 
{==361==} {>>pagina-aanduiding<<}
 voorbyga - dan vraag ik, of hy
			 zich niet vergiste in de ‘keus van 't onderwerp zyner
			 belangstelling?’ Dat myn levensloop en werken by-voorkeur den tekst
			 leveren zouden tot 'n herhaling der sedert eeuwen tegen het duel ingebrachte
			 bedenkingen, is wel de laatste gissing die in my opkomen zou.
		  
		  Toch was 't me aangenaam, dit laatste voorbeeld te kunnen ontleenen
			 aan 'n schryver die me hartelyk pryst. Dit dient my om te doen in 't oog
			 vallen, hoe hier geen spraak is, noch van camaraderie noch van
			 vyandschap, en dat m'n zeer algemeene opmerking zoomin afhankelyk is van
			 dankbaarheid voor lof, als van wrevel over blaam. Er blykt, meen ik, uit m'n
			 werken niet hoe ik over duellen denk... 
		  
		  Dat ik ze niet onvoorwaardelyk af keur, wil ik wel erkennen.
		  
		  ...doch gesteld dat ik, gelyk nu, ter-loops iets over duellen gezegd
			 had, en dat Dr. feringa zich daarmee
			 volkomen vereenigde, dan zou daarom myn aanmerking op 't verkeerd kiezen van 'n
			 punt ter behandeling, haar kracht niet verliezen. Immers, wie er niet meer van
			 wist, zou in later dagen uit feringa's keus byna opmaken dat ik
			 'n specialiteit ‘op de punt’ of ‘op’ de pistool was
			 geweest. De tyd heugt me nauwlyks dat ik zulke dingen aanraakte, en
			 uitsluitende liefhebbery-artikelen waren ze my nooit. Als ik me wel herinner,
			 wordt er in den Havelaar ook over zuurkool gesproken. Staat ons nu
			 daarom, ter karakterizeering van m'n arbeid, 'n verhandeling over 't inmaken te
			 wachten?
		  
		  Ik noemde zulke... vergissingen: onklassiek. Had ik moeten zeggen:
			 onkatholisch? Het komt me namelyk voor dat er in dat alles gebrek is aan
			 algemeenheid, aan breedte van opvatting.
		  
		  Dit had ik den heer post willen doen opmerken, als ik z'n
			 stuk voor de uitgave gelezen had. En ik geloof dat-i myn raad zou gevolgd
			 hebben. Vooral omdat de begane fout - ze is nietig op-zichzelf, en in
			 hem zeer vergeeflyk! - my aanleiding geeft tot 'n aanmerking van meer
			 gewicht op z'n geheelen brief. Ook daarin heeft hy zich, naar ik beweer:
			 ‘vergist in de keus van 't onderwerp zyner belangstelling.’
			 En dit is tevens de reden waarom ik dien brief gebruikte als leiddraad tot de
			 beschouwingen, waarmee ik m'n grieven tegen de Natie verbind aan m'n
			 afkeer van zekere soorten van ‘Staatkunde.’
		
		
{==362==} {>>pagina-aanduiding<<}

		  1039.

		  Ik wenschte my op dit oogenblik 'n lezer te kunnen voorstellen, die
			 niets van my wist, en dien ik geheel onvoorbereid - d.i. zonder ingenomenheid
			 vóór of tegen my - al m'n werken kon in-handen geven. Zonder de
			 minste andere toelichting, dan hoogstens 'n paar opmerkingen over de
			 chronologische volgorde, zou ik hem verzoeken aanteekening te houden van z'n
			 indrukken, van de voornaamsten althans, en die daarna zooveel mogelyk
			 saamtevatten.
		  
		  De wenschelykheid van zoo'n proef ligt voor de hand, niet waar?
			 Sedert vele jaren tob ik my af, om zoo duidelyk mogelyk te uiten wat me op 't
			 gemoed ligt. Het kan dus niemand vreemd schynen, dat ik gaarne zou willen weten
			 of m'n uitdrukking niet àl te zeer afweek van den indruk die ik
			 onderging en trachtte meetedeelen. Ook voor ieder ander schryver zou zoo'n
			 toetssteen z'n nut hebben, doch vooral voor my, aan wien alle weerklank
			 hardnekkig onthouden wordt. Indien m'n werken niet werden gekocht, en als me
			 niet uit den daaraan dagelyks gepleegden diefstal bleek dat ze gelezen worden
			 ook, zou ik in verzoeking komen, ze te houden voor beneden de waardigheid van
			 de kritiek, en zelfs beneden de hebzucht van letterpiraten. Maar dit is nu
			 eenmaal 't geval niet.
		  
		  Zoolang ik nu de zoo gewenschte proef niet nemen kan, behelp ik my
			 door me in verbeelding zoo'n primitieven lezer voortestellen, en ik tracht me
			 rekenschap te geven van den uitslag. Zeer wel weet ik dat de kans op mistasten
			 groot is. (95, 
			 523.) By-gebrek aan andere middelen
			 evenwel, moet ik 't wel wagen gissingen te maken, die my voorkomen op algemeene
			 menschkunde gegrond te zyn. Monsterachtige afwyking als van den Schager,
			 dien niets zoozeer schynt in 't oog gevallen te zyn, als m'n
			 ‘onnauwkeurige kennis van zaken’ bieden geen grond tot het
			 vestigen van 'n regel.
		  
		  Ik begryp dan dat zoo'n lezer, na 't toeslaan van den laatsten
			 bundel, de volgende opmerkingen maakt, of eenigen daarvan, of een-en-ander van
			 dien aard:
		  
		  ‘Het is toch inderdaad schande dat er nooit is aangedrongen
			 op recht in de Havelaarszaak!’
		  
		  ‘Er blykt dat die schryver zich groote moeite geeft om
			 duidelyk te zyn.’
		  
		  ‘Daar hy zoo velen aantast, moet hy veel vyanden
			 hebben.’
		  
{==363==} {>>pagina-aanduiding<<}
 
		  ‘Waarom wordt hy nooit wederlegd?’
		  
		  Ik erken, dat aanvankelyk m'n voornemen was, dit lystje van
			 lezers-indrukken die ik tracht te raden, veel langer te maken. By 't
			 bladeren in m'n werken, kwamen my honderde mogelyke indrukken voor den geest.
			 Ze waren veelkleurig - bont, als men wil - gelyk de Natuur, en als die werken
			 zelf. Maar ik durf niet doorgaan. Ik voel dat ik me beweeg op geheel onbekend
			 terrein. Gedurig kwamen my de zonderlinge opvattingen voor den geest, waarmee
			 ik telkens verrast werd, en die in anekdotische zotterny niets toegeven aan de
			 farce in 
			 95.
		  
		  Werd niet de Kruissprook in de Minnebrieven, waarin ik gemeend had het harteloos
			 ordinarisme van zeker deel des Publieks te brandmerken, opgevat als 'n
			 beschimping van jezus? Heette het niet, dat ik in m'n ieeen
			 had party getrokken voor hysterie? Moest niet nummer 
			 427 beduiden, dat ik alle Christenen wilde
			 vermoord zien?
			  * Heb ik niet
			 de Minnebrieven hooren uitmaken voor onzedelyk: ‘omdat daarin 'n
			 aansporing voorkwam om horloges te stelen?
		  
		  En de Havelaar! Dit boek werd het meest besproken, en dus het
			 meest mishandeld. Zoodra de onnadenkende geestdrift - waarschynlyk slechts
			 opgewekt door 'n byzaak, door den vorm - vervlogen was, moest ik
			 vernemen dat ik 'n pleidooi had geleverd voor Vryen-arbeid van de
			 Javanen, ik die by 't schryven van dat boek, niet in 't minst gedacht had
			 aan de dusgenoemd-staatkundige partyen. Zoodra ik tegen deze opvatting
			 protesteerde, wreekte men zich - over geestdrift en vergissing beide! - door me
			 voortestellen als 'n onbruikbaar warhoofd, als iemand die alle Recht en regel
			 verkrachten wilde... my, die me geheel alleen tegen allen op
			 wettelyk terrein had geplaatst, waar en juist omdat de Wet overeenstemde
			 met Recht en menschelykheid.
		  
		  Wat overigens m'n werken over 't algemeen aangaat... ik, die daarin
			 overal aandring op orde, werkzaamheid, plichtsvervulling, nauwkeurigheid,
			 matigheid, gezond verstand, ekonomisch beheer der krachten van den geest,
		  	ontwikkeling van denkvermogen, streven naar waarheid... ik werd voor-
{==364==} {>>pagina-aanduiding<<}
gesteld
			  als 'n verliederlykte leeglooper.
		  
		  Men moet dus wel aannemen, òf dat ik niet de gaaf heb me
			 duidelyk uittedrukken, òf dat het meerendeel van m'n Publiek niet lezen
			 kan.
		  
		  In-allen-geval zou 't minder moeielyk zyn, 'n lange lyst te leveren
			 van zùlke opvattingen, dan van de rationeele indrukken die ik
			 mocht te-weeg brengen. Werden de zoodanige voor my verborgen gehouden?
			 Waarom?
		  
		  Ook is 't niet gemakkelyk, overal het juiste punt aantewyzen, waar
			 domheid begon plaats te maken voor boosaardigheid. Dat niet overal kwade
			 wil in 't spel was, is me gebleken. En hiervan wil ik 'n paar voorbeelden
			 geven. Ze zyn zoodanig, dat menigeen misschien de voorkeur geven zou aan...
			 vyandschap met wat meer intelligentie.
		
		
		  1040.

		  Na 't verschynen van de Minnebrieven,
		  ontmoette ik iemand die me veel blyken had gegeven van... genegenheid. Ik mag
		  't geen sympathie noemen, omdat hiertoe zekere ebenbürtigkeit zou
		  noodig geweest zyn, waarin ik me waarschynlyk niet had kunnen schikken. Maar
		  dit wist ik niet in '61, waarschynlyk omdat m'n hoogmoed nog niet ryp was, en
		  ik wat al te gul toegaf in de goedige neiging om den eersten den besten
		  te-woord te staan. Eerst zeer laat leerde ik me wachten voor zeker soort van
		  ‘bewonderaars’ van den Havelaar, die 't zoo
		  ‘aardig zouden vinden, als ik 'ns weer zoo'n boek
		  schreef.’
		  
		  Zeer dikwyls stond de beoefening van m'n lievelingsvak:
			 menschkunde, m'n menschenkennis in den weg, of juister misschien, ze
			 belette my de verkregen menschenkennis toetepassen. Ikzelf die uit 'n algemeen
			 fysiologisch oogpunt, al wat me na den Havelaar weervoer, voorspeld heb
			 - zie, byv. het motto, en vooral de heele figuur van
			 droogstoppel, die door de Natie zoo gelykend is nageteekend en waar
			 gemaakt! - ik, die in dezelfde Minnebrieven welke zoo kort na
			 den Havelaar verschenen, den harteloozen ‘impresario’
			 schetste, die 'n welgemeenden gil voor geld te-koop waande... ik bedroog me
			 herhaaldelyk in de personen zelf, die op m'n typen geleken, en misschien
			 gedeeltelyk hadden gepozeerd voor model. Een bykomende oorzaak van deze fout
			 lag misschien in zekere overlading van gemoed, die me geen loisir
			 overliet om acht te slaan op 't gehalte der exemplaren in 't byzonder,
			 
{==365==} {>>pagina-aanduiding<<}
 omdat m'n aandacht geheel-en-al was ingenomen door de studie van
			 't genus in 't algemeen. Ook werd ik vaak in 't nauwkeurig analyzeeren
			 van de individuen waarmee ik in aanraking kwam, gehinderd door zekere
			 goedigheid. Sedert lang leg ik me ernstig toe op 't vermyden van deze fouten,
			 en misschien breng ik 't nog eenmaal zoo ver, dat zelfs 'n kind me niet
			 bedriegen kan. (810)
		  
		  Hoe dit zy, ik was er in '61 niet op bedacht dat de inderdaad
			 welmeenende mooivinder van den Havelaar, nu juist niet de man was aan
			 wien ik denkbeelden slyten kon. Ik ontmoette hem kort na 't verschynen van de
			 Minnebrieven. Hy gaf my te kennen dat-i met dat boek niet was ingenomen,
			 en motiveerde z'n afkeuring op de niet ongewone manier: 't was wel... mooi,
			 heel mooi, maar... hy begreep er niets van.
		  
		  Onnoozel genoeg bood ik hem aan, m'n werk toetelichten, en er werd
			 afgesproken dat ik hem te-dien-einde bezoeken zou.
		  
		  Onder-weg naar z'n woning, maakte ik my gereed tot de vereischte
			 kommentaar, en schreef in gedachte een stuk dat - zoo stelde ik me voor - ook
			 misschien anderen zou tepas komen. De meening dat ik te-doen had met iemand die
			 wenschte te begrypen, was me alleraangenaamst.
		  
		  Wel komaan, zei ik, toen de dissertatie 'n aanvang nemen zou, we
			 zullen dat boekje grondig behandelen. Zeg me eens, wàt u dan alzoo
			 voornamelyk vreemd of duister voorkomt? Is 't de algemeene strekking? Zyn 't
			 sommige onderdeelen? Laat hooren!
		  
		  Ik deed deze vraag niet zoozeer om daarop 'n bestemd antwoord te
			 ontvangen, als wel als 't ware ter-inleiding van 't gesprek. Toch verheugde ik
			 me later haar gedaan te hebben. Ze heeft me veel onnoodige moeite uitgewonnen,
			 daar 't antwoord me deed afzien van alle pogingen om dat werk begrypelyk te
			 maken aan dien man.
		  
		  - Wat me daarin duister is? Ja, zieje, er is veel in, dat me niet
			 helder is. Ik heb er gister den ganschen avend met m'n vrouw over gesproken. En
			 ook zy vraagt... zie eens:
		  
		  M'n heilbegeerige lezer toonde me hier 'n exemplaar, waarvan de
			 marge met uitroepings- en vraagteekenen versierd was, en ging - die
			 arabesken raadplegend - aldus voort:
		  
		  - In de eerste plaats... wat bedoelt ge met dat bloempotje?
		  
{==366==} {>>pagina-aanduiding<<}
 
		  En hy wees me de bladzyde die overeenstemt met pag. 58 in de uitgaaf
			 van 1875.
		  
		  Wat ik antwoordde, weet ik niet meer. Ik voelde schaamte dat ik
			 onnadenkend genoeg geweest was, me te laten verlokken tot geestelyke aanraking
			 met iemand van zoo geringe ontwikkeling. Die man was geen zakdrager, geen
			 lakei, geen marskramer. Hy ging integendeel voor zeer ‘deftig’
			 door, en behoorde tot de zoogenaamd-hoogere klasse der Maatschappy. En,
			 nog-eens: hier was geen spraak van boosaardigheid. Ter-goeder-trouw was z'n
			 denkvermogen en dat van z'n ega - die ook tot het best-opgevoede deel der Natie
			 behoorde - gestruikeld over dat geheimzinnige bloempotje!
		  
		  Ik erken, by 't schryven van de eerste regels der vierde Akte van
			 Vorstenschool aan die ontmoeting gedacht te hebben. Weinigen zullen by
			 't lezen van die eenvoudige woorden zich kunnen voorstellen dat ik daarin 'n
			 waarheid verkondig die, naar me gebleken is, voor sommigen te-hoog
			 staat!
		  
		  Wat zegt de heer 
			 busken huet hiervan, hy die
			 beweert dat ik over 't algemeen te weinig by m'n lezers veronderstel?
		
		
		  1041.

		  Het tweede voorbeeld van... slordigheid in opvatting - ik beweer
			 niet dat deze kwalifikatie juist is, doch ga dit nu voorby - deelde ik reeds
			 elders mede, doch 'n herhaling komt hier te-pas, omdat ze me dient in de
			 gedachtenwisseling met den heer 
			 post. Ik wil hem aantoonen hoe
			 moeielyk 't me valt den indruk te beoordeelen, dien myn werken te-weeg brengen,
			 en wel voornamelyk omdat zyn brief nieuwe bydragen levert tot deze
			 onzekerheid. 't Spreekt vanzelf dat de beteekenis der aangevoerde voorbeelden
			 niet verder mag worden uitgestrekt dan de zaak eischt. Van vergelyking van den
			 jongen flinken Leidschen student met botterikken is geen spraak.
		  
		  Ik verzoek den lezer 't stukjen intezien, dat ik in '63 schreef om
			 de duitsche tooneelspeelster laura ernst te
			 doen kennen aan het publiek dat op haar uitstekende gaven geen acht scheen te
			 hebben geslagen. Het is later onder den titel ‘De school des
			 Levens’ in 't bundeltje Verspreide Stukken
		  opgenomen.
		  
		  Om 't beoogd doel te bereiken, had ik het in eenige dagbladen doen
		  	plaatsen, en ook overigens voor ruime versprei- 
{==367==} {>>pagina-aanduiding<<}
ding zorg
			 gedragen.
		  
		  Den avend na de verschyning van die ontboezeming, bevond ik my in
			 gezelschap met eenige heeren die me verweten dat ik somwylen wat te streng was
			 in 't beoordeelen van publiek. Ik had namelyk alweer geklaagd: dat
			 ‘men’ niet lezen kon.
		  
		  ‘Nu ja, daarvan was wel iets waar, maar... zóó
			 erg als ik 't voorstelde, was 't dan toch niet!’
		  
		  Het gezelschap werd vergroot door 'n nieuwen gast. Hy behoorde tot
			 den beschaafden... méér nog: tot den zoogenaamd-geleerden
			 stand. Hy was doctor in de geneeskunde.
		  
		  Na de andere heeren 'n wenk gegeven te hebben dat ze my niet zouden
			 hinderen in 'n proef die ik nemen wilde, en die - allertreurigst voor 't peil
			 der intelligentie... van sommigen! - volkomen gelukt is, begon ik te spreken
			 over de onedele wys waarop men my bestreed:
		  
		  - Daar hebben ze nu waarlyk 'n nieuwe manier uitgevonden om my te
			 krenken, riep ik, 'n manier die al 't vorige in werking zal overtreffen.
			 Ziedaar in de courant 'n paar kolommen dronkenmanspraat, onderteekend met
			 myn naam!
		  
		  En ik reikte den dokter de krant over. Hy las, en... erkende
			 volmondig dat zoo'n wyze van handelenignoble was!
		  
		  - Maar, zeid-i er troostend by, ge moet het u niet al te zeer
			 aantrekken. Geen verstandig man zal u houden voor den schryver van die
			 zotterny.
		  
		  Moet ik nu m'n schatting van publiek gronden op zulke
			 voorbeelden? Zyn ze uitzonderingen of regel? In 't eerste geval gaan ze den
			 regel - voorzoover ik moet oordeelen naar wat er uit de natie tot my komt - in
			 frekwentie ver te-boven. 
			 Alphonse karr deed dezelfde
			 ondervinding op.
		  
		  De heer post vergeve het my dat het voor sommigen den schyn
			 zou kunnen hebben, alsof ik naar aanleiding van zyn brief, hem vergeleek
			 by dien Med. Doctor en 't idiote echtpaar van de bloempot. Ik klaag over
			 verkeerd lezen in 't algemeen, en beweer dat de vergissing in keus
			 van onderwerpen ter behandeling, hiervan 'n uitvloeisel is.
		  
		  Ik moest voorbeelden geven van 't àllerergste, om m'n
			 bedoeling omtrent het erge - en 't zeer vergeeflyke zelfs! - duidelyk te maken.
			 De aanhaling overigens, van de ook door 
{==368==} {>>pagina-aanduiding<<}
 Dr. feringa in dit opzicht begane fout - of wat my
			 voorkomt 'n fout te zyn - bewyst ten-volle dat het geenszins m'n bedoeling was
			 den heer post te krenken. Een vergelyking met dien uitstekenden
			 schryver immers kan hem niet stuitend voorkomen. Ik wys hierop uitdrukkelyk,
			 omdat ik nog-eens genoodzaakt ben, hem in gezelschap te brengen dat hem niet
			 past.
		  
		  Ik moet namelyk hier eenige schynbaar ongelyksoortige bestanddeelen
			 samenvatten, die in dezen bundel voorkomen. Dat ze, inderdaad wèl by
			 elkander behooren, blykt uit de opmerking dat ik me overal beklaag over de
			 behandeling die aan m'n werken en m'n persoon over 't geheel te beurt
			 valt. Ik heb vele vragen te doen van deze soort:
		  
		  Waarom heeft de pers van m'n meeste werken geen notitie
			 genomen?
		  
		  Waarom lastert men my?
		  
		  Waarom waren de Millioenen-Studien - litterarisch
			 toch: ‘geestig en onderhoudend... o, dol!’ (zoo
			 stáát er, lezer!) - verwerpelyk als ernstige lektuur?
		  
		  Waarom raadt my de Nieuw-rotterdamsche Kunstbeschouwer
			 ‘aktie’ aan, ‘veel aktie’ in-plaats van
			 ‘Staatkunde?’
		  
		  Waarom wagen zich sommigen aan de ongerymde beweringen: dat
			 Vorstenschool geen dramatische verdiensten heeft? Dat de daarin voorkomende
			 figuren slechts geraamten zyn, zonder vleesch en bloed? Dat de door my
			 geschetste toestanden niet op ons land van toepassing zyn, en hoogstens
			 in... Spanje kunnen bestaan?
		  
		  Waarom biedt my de enkele die tot-nog-toe dat stuk prees, me myn
			 loon aan in den zonderlingen vorm van schuldvergiffenis?
		  
		  Waarom liet Dr. feringa de voorgenomen
			 behandeling van m'n werken wachten op 'n uitweiding over duellen?’
			  *
		  
		  Men ziet dat ik de te doene vragen zonder de minste klassifikatie
			 naar 't gewicht, of naar de beteekenis daarvan uit 'n zedelyk oogpunt, door
			 elkander plaats. Men zou er honderden van dien aard kunnen doen. Ik sla ze
		  	over, om te ein-
{==369==} {>>pagina-aanduiding<<}
digen  met deze:
		  
		  Waarom meende post m'n afkeer van moderne
			 theologie te moeten kiezen als aanleiding tot z'n eersten polemischen
			 veldtocht?
		  
		  Alles is in alles! Hoe uiteenloopend de antwoorden op al de
			 bovenstaande vragen luiden mogen, ze komen in enkele punten op 'tzelfde neer.
			 Misschien slechts in één punt, dat is: in de ‘vergissing
			 in keuze van onderwerpen die de aandacht verdienen.’ In het
			 ‘aanleggen op 'n verkeerd wit.’
		  
		  Zeer wel weet ik dat de oorzaken die tot zulke vergissingen
			 leiden, veelsoortig zyn. Ze verschillen als de karakters, als de graden van
			 letterkundige, wetenschappelyke, zedelyke en politische ontwikkeling. Maar de
			 hoofdeigenschap van allen, 't kriterium, is: nauwte van
			 gezichtsveld. Het doet er nu niet toe, of sommigen opzettelyk de
			 wydte beperken, die hun blik overziet, terwyl anderen uit ongemaakte
			 onnoozelheid zich ergeren aan ‘dat bloempotje.’ De hierin te maken
			 onderscheiding zou te-pas komen, als er vonnis moest geslagen worden, waarby de
			 zedelyke verantwoordelykheid gewogen werd. Het effekt der
			 bedoelde vergissingen is nagenoeg 't zelfde, en hiermee hebben wy op dit
			 oogenblik te doen. Er heerscht op dit veld - gelyk overal in onzen
			 arbeid-verdeelenden tyd! - 'n schromelyke mangel aan algemeenheid. We
			 lyden aan overdryving van een - gemakshalve dikwyls! - verkeerd begrepen
			 Specialismus. Doch dit is dan ook juist de reden die onzen tyd tot 'n
			 zeer kleine maakt!
		  
		  De heer 
			 vosmaer gunde zich loisir
			 tot de opmerking dat ik in zekeren regel van Vorstenschool den klemtoon
			 op 'n verkeerde sylbe gelegd had.
			  * Prins 
			 denderah meende iets verkondigd te
			 hebben, toen-i met komieke plechtigheid beweerde dat m'n drama slechts 'n
			 nummer van m'n ideen was. ‘Niet meer. niet minder’ zei 't
			 ventje... de zuivere waarheid overigens! Maar zyn 't nu zùlke
			 opmerkingen die schryver, lezers en Volk 'n haarbreed zullen vooruit-helpen op
			 den weg van ontwikkeling? 
		  
		  De lezer zelf zal, hoop ik, deze voorbeelden van verkeerd
			 
{==370==} {>>pagina-aanduiding<<}
 grypen - gevolgen oorzaak van verkeerd begrip! -
			 met'n zeer lange reeks kunnen vermeerderen.
		
		
		  1042.

		  ‘Waarom ik party-trek voor de modernen, en voor moderne
			 theologie?’ vraagt de heer 
			 post.
		  
		  Me dunkt dat dit duidelyk is. Hyzelf noemt daarvan expressis
			 verbis de oorzaak. Er staat:
		  
		  ‘Ik ben student, en modern theoloog.
		  
		  Juist! Ziehier 't verschil tusschen den braven jongen stryder, en...
			 de Nieuw-rotterdamsche. Deze zegt niet:
		  
		  ‘Ik ben kunstbeschouwer in-dienst van 'n...
			 staatkunstenmakers-partykliekje.’
		  
		  Wat dus de oprechtheid aangaat, hebben we hier met 'n hemelsbreed
			 verschil te doen, maar de aanleiding tot het verzet vloeit voort uit
			 dezelfde bron: ieder preekt voor z'n kerspel!
		  
		  Juist dit wilde ik doen in het oog vallen.
		  
		  En is 't niet geoorloofd? Vooral wanneer 't - gelyk post
			 doet - eerlyk geschiedt? Met open vizier?
		  
		  Zeker! Zelfs kan het plicht zyn. En al m'n aanmerkingen op de
			 ‘keus van onderwerp’ zouden vervallen, als 't zoo-even aangehaald
			 dicton hier van volle toepassing was. ‘Ieder preekt voor
			 z'n kerspel’ is niet geheel juist gezegd. Ieder tracht de
			 côterie waartoe hy behoort, op den voorgrond te stellen, te
			 bevoordeelen. Goed! Doch... haar op rationeele wyze te beschermen, laat
			 men liefst aan anderen over.
		  
		  Immers, waarom wederlegt de heer post niet, wat ik
			 sedert jaren tegen 't modernismus heb ingebracht? Dààrop had hy
			 z'n aandacht moeten richten! Dàt had het onderwerp van z'n schryven
			 moeten zyn, zoodra hy nu eenmaal besloot juist dat gedeelte van m'n werken te
			 behandelen, waarmee 't door hem gekozen levensberoep in-verband stond.
		  
		  Hy zegt veel waars. 't Is, byv. 'n waarheid, dat hy niet
			 behoort tot het verachtelyk deel van Publiek. 't Is 'n waarheid
			 dat er brave menschen zyn onder de moderne predikanten, al kan ik dit dan niet
			 overeen brengen met het bekend vermengen van Geloof met Steenkool... 
		  
{==371==} {>>pagina-aanduiding<<}
 
		  Welnu, waarom niet z'n gloeienden yver gebruikt om te ontzenuwen wat
			 ik herhaaldelyk tegen dat ‘schipperen’ heb ingebracht?
		  
		  De lezer zal zich herinneren hoe ik meende my te kunnen ontslagen
			 achten van de verplichting om 'n eigenlyk gezegde beantwoording van den
			 leidschen brief te leveren. Waarom zou ik dit doen? Beantwoordt de heer
			 post myn bedenkingen tegen 't modernismus? Immers neen! Hy
			 trekt party. Zeer wel. Maar... op welken grond? Welke fouten
			 maakte ik by 't ontleden der beginselen van de ‘moderne theologie?’
			 Wat is de reden dat de stryd niet wordt aangeboden op dàt terrein? Er
			 blyken uit den brief van den heer post velerlei zaken, byna allen
			 aantoonende dat hy braaf is, dapper, moedig, oprecht. Maar... de
			 rationeele houdbaarheid van 't stelsel der modernen - waarom 't hier,
			 dunkt me, te doen was - gaat-i voorby. Dit is sprekend!
		  
		  Het ware van de stemming waarin hy blykt te verkeeren, te verwachten
			 geweest, dat-i my dozynen lapsus van redeneering voor de voeten had
			 geworpen. Dààrtoe noodig ik hem uit!
		  
		  En als blyk van oprechtheid van myn kant, volge hier 't
			 meâ culpâ, dat ik reeds op een der vorige bladzyden erkende
			 schuldig te zyn. Het betreft noch de moderne theologie, noch zelfs
			 de modernen. Ik heb in 'n byzonder geval een modernen predikant
			 ten-onrechte beschuldigd. In de couranten las ik dat zeker spreker in 'n
			 Javaannut-gezelschap, die denzelfden naam draagt als 'n bekend
			 ‘modern’ godgeleerde, zich had schuldig gemaakt aan de infamie die
			 ik in 
			 937 en 
			 942aanroerde. Dit bracht me in 'n dwaling
			 die me hartelyk berouwt, en waarvoor ik vergeving vraag. De man die - zeker om
			 iets nuttigs te doen voor de Javanen - wist te vertellen: dat ‘Havelaar
			 op 'n onaangename wys uit den dienst was geraakt, en nu beneden alles
			 stond’ was géén predikant.
		  
		  Ik had die fout behooren te vermyden. Ik vooral, die over 't
			 algemeen zeer omzichtig ben. Men gelieve optemerken hoe zeldzaam 'n redeneering
			 van my wordt te-niet gedaan. En nooit kan met eenigen schyn van grond, een
			 feit ontkend worden, dat ik als geschied voorstelde. By 't ruim terrein
			 waarop ik me beweeg, en 't gebrek aan rust, waarin ik gewoonlyk verplicht ben
			 te werken, moge dit ter verschooning strekken voor die ééne
			 vergissing. Ik vertrouw dat de heer post te eerlyk zyn zal, om me die
			 aanterekenen in het debat 
{==372==} {>>pagina-aanduiding<<}
 over 't modernismus in het
			 algemeen. Wil hy dááromtrent met my zoeken naar waarheid...
			 ik ben bereid.
		  
		  Wat de door hem geopperde moeielykheid aangaat om 'n uitgever te
			 vinden, hy zal wèl doen z'n beschouwingen in handschrift aantebieden aan
			 dezen of genen voorganger van z'n party, iemand die 'n naam heeft... 
		  
		  Ik bedoelde hier waarlyk geen scherpte, maar onwillekeurig komt de
			 gedachte in my op, of niet juist dit verzoek van den heer post,
			 'n aanklacht zou beduiden... niet tegen 't stelsel nog, maar toch zéker
			 tegen hen die geroepen zyn dat stelsel te verdedigen? Zou 't niet luiden
			 als:
		  
		  ‘Gy, oudere, modern leeraar, voorganger, woordvoerder, gy
			 zwygt waar wy allen zoo vinnig worden aangetast. Ziehier my, een der jongste
			 adepten onzer richting, die nog niet eenmaal voor vòl zou worden
			 aangezien door 'n uitgever... ik laat den smaad niet rusten op
			 my, op u, op ons! Ik zal den stryd openen met de wapenen
			 die nutteloos blyken in uw hand. Ik wil m'n moed leveren, m'n geestdrift
			 voor 't goede, m'n hartstocht voor waarheid. Ik zal me in uw
			 plaats blootstellen aan de slagen der tegenparty... indien ge slechts de
			 goedheid hebt - gy, ridder! - my 'n oogenblik uw banier te leenen, 't
			 veldteeken dat de onbekende schildknaap vertoonen moet om te worden
			 toegelaten in 't strydperk!’
		  
		  Ongetwyfeld zou deze taal den jongeling vereeren. Maar moet ze niet
			 aan de ouderen in de ooren klinken als verwyt, als sarkasme? Hoe heeft de heer
			 post de beteekenis van hun zwygen kunnen over 't hoofd zien? Hadden
			 niet leeken en discipelen sedert lang 't recht te vorderen dat
			 voorgangers en meesters de leering verdedigen, die ze hun hoorders hebben
			 ingeprent?
			  *
		  
		  Nog-eens, wil de heer post myn bedenkingen tegen 't zetten
			 van nieuwe lappen op oude zakken, wederleggen? Ik 
{==373==} {>>pagina-aanduiding<<}
 noodig hem
			 hiertoe uit. Mocht hy, ook na den hem gegeven raad, zwarigheid ontmoeten in 't
			 publiceeren, hy wende zich tot my. Ik zal hem bystaan zoo goed ik kan.
			 Vóór alles evenwel, verzoek ik hem myn werken aandachtig te
			 lezen, en niet by-uitsluiting te letten op 't onderwerp dat hem
			 nu zoo na aan 't hart ligt.
		
		
		  1043.

		  Ik druk op dit ‘nu.’. 't Zal veranderen! Alles is in
			 alles. Ik dring immers overal op waarheid aan? Bestryd ik
			 niet overal 't vervloekte ‘schipperen’ dat mèt
			 genotzucht, een der meest kenmerkende eigenschappen is van onze eeuw? Wat toch
			 bewoog den heer 
			 post, zoo in 't byzonder party te
			 trekken voor de zeer onklassische theologische richting van den dag? Ik
			 meen eenig recht te hebben tot den eisch dat men myn denkbeelden groepsgewys,
			 en op zekeren afstand beschouwe. (122, 
			 123.) Misschien zal dan het een 't ander
			 verklaren of minder onvolledig maken. Men zal inzien hoe ik geen
			 christendom zonder wonderen kan aannemen, ik die geen Nederlandsch gezag
			 in Indie bestaanbaar acht, zonder 't stelsel van gezag, dat men
			 kultuursysteem noemt. Op de meeste zaken van dezen aard is 'n pauselyk
			 sit ut est aut non sit van toepassing, waarin dan ook 't logisch rym
			 ligt op m'n klacht van zoo-even, dat er 'n doorgaand gebrek bestaat aan
			 katholicismus, d.i. aan algemeenheid. Byna overal ontwaren wy
			 mangel aan de noodige geestkracht om 'n keuze te doen tusschen rechts en links.
			 Het zoeken naar bemiddelende tusschenwegjes, waarlangs men meent ‘kool en
			 geit’ beiden in veiligheid te brengen, veroorzaakt noodlottige
			 krachtsverspilling, die by den een 't verstand bederft - of tydelyk
			 benevelt althans - by den ander 't karakter te-gronde richt. En hierom
			 valt in zeker opzicht, het schryven van den heer post in dezelfde
			 rubriek van ‘verkeerd aanleggen’ als 't ‘staatkundig’
			 knoeiwerk van zoo'n nieuw-rotterdamschen kunstbeschouwer.
		  
		  De een roept: ‘hoe, zoudt ge 't gild aanranden, waarby
			 ik m'n leertyd houd, en eerlang den meestergraad hoop te bekomen? Dit
			 duld ik niet!’ Maar... in z'n geestdrift vergeet hy dat
			 gild inderdaad te beschermen door 't ontzenuwen van de grieven die
			 daartegen werden ingebracht.
		  
		  De ander insinueert dat ik niet veel meer dan 'n idioot ben, waar ik
			 een-en-ander schyn gezegd te hebben, dat weleens - zeer juist gezien, waarlyk!
			 - zyn handwerk zou kunnen benadeelen. Maar... hy vermydt met boos opzet,
			 wat post verzuimde ter-goeder-trouw: het weerleggen van de
			 	stellin-
{==374==} {>>pagina-aanduiding<<}
gen  die ik opperde.
		  
		  Van dit verschil in moraliteit stap ik nu af. We hebben in konklusie
			 met iets anders te doen. Met de eigenaardigheid van onzen tyd, die ik vroeger
			 ‘luiheid en valsheid’ noemde, doch nu wenschte saamtevatten in
			 bewoordingen die niet zoo zeer persoonlyke eigenschappen kenschetsen, als wel
			 'n maatschappelyken toestand. Moet ik de hiertoe noodige uitdrukking
			 ter-leen vragen aan louise?
		  
		  We zyn klein!
		  
		  In alle tyden heeft egoïsmus 'n groote rol gespeeld. Welnu, we
			 zyn klein tot in ons egoïsmus toe! De zelfzucht openbaart zich als
			 die van 'n onnoozel kind, dat om-den-wille van ongezonde versnapering of nietig
			 speeltuig, de kostbaarste zaken versmaadt. Zoo'n speeltuig is den een: de
			 ‘godsdienstige’ richting van den dag. Den ander: 't
			 ‘staatkundig’ partytje waartoe hy... meent te behooren.
		  
		  ‘Meent te behooren.’ Slechts zeer weinigen hangen
			 uit weldoordacht hunzelf toebehoorend grondbeginsel, 'n party aan. Byna
			 overal is dit 'n zaak van toeval, van persoonlyke sympathie, van meegaan met
			 omgeving. By velen zelfs louter 'n middel van bestaan.
		  
		  Klinkt deze laatste beschuldiging te bar? Ik geef ze voor beter,
			 mits men my voldoende aantoone wat 'n niet onbekwaam kritikus bewegen
			 kan, de in Vorstenschool geschetste toestanden naar Spanje te
			 verplaatsen? Ziehier dan ook de reden waarom ik van dien saut
			 périlleux zooveel notitie nam. Hy diende my ter
			 karakterizeering.
			 Noot van 1874. Ter
				karakterizeering, ja. Toen ik den nieuw-rotterdamschen schryver van
				‘Stukken over het tooneel’ beschuldigde van ‘boos
				opzet’ had ik gehoopt dat de man my ter-verantwoording zou geroepen
				hebben, en - thans evenwel zonder de minste hoop dat-i 't doen zal - dit wensch
				ik nog. Waarschynlyk zal hy - als 
				van twist en andere betrapte
				gauwdieven - 't zwygen veiliger vinden. En hy heeft volkomen gelyk, want de
				zeer achtenswaardige meerderheid zyner Landgenooten vindt zoo'n gedrag volkomen
				goed.
Toch blyf ik hem nog altyd uitdagen, z'n goeie trouw in de
				beoordeeling van Vorstenschool te verdedigen, en te ontkennen -
				wat ik staande-houd! - dat-i schreef in dienst van 'n clique, en met het
				boosaardig opzet om myn invloed op den ontwakenden volksgeest tegen te gaan.
				Dat-i dat plannetje stumperig uitvoerde, doet nu niet ter-zake. Ik verbind my,
				de arglistige bedoeling te bewyzen. Komaan, ministerieele
				kunstbeschouwer!  Komaan, hoogpolitieke volksbeschaver!
				Komaan, vryarbeidende zeer partikuliere letter-industrieel! Komaan, ridder
				grootkruis van anonieme eerloosheid!
Hy zal zich wel wachten voor 't licht
				te komen! Meent misschien de heer post, dat die man daartoe den moed
				heeft? Ik zeg dat-i niet durft!
In-plaats daarvan... eilieve, wat
				blyft zoo'n wezen anders over, dan 't ontvangen loon voor z'n eerloosheid, en
				de verzuchting dat die Havelaar zoo'n byzonder slecht mensch is?
				Zóó is in ons land de loop der zaken, en dáártegen
				had de heer post moeten optreden! Dàt is aan de orde, en niet
				'n efemere theologische richting, al zy 't dan dat er nauw verband bestaat
				tusschen 't schipperen met dogma, en de verregaande algemeen
				heerschende zedeloosheid. Het instinkt voor waarheid werd
				bedorven door al dat geknoei.
Wat ten-slotte de poging aangaat, om te
				voorkomen dat het Volk sommige uitdrukkingen in Vorstenschool zou
				toepassen op de staatsmannetjes die in hun nieuwen-rotterdammer dien
				kunstvoorlichter huurden tot bandietendienst, ik weet niet of ze gelukt is.
				Misschien wel, want lezen kan Publiek nu eenmaal niet. De heer 
				roorda van eysinga heeft in 't
				‘Vaderland’ het zyne gedaan om de zotternyen van m'n
				aanvallertjen in 't licht te zetten, doch van algemeene verontwaardiging
				is me niets gebleken. Er zal de een-of-andere motie in de Kamer geweest
				zyn, die de aandacht bezig hield - wat dan ook de strekking is van zulke
				parlementskunstjes - en de gewone fielteryen van den dag slopen als naar
				gewoonte ongemerkt voorby.
		
		
{==375==} {>>pagina-aanduiding<<}

		  1044.

		  Dat aanhoudend misvatten in de keus der te behandelen zaken, strekt
			 zich niet alleen tot het doel uit. Ook in de middelen kiest men
			 by-voorkeur het kleine voor 't groote. De diapason is gezakt, of -
			 indien men beweren mocht dat ze in vroeger tyd niet hooger stond - hy is
			 beneden de eischen van den zeer gevaarlyken toestand, waarin ons landje
			 verkeert. Ons gekibbel herinnert aan de Byzantynsche twisten die zoo gunstig
			 werkten op... annexatien uit het Oosten.
		  
		  Het volk lydt gebrek aan voedsel en levenslust... de
			 vertegenwoordigers kibbelen over de traktementen der predikanten.
		  
		  Er dreigt 'n vyand... men debatteert over de vragen:
		  
		  òf Nederland zich verdedigen kan? En zoo ja:
		  
		  welke provincien men den vyand reeds terstond, zoodra hy zich
			 vertoonen zal, ten-geschenke behoort te geven?
		  
		  Onderwyzers zyn genoodzaakt de hulp der publieke liefdadigheid
			 interoepen, en... we worden onthaald op allerlei 
{==376==} {>>pagina-aanduiding<<}
 wysheid over de
			 vraag: of op de lagere scholen de zondvloed geologisch of bybelsch
			 moet gedoceerd worden?
		  
		  Er is aangetoond dat we in Indie allerschandelykst huishouden... men
			 berust er in, en drukt prentenboekjes om de mishandelden wat optebeuren.
		  
		  Sedert eeuwen verstompte men 't oordeel des Volks door 'n godsdienst
			 die op wonderen gegrond was... men neemt de wonderen weg, en bepreekt 'n nieuwe
			 theologie, zònder grond.
		  
		  Ons voortbestaan als onafhankelyk Volk loopt gevaar... 
		  
		  Nu ja, hier raken we weer aan de verschillende soortjes van
			 ‘Staatkunde’ die de meer dan ooit noodige kennis van den Staat
			 zelf, en tevens de studie der toestanden aan gene zyde van den grens verdrongen
			 hebben.
			  * Zoodra 
			 bismarck, of een van z'n
			 opvolgers, geperst door de logika der feiten... 
		  
		  Men vergist zich namelyk in de meening dat Pruisen de inlyving van
			 Nederland begeert. Het zal de eisch der omstandigheden worden.
			 Duitschland moet zich uitbreiden op-straffe van vernietiging, omdat stilstand
			 onmogelyk is. De annexatie van Nederland is waarschynlyk voor 't Duitsche Ryk
			 geen gewenschte zaak, maar zal weldra blyken - uit 'n Duitsch oogpunt beschouwd
			 - van twee kwaden 't beste te zyn.
		  
		  Als bismarck den voet op onzen bodem zet, zal de een
			 roepen:
		  
		  Ik ben modern!
		  
		  De ander:
		  
		  Ik ben orthodox!
		  
		  Een derde:
		  
		  Ik behoorde tot de zooveelste onderklasse van de zooveelste
			 familie der oude echte onvervalschte liberalen!
		  
		  Maar weinigen zullen na het toegeven in die onzalige hebbelykheid
			 van verkeerd aanleggen, genoeg ruimte van 
{==377==} {>>pagina-aanduiding<<}
 blik en vastheid van
			 karakter hebben overgehouden om uitteroepen: ik ben Hollander! Halt,
			 vreemdeling! Weg van Hollandschen bodem.
		  
		  In moliere's tyd scheen 't nog
			 noodig aan m'sieur Josse te zeggen dat-i blyk gaf 'n goudsmid te
			 zyn. Tegenwoordig schynt ieder die wat aan den man te brengen heeft, er 'n eer
			 in te stellen uit eigen beweging te verzekeren: je suis
			 orfèvre!
		  
		  Geen beginsel, geen karakter, geen talent, geen handeling, geen
			 persoon wordt aandacht waardig gekeurd, dan voor zoover men daaraan een
			 plaatsje zou kunnen inruimen in een der 1001 benauwde ‘vakjes van 't
			 muzeum’ onzer côterien. We deelen, verdeelen, splitsen, pluizen
			 uit, verbrokkelen, verkleinen, versplinteren... en ieder ziet het atoompje
			 dat-i gemakshalve tot onderwerp koos van z'n liefhebbery of beroep - ‘van
			 z'n studie’ mag ik niet zeggen - voor 't geheel aan.
		  
		  Dat geheel gaat op deze manier te-gronde.
		  
		  Van hen die met voordacht zich bepalen tot het kleine, om
			 geen vat te geven op klacht over de onevenredigheid tusschen bevoegdheid en
			 doel, spreek ik nu niet.
		
		
		  1045.

		  Ik richt het woord tot de sterkeren, die dwalende aanleggen
			 op 'n verkeerd wit. Waarschynlyk zyn er velen die - als 
			 post - meenen iets
			 degelyks te hebben verricht, door zich te verdiepen in bewondering voor de
			 nieuwe verf waarmee men tegenwoordig de theologie tracht optekleuren.
			 Waarschynlyk zyn er die meenen in ‘staatkunde’ gedaan te
			 hebben, als ze 't een-of-ander ‘orgaan’ van de tegenparty betrapten
			 op 'n fout.
		  
		  Voor-zoover dit by vergissing geschiedt, kan 'n waarschuwing haar
			 nut hebben. Ook moet de onnadenkende gewezen worden op de industrie dergenen
			 die niet uit vergissing hun orfèvre-doeltjen in de plaats
			 schoven van 't geheel.
		  
		  Betwyfelt men de juistheid van m'n slotsom?
		  
		  Er bestaat 'n kriterium dat we kunnen raadplegen. Het is de
			 norm der persoonlykheden die sedert vele tientallen jaren door de natie werden
			 waardig gekeurd, haar te vertegenwoordigen op allerlei terrein. Men
			 begrypt dat ik hiermede geenszins bedoel àl die personen-zelf
			 aantevallen, schoon velen hunner hiertoe lokkend genoeg uitnoodigen. Doch neen,
			 
{==378==} {>>pagina-aanduiding<<}
 ik spreek nu van 't gemiddeld gehalte, dat getoetst moet worden
			 aan klassische modellen, beoordeeld naar klassieken maatstaf.
		  
		  Durft iemand beweren dat dit gehalte op de hoogte is van de eischen
			 des tyds?
		  
		  Ik geloof het niet!
		
		
		  1046.

		  Men beschuldigt me van menschenhaat, of minstens van bitterheid. Dit
			 laatste is gegrond. Ik ben bitter, en zeer treurig. Een groot deel van dezen
			 bundel is geschreven om deze stemming zoo niet te rechtvaardigen, dan toch te
			 verklaren. Wie 't afkeurt, bedenke dat ik me nooit heb toegelegd op
			 valsch-wysgeerige onmenschelyke bovenmenschelykheid. Smart is me smart, en
			 vreugd is me vreugd. Wat daar bezyden heet te gaan, houd ik voor leugen, en
			 schikt me dus niet.
		  
		  En smartelyk is het, m'n arbeid bedorven, m'n pogingen zoo
			 by-voortduring miskend te zien, vooral omdat de oorzaken waaruit deze soort van
			 bestryding voortspruit... 
		  
		  ‘Staatkunde!’
		  
		  ...nauw verwant zyn en samengaan met de verwaarloozing van kracht,
			 en de bekrompenheid van blik, die eerlang ons arm land zullen overleveren aan
			 den vreemdeling.
		  
		  Er bestaat één geneesmiddel, maar 't behoort snel en
			 ernstig te worden toegepast. Eén wapen, maar 't moet met kracht gevoerd
			 worden.
		  
		  Dit middel, dat wapen heet waarheid.
		  
		  Zoolang we haar niet in oprechtheid durven zoeken, zoolang wy te
			 beschroomd zyn om haar by elke gepaste gelegenheid onverbloemd, en zonder
			 aanzien van persoon of vooroordeel uittespreken, is de toestand van ons landje
			 hopeloos.
		  
		  En - vooral, dunkt my - we moeten niet den enkele die daaraan z'n
			 leven wydde, en naar z'n beste vermogen 't zyne bybracht ter genezing,
			 beschouwen en behandelen als 'n vyand. Ook zou 't wenschelyk zyn dat we hem
			 niet onverdedigd overlieten aan de vyandschap van anderen. Want al
			 kòn de mogelykheid gedacht worden dat hy geen behoefte had aan steun,
			 velen moesten behoefte gevoelen aan de 
{==379==} {>>pagina-aanduiding<<}
 eer: naast hem te
			 staan. Afschuw ten-minste van de schande waaraan hun zwygen hen blootstelt,
			 daar dit de verdenking wettigt dat ze leden zyn van de bende die hy
			 bestrydt.
		  
		  Moê van verdriet, ga ik me in den volgenden bundel wat
			 verpoozen met de Geschiedenis van woutertje pieterse. Mocht me dan al
			 nooit het geluk te-beurt vallen, te vernemen of ze den lezer beviel, toch hoop
			 ikzelf daarin wat rust te vinden, na 't vermoeiend staren op de al te droevige
			 werkelykheid die m'n gemoed zoo bitter maakt.
			 Noot van 1874. Het zal den lezer bekend
				zyn dat ik aan 't hier uitgedrukte voornemen in de volgende bundels werkelyk
				heb gevolg gegeven. Het is overigens niet overbodig hier aanteteekenen dat
				zoowel de Wouter-epizode als andere stukken uit m'n werken, gedurende den
				laatsten tyd herhaaldelyk besproken zyn, waaromtrent ik meen te mogen verwyzen
				naar 't Naschrift by den tweeden druk van den vorigen bundel.
		
		
		  Naschrift by dezen derden druk.

		  Meer nog dan uit andere stukken zal den oplettenden lezer uit
			 dezen bundel gebleken zyn dat ik verband meen te zien tusschen den toestand van
			 ons landje, en de wyze waarop men van machthebbende zyde voorgaat my te
			 behandelen. Dat ik van velerlei kanten door blyken van hartelyke sympathie voor
			 die even domme als hardnekkige miskenning word schadeloos gesteld, doet hier
			 niet ter-zake. Ik wys dan ook slechts op dat verband om de volgorde der stukken
			 in dezen bundel te rechtvaardigen. Er zal 'n tyd komen dat de samenhang
			 duidelyker in 't oog valt dan nu door te groote nabyheid mogelyk is. (122)
		  
		  Gedurende de korrektie had ik moeite my van uitvoerige noten te
			 onthouden, omdat slechts weinig nummers daartoe geen aanleiding gaven. Byna
			 dagelyks leverde my de pers van 1876 bewyzen voor de waarheid van wat ik
			 in 1873 en 1874 (het jaar der tweede uitgave) geschreven had, en
			 vooral was dit het geval ten-opzichte van de thorbeckeritus waarover in
			 	dezen bundel ge-
{==380==} {>>pagina-aanduiding<<}
handeld  wordt. Van myn aanvankelyk
			 voornemen om die bewyzen te kolligeeren, en daarvan een aanhangsel te vormen,
			 zie ik af omdat ik begin te gelooven dat de misdadige zotterny waarmee de Natie
			 zich in 1848 door frazenmakende raddraaiers heeft laten inenten, haar
			 eigen dood sterven zal. Onze ellendige Kieswet en de daaruit voortgekomen
			 Volksvertegenwoordiging, geraken meer en meer in verachting, zelfs by hen die,
			 alle konsekwentie verwaarloozende, nog altyd op den klank af den schepper van
			 die ondingen met den titel van ‘Staatsman’
			 bestempelen.
		  
		  Hoe dit zy, in den aanvang van dit jaar had de krankzinnigheid
			 haar toppunt bereikt: het standbeeld van den grooten 
			 thorbecke zou onthuld worden!
			 Het regende jubelvlugschriften en juichkrantartikelen. Godbewaarme dat ik alles
			 zou gelezen hebben! Ik konstateer slechts dat, voor-zoo-ver ter myner kennis
			 kwam, niemand de goedheid had 'n antwoord te leveren op de herhaaldelyk door my
			 gedane vraag; ‘wat er door thorbecke verricht was, dat
			 hem aanspraak gaf op de algemeene vereering?’ Ik van myn kant heb op
			 onderscheiden plaatsen aangetoond hoe hy z'n staatsmansplicht verwaarloosde,
			 niet alleen, maar dat hy door 't invoeren van z'n middelmatigheidsregime, alle
			 uitzicht op verbetering voor vele jaren heeft afgesneden. Ook hierin alzoo
			 loopen m'n persoonlyke grieven en m'n droefheid over het te-gronde richten van
			 ons land, in één punt samen.
		  
		  Maar, nog-eens, ik onthoud me nu van bewyzen, en dit
			 geheele Naschriftje zou achterwege gebleven zyn, indien ik niet in de Noot
			 by 
			 980 daarop gewezen had. Dit geschiedde
			 in Mei, in de maand der onthulling, en ik was bezig met kolligeeren van de
			 zotternyen die me dagelyks onder de oogen kwamen. De lezer kent den grappigen
			 samenloop dien ik in dat nummer 
			 980 beschreef. Welnu, daarvan werd my 'n
			 herhaling geleverd, waaruit de beoefenaar van kansrekening zal kunnen opmaken
			 hoe frekwent de ongerymdheden zyn, waaraan men zich wel schuldig maken
			 moet, om in dien thorbecke iets uitstekends te blyven zien.
			 In 'n standbeeldbejubelend hoofdartikel van 't Nieuws van den Dag - 'n stuk
			 waarin vorm en inhoud zich den voorrang in bespottelykheid betwistten - vond ik
			 o.a. de verzekering dat thorbecke zeer in 't byzonder
			 ‘de man van de school’ was geweest. Maar in 't byvoegsel van
			 datzelfde blad kwamen op denzelfden datum (18 Mei) de
			 regels voor:
		  
		  ‘De h.h. 
			 moens, 
			 kerdijk en anderen die der natie
		  	de oogen open-
{==381==} {>>pagina-aanduiding<<}
den  over den toestand waarin ons lager onderwijs
			 verkeert, hebben feiten en cijfers genoemd, welke ieder weldenkende moesten
			 doen blozen van schaamte over de verwaarloozing van het belangrijkst element
			 van opvoeding.’
		  
		  Blozen van schaamte? Heel goed! Maar 't jubelen dan? Blozend
			 jubelen? Jubelend blozen? Hoe is 't nu eigenlyk?
		  
		  Wel goedig van de lieve natuur der dingen, dat ze van-tyd tot-tyd
			 de korrektie van epidemische verdwazing op zich neemt door 'n ongerymdheid te
			 doen uitloopen op tastbare zotterny. Toch zou ik dezen aardigen tegenhanger van
			 't gelyksoortig toeval-sarkasme dat ik in 
			 980 beschreef, nu niet aangeroerd
			 hebben, indien ik niet by dat nummer naar dit Naschriftje verwezen had. De
			 oogst van zotternyen was te groot om alles in de schuur te halen, en
			 liever had ik me geheel onthouden, dan gevaar te loopen den lezer in den waan
			 te brengen dat het hier aangehaald staaltje slechts uitzondering wezen
			 zou. Tegen deze meening teeken ik uitdrukkelyk verzet aan.
		  
		  De lezer kan zich overtuigd houden dat ik volop verzadigd ben,
			 niet alleen van thorbecke en z'n
			 aanhang, maar ook van 't schryven over die onsmakelyke onderwerpen. Zeker zou
			 ik ze dan ook niet vereerd hebben met zooveel opmerkzaamheid als ik daaraan
			 meermalen te-koste legde, wanneer ik niet gedurig door droevige persoonlyke
			 ervaring genoodzaakt was my bezig te houden met de oorzaken der
			 mishandeling waaraan ik sedert 'n twintigtal jaren ben blootgesteld. Ik heb het
			 goede gewild, en de personen die onder beneficie van den thorbeckschen
			 middelmatigheidskultus aanhoudend op den voorgrond treden, zyn uit zucht tot
			 zelfbehoud wel gedwongen 't kwade voortestaan. De natie die dit onverschillig
			 aanziet, zal van haar medeplichtigheid bittere vruchten plukken. Of liever,
			 dit, is reeds het geval. Leger, vloot, armwezen, volksvoeding, onderwys,
			 rechtspleging, gezags-prestige, de toestand van insulinde, de stemming
			 van 't Buitenland, alles roept even luid om verbetering. Men gelieve te
			 erkennen dat ik, vele jaren geleden reeds, gewaarschuwd heb.
		  
		  Voor den toekomstigen geschiedvorscher zal 't opmerkelyk wezen
			 hoe 't zoogenaamd modernismus op kerkelyk gebied 'n voortbrengsel was van
			 denzelfden grond die de miasmen der parlementery uitdampte. De hoofdtrekken
			 waardoor beide kwalen gekarakterizeerd worden, zyn dan ook tamelyk van gelyken
			 aard, en 
{==382==} {>>pagina-aanduiding<<}
 daarom doet het my genoegen dat ze in dezen
			 bundel als 't ware in één greep behandeld, of althans aangewezen
			 zyn. De nazaat die me verwyt dat ik me te veel met politiekery en halveerdoxie
			 bemoei, kent noch 't aantal noch de soort van de vyanden die ik te bestryden
			 heb. Bovendien, die stryd behoort even goed als byv. Vorstenschool
			 en Woutergeschiedenis, tot het program dat ik me by 't aanvangen
			 dezer Ideën voorschreef. 
		 
	 
  
* Noot van 1876. De heer roorda, die zeer keurig is op taal, deelde my de
				  opmerking mede, dat deballotteeren geen woord is. Hy heeft gelyk. Fransch
				  is 't niet, en hollandsch is 't ook niet. Maar... als we 't maakten tot
				  'n woord? Wy hechten nu eenmaal daaraan zekere beteekenis, waarvoor we, by al
				  te puristische schifting, 'n lastige omschryving zouden moeten maken.

* Noot van 1874. Ik verneem dat sommigen
				tegenwoordig schryven: ‘op de kaak’ op-grond der beteekenis
				van 't laatste woord, dat ton zou beduid hebben. Wel mogelyk. Maar
				thans, meen ik, moesten we ons houden aan de opvatting van de laatste
				eeuwen, en van onzen tyd. Wy immers nemen sedert lang de bedoelde
				spreekwys in den zin van: aan den schandpaal. Het opwarmen van
				archaïsmen is 'n armoedig middeltje om te pronken met wat nieuws.
				Bovendien, de stipt-etymologische methode in 't vaststellen der beteekenis van
				de woorden, levert zonderlinge rezultaten. (V, blz. 321.) Is 'n tuin
				geen tuin, en town geen stad meer, omdat Zaun eigenlijk:
				omheining beteekent? Gaarde moet dan evenzeer afgekeurd worden,
				want ook dit woord doelde eenmaal slechts op bewarende afsluiting. Voor
				't latynsche woord filia zouden we dan geen equivalent hebben, want
				dochter beteekent melkster. Waar zou 't heen? Behalve sommige
				interjektien en onomatopeën, heeft misschien geen enkel woord z'n
				oorspronkelyke beteekenis behouden. En wie zal ons zeggen hoe ver we
				moeten teruggaan? Indien kaak, dat dan eenmaal ton beteekend zou
				hebben, naar onze opvatting is veranderd in: schandpaal, kan dat woord,
				vóór het = ton werd, zeer mogelyk weer 'n andere beteekenis
				hebben gehad. De zeer aesthetische doctor in God, 
				v. vloten trekt, naar ik
				verneem, party voor bilderdyk's - hoogst smaakvolle! - echt- en
				slaapkoetsen, omdat men in de zooveelste eeuw... enz. We kennen die
				pseudo-geleerde praatjes. 't Woord koets is N.B. van
				hongaarschen oorsprong. Doch al ware dit anders, wy gewone
				menschen ryden nu eenmaal in 'n koets, en slapen in 'n bed. Wie
				dichterlykheid zoekt in 't verdraaien van zulke dingen, mag ze er mynenthalve
				in meenen te vinden. Ik benyd hem z'n smaak niet, als ik maar niet hoef
				meetedoen.

* Ik erken evenwel, met de toespeling op den
				schandelyk lagen aanslag van grondeigendom - geheel afgescheiden natuurlyk van
				de lyst waarin ik die plaatste - het oog gehad te hebben op
				Nederlandsche toestanden. Die uitval is inderdaad aan 't adres van onze
				Eerste-Kamerleden.

* Zie de noot op blz. 64.

* Het kan zyn dat de passus die hier begint
					 en op blz. 70 eindigt, de eischen van het drama in den weg staat, en alzoo by
					 de opvoering moet worden weggelaten. Dan echter vervalt ook, om redenen van
					 symmetrie, de periode die op blz. 63 tusschen haakjes gezet is. Ikzelf zal
					 hierover niet kunnen oordeelen, voor ik het stuk heb zien spelen. 't Zal er
					 veel op aankomen, of de artiste die de rol van louise vervult, genoeg
					 zielehandeling weet te openbaren in de woorden der Koningin, om die te
					 dramatizeeren. Het komt me voor, dat de stof niet ontbreekt.
					 Maar...
					 
 
					 
Noot van 1874. Om voor den
					 lezer louise's uitboezemingen niet te verbrokkelen, heb ik slechts
					 nu-en-dan 'n enkel woord in den mond der Koningin-Moeder gelegd. By 'n
					 voorstelling evenwel, houde men in 't oog dat de meestal in zwygen
					 bestaande rol van deze persoon, uit 'n oogpunt van kunst zeer gewichtig
					 is. Haar zwygen vereischt in de tooneelspeelster meer studie dan 't spreken van
					 de meeste anderen. De rollen, byv. van spiridio
					 en schukenscheuer van hanna en herman, jazelfs die
					 van den koning, zyn in zekeren zin, by de hare vergeleken, zeer
					 gemakkelyk. Ik gis dat deze opmerking velen vreemd zal voorkomen, daar men
					 gewoon is 't gewicht van 'n rol te verwarren met wat men
					 ‘dankbaarheid’ noemt. Juist de ondankbare rollen zyn vaak de
					 moeielykste. De Koningin-Moeder mag en kan rechtstreeks geen effekt te-weeg
					 brengen, maar ze moet meewerken aan 't effekt der woorden van louise,
					 of méér nog: ze moet dit effekt mogelyk maken. Hier vooral
					 geldt, wat ik reeds aanstipte in de legende op pag. 23, dat
					 háár gelaat, háár houding, háár
					 bewegingen, háár met moeite teruggehouden, doch telkens byna
					 uitberstende interruptien, den toeschouwer voorkomen als zooveel onuitgesproken
					 vragen, waarop louise dan antwoordt. Men beschouwe de nu
					 volgende 5, 6 bladzyden als 'n dialoog, als 'n zeer levendige
					 dialoog zelfs, doch waarin één der beide sprekers zich niet dan
					 in gebaren uit. Een oogenblik stond ik in-beraad, in den tekst het spel
					 der Koningin-Moeder te beschryven, doch ik zie er van af. Het is onmogelyk. Den
					 intelligenten lezer blyve overgelaten het optemaken uit louise's taal,
					 die, byna voortdurend als weerslag te beschouwen is op wat zy meent in de
					 trekken van haar Moeder te lezen. Bovendien, al zou ik by opvoering van
					 't stuk zeer gaarne de tooneelspeelster die de rol der Koningin-Moeder speelt,
					 zoo goed mogelyk de misschien noodige wenken geven, in 'n lektuur-uitgaaf als
					 deze, moet ik my onthouden van veel legende, omdat ze storend werkt op
					 den tekst. Toch achtte ik de opmerking dàt ik die aanwyzingen
					 grootendeels weglaat, niet overbodig. De lezer moge zich hierdoor opgewekt
					 voelen, door eigen nadenken en kunstbesef die leemte aantevullen.
Ook wat
					 louise zelf aangaat, onthoud ik me van legende. Haar stand,
					 haar beweging, haar zitten en opstaan, haar soms onverwacht afbreken, de pauzen
					 en vooral haar schynbaar ongeleidelyk overspringen van ernst op kortswyl, van
					 gevoel op spot, van 't verhevene op iets dagelyks, van ingewikkeldheid op
					 eenvoud, van forsheid op 't lieftallige - eigenschappen die mèt dat
					 overspringen zelf, haar figuur teekenen - over dit alles ware te veel te
					 zeggen om er aan te beginnen. Bovendien, al deze zaken zou ik met geoefende
					 akteurs wenschen te bestudeeren, en wel in-verband met de gaven van de
					 artiste die louise voorstelt. Niet op ieder zyn dezelfde voorschriften
					 toepasselyk. Men moet te-rade gaan met de gegevens.

* Noot van 1874. Om - ten-overvloede,
					 naar ik hoop - de opmerking over de eischen van 't spel der Koningin-Moeder
					 toetelichten, wys ik op de beide laatste regels, waarinlouise
					 twéémaal antwoordt op niet uitgesproken tegenwerpingen. Die
					 tegenwerpingen moeten dus gespeeld zyn.

* Noot van 1874. Ja, er bestaan zulke
				uitzonderingen! Ik heb onder de moderne predikanten hartelyke achtenswaardige
				eerlyke mannen leeren kennen. Hoe dit te rymen zy met hun halfheid in de
				Leer, blyft my 'n psychologisch raadsel dat op verklaring wacht.
				Voorloopig gelieve men myn uitvallen tegen al dat verkrachten van logische en
				zedelyke konsekwentie te beschouwen als tegen de zaak, en niet tegen
				personen gericht. Het blyve hunzelf overgelaten, aantetoonen dat ze niet
				met hun zaak mogen vereenzelvigd worden. Sedert vele jaren zie ik van
				sommigen dusdanige hoognoodige verdediging met groot verlangen
				te-gemoet.

* Men kan dit verslag vinden in 't byvoegsel van
				de N. Rotterdammer Courant van 11 April 1872.

* Noot van 1876. Ten-onrechte staat hier
				in de vorige uitgaaf: 1856. Dit is 'n drukfout. In 't najaar van 1859 bood my
				de Regeering 'n ‘eervolle, lukratieve en winstgevende
				betrekking in de West’ aan. Zoo waren letterlyk de termen van
				de my namens den minister gebrachte boodschap. Dit geschiedde ten-huize en in
				tegenwoordigheid van den heer 
				j. van lennep, die alzoo tevens
				getuige was van m'n weigering. Hoewel die heer overleden is, durf ik me nog
				altyd in zekeren zin d.i. middelyk, op zyn getuigenis beroepen. M'n
				afwyzend antwoord namelyk, ging vergezeld van eenige karakteristieke
				byzonderheden, en ik houd me overtuigd dat de scène -
				'n scène wàs het, daar ik zeer driftig werd - door den heer
				v.l. aan vrienden en betrekkingen is meegedeeld. Ze was te hevig om er
				niet over te spreken. Ik beroep my op ieder die omstreeks dien tyd op
				eenigszins vertrouwelyken voet met den heer van lennep omging.

* Noot van 1876. De lezer gelieve zich te
				herinneren hoe ik reeds op blz. 126 meedeelde dat ik my omtrent het
				domineeschap van dezen waarheidsvriend vergist heb. Maar 'n zeer yverig
				voorvechter van 't modernismus was-i wèl, en dáárop komt
				hier eigenlyk de zaak neer.

* Noot van 1876. Deze getuigenis van den
				gouverneur-generaal komt in den Havelaar voor, en de hier
				bedoelde vraagpunten aan den kontroleur deelde ik in de
				Minnebrieven mede. Als men nog maar de goedheid had te
				verklaren dat die stukken valsch zyn! Ik noodig van twist hiertoe
				uit.

* Noot van 1876. Die
			 Millioenen-studien zyn,zoo goed m'n omstandigheden toelieten, afgewerkt
			 en verschenen. Overigens blyf ik nog altyd wachten op loisir om me bezig
			 te houden met het exakte. Alles wat er op dusgenaamd bellettristisch gebied van
			 my verschynt, wordt gegeven by-gebrek aan beter, en alleen omdat Nederland te
			 achterlyk is om anderen arbeid te waardeeren en... te betalen. chresos
			 moet liedjes zingen, en de schelm don juan scheept dimanche
			 met onsterfelykheid af.

* Noot van 1876. De man is al uit de mode.
				Redenaars en artikelschryvers die voor vol willen aangezien worden (964) dragen tegenwoordig 
				spencer of hartmann's Philosophie des
				  Unbewussten.

* Noot van 1876. Volgens den godkundigen
			 dokter 
			 van vloten is de taal van
			 louise ‘opgewonden en onbekookt.’ Wie van
			 dingen houdt die afgeloopen en meer dan gaar zyn, wordt verwezen naar de zeer
			 aesthetische werken van dien keurigen schryver. Een ander kunstrechter, de heer
			 
			 alberdingk thym, noemt de
			 Vorstenschool 'n ‘kakografie.’ Dit is zoo vreemd niet, als
			 men bedenkt dat de schryver van dat prul niet eens begrip heeft van
			 ‘Gods leidende hand’ van den ‘digitus
			 Dei.’ En meer nog: in 't Ve Bedryf spreekt 
			 de walbourg ‘alsof 't
			 haar in 't hoofd geslagen is.’ Het stuk is vol
			 ‘gemeenplaatsen.’ Sommige verzen zyn te lang, en de laatste
			 regel van Bedryf II is te kort. Enz. Enz. Enz. Den heer a.t. moest:
			 ‘de klacht van 't hart, dat het oordeel onzer jongelingschap zoo laag
			 gezonken is, dat zy zulk een mislukt werk heeft kunnen toejuichen.’
			 Zoo staat er.

* Noot van 1876. 
				Eligius, geloof ik.

* N. Rott. Courant. 22 April
				1872:
‘alblasserwaard, 19 April. Naar wij vernemen, is op
				den stal van den landbouwer C. van Harten te Nieuwpoort, de longziekte
				uitgebroken, en zijn dientengevolge drie koeien onteigend en afgemaakt. Het
				vleesch daarvan werd publiek verkocht, en velen, die zelden vleesch kunnen
				bekomen, konden zich bij die gelegenheid op zeer voordeelige wijze daarvan
				voorzien.’
Het nummer van de courant, waarin 't heimelyk
				opgraven van reeds begraven afgekeurd vee wordt meegedeeld, kan ik op
				dit oogenblik niet opgeven. De belangstellende lezer moge het zoeken in de
				dagbladen die daarvan, even als in bovenstaand bericht, zonder den geringsten
				kommentaar, en dus als van de gewoonste zaak der wereld, kennis geven.
				Mocht iemand twyfelen aan de waarheid myner bewering, dan zal ik het bedoeld
				bericht doen opzoeken.

* Noot van 1872. Men leest in 't
			 byvoegsel van de N. Rott. Courant van 30 April 1872. (Dat is:
			 twaalf jaren na 't verschynen van den
			 Havelaar!)
‘Naar de Locomotief verzekert, zou er in het
			 district Poerworedjo, residentie Banjoemaas (Baglen?) hongersnood
			 heerschen.’
Het liberale blad dat dozynen kolommen weet te vullen
			 met lof over dien thorbecke, geeft by dat schandelyk bericht geen
			 woordje kommentaar. Het staat er even dor als of men 'n tyding over weer en
			 wind meedeelde! Dit kenteekent den toestand.

* Noot van 1874. Deze - gewaagde -
				  verklaring werd by de sluiting der Kamers in 1872 door de Regeering afgelegd.
				  Is er scherper veroordeeling van ons Staats-organisme denkbaar?

* Noot van 1876. ‘Wacht op onze
				  daden!’ had de man by z'n optreden in '48 gezegd. Men kan niet zeggen dat
				  de Natie ongehoorzaam geweest is.Gewacht hééft ze! En nog
				  altijd doet ze niets dan dat.

* Van fair play gesproken, ik noodig de
				‘liberalen’ ernstig uit tot de beschuldiging dat het niet
				waardig is, thorbecke aantetasten met wapens van de soort als
				waartoe - ik erken dit! - die grafdeuntjes behooren. Ik zal antwoorden!
				Men vergenoege zich voorloopig met het slot van 
				977, en nummer 
				981.

* 
				Lees: dan deze. Ik maak deze korrektie, niet uit
				  schoolmeesterigheid, maar omdat ze werkelyk noodig is tot het wel verstaan van
				  den zin der woorden. De bedoeling namelyk is niet: dat geen van 
				  thorbecke's daden zóó vruchtbaar als deze geweest
				  is, doch wel degelyk: dat hy behalve deze ééne daad, niets
				  vruchtbaars heeft voortgebracht. Mag ik zoo vry zijn de N.R.C. zeer
				  beleefd te wijzen op m'n Idee 
				  10?

* Welk àndere soort, of soorten, van
				beheer nog altyd in ònordelyken toestand zyn, schynt 'n geheim te moeten
				blyven. By deduktie kunnen we aannemen, dat ze niet behooren tot huishoudelyke
				dingen. Voilà tout. Ze wachten zeker op 'n
				twééden theseus. Het wordt tyd 'n prysvraag uitteschryven
				om optelossen wat er met die geheimzinnigheid kan bedoeld zyn? Slaat de
				Hieb op onhuishoudelyke... buitenlandsche zaken. Of is 't geen
				Hieb, en slechts 'n stoplapfraze als gewoonlyk? Ra, ra!

* Noot van 1876. Nu, zoo heel veel
				slechter dan de nog dagelyks in Bloemlezingen opgenomen puntdichtjes van 
				huygens zyn ze toch wel niet!
				Men bedenke overigens dat niet alle lezers mank gaan aan 't nederlandsch euvel:
				preekenliefde.

* Noot van 1874. Ik sommeer den
				‘Oud-Officier van 't Ind. Leger,’ die ter dezer zake in 'n
				krantartikel my beschuldigde van onwaarheid, z'n laster
			 	intetrekken!

* Noot van 1872. Dit wat de
				redaktie van de Couranten zelf aangaat. De buitenlandsche
				‘onz' eigen correspondenten’ zyn dikwyls meer dan verdacht. Wie,
				byv. met aandacht de ophemelary van 't manneke 
				thiers, in de N.
				Rotterdamsche leest, zal dit erkennen. Ze is onhandig genoeg om de meening
				te wettigen dat we hier met heel iets anders te-doen hebben dan
				overtuiging.

* Noot van 1874. Deze tyd is reeds
				gekomen. De toestand waarin ons landje verkeert, is betreurenswaardig. By den
				eersten schok zal ons politisch organisme, en daarmee waarschynlyk ons
				volksbestaan in elkaar zakken als 'n slecht gebouwd kaartenhuis.

* Noot van 1876. Men bedenke dat
				prins denderah in '73 nog niet was voorgelicht door de ontdekking die
				we aan Dr. 
				van vloten - een zyner meest
				waardige opvolgers aan de fameuze onzetolksche leestafel - te danken hebben dat
				louise ‘opgewonden en onbekookte taal’ uitslaat.
				Evenmin door de openbaring van den heer 
				alberdingk thym: dat de
				‘kakografie’ Vorstenschool 'n aaneenschakeling is van
				‘gemeenplaatsen, zonder de minste
				oorspronkelykheid.’

* Noot van 1874. Ik blyf den schryver van
				de hier bedoelde al te politische kunstkritiek uitnoodigen, zich te
				bezwaren over deze verwyzing naar 
				632. Dan zal ik bewyzen dat ze
				ten-volle verdiend is. Komaan!

* Noot van 1874. Ik breng de aanhalingen
				van den heer post in de nieuwe nummering over. Bladzyden zoeke
				men in laatste uitgaven.

† In verband met het voorgaande is
				publiek hier identiek met gansch Nederland.
(Noot van den
				heer post.)

* Noot van 1874. By-voorbeeld: welk
				litterator durft met z'n naam er onder verklaren dat
				‘vorstenschool’ beneden de aandacht is van
				'n beschaafd publiek gelyk 'n anonymus in den Arnhemmer beweerde? Wie durft
				met z'n naam er onder verzekeren dat ik onwaarheid schreef, toen ik
				beweerde dat de eenmaal afgeschafte infame wyze van werving voor 't indisch
				leger - d.i. met behulp van dobbelspel en... dansmeiden! - weder is
				ingevoerd geworden door den allergodzaligsten 
				van twist, en wel terwyl er
				bleek dat de modus quo van die afschuwelyke zielverkoopery hem bekend
				was? Enz. Enz. Enz.

* Noot van 1876. Uit het nootje op blz.
				168 zal men ontwaren dat ik by sommigen de kracht van de schaamte wat te hoog
				geschat heb. Hoe men zich vergissen kan!

* Noot van 1876. Zoo meende ik in 1873.
				Uit het nootjen op blz. 168 kan blyken dat de Arnhemmer zich wat te veel
				gehaast heeft met het intrekken van z'n beschuldiging. De redaktie van dat blad
				schynt niet voorzien te hebben dat er hulptroepen zouden komen opdagen. Hieruit
				valt te leeren dat men nooit 'n onrechtvaardige zaak moet opgeven. Het booze en
				domme is te aanlokkelyk, dan dat de verkondigers en voorstanders daarvan niet
				zouden kunnen rekenen op bondgenooten. 't Doet me nu waarlyk voor dien
				Arnhemmer leed dat-i te vroeg bakzeil gehaald heeft.

† Noot van 1874. 't Spreekt vanzelf
				dat ik hier 't woord honorable neem in letterlyken zin, en niet in de
				zeer onteerende beteekenis die daaraan volgens middeleeuwsche rechtsbegrippen
				gehecht werd: faire amende honorable, la torche au poing et la corde au
				cou.

* Noot van 1786. In 't Oosten worden de
				psychische aandoeningen waarvan naar òns taaleigen - en meening? - het
				hart de zetel is, toegeschreven aan de lever. De bedoeling
				der mythe is, prometheus' lot te beschryven als
				‘hartverscheurend.’

* Noot van 1874. Wie 't verband wenscht te
				weten tusschen denken en smartdragen, wordt verwezen naar 't hoofdstuk: Het
				Tableau, in Millioenen-Studien.

* Noot van 1872. Een kleine tegenstelling,
				nederlandsche lezer! Onlangs zond me m'n dochterje, uit
				Padua 'n courant waarin by zekere statistieke beschouwing der
				Bevolking, met ingenomenheid van nonni's verblyf daar ter-plaatse werd
				melding gemaakt. Is 't wonder, dat het kind zich vreemd voelde in haar
				zoogenaamd Vaderland, waar ze behandeld werd als 'n outlaw?

* Noot van 1872. Alleen zal ik straks de
				stukken publiceeren, waarmee die zaak begon, en... eindigde.

* Noot van 1872. Zie ‘Feiten van
				Brata Yoeda’ in Indie gedrukt doch onlangs almede verkrygbaar gesteld
				by de boekh. Scheltema, en Holkema. Ik zal straks op dit belangryk werk
				terugkomen. Men kan er uit zien welke inspanning er noodig was, om te doen wat
				ik te Lebak gedaan hèb.

* Noot van 1873. Batoe-Gadjah =
				olifants-steen. Aldus heet, naar den vorm van een in de nabyheid gelegen
				rotsklomp, het verblyf van den Gouverneur der Moluksche Eilanden, te
				Amboina.

* Noot van 1873. In die zitting werden zes
				of zeven muzen mir nichts dir nichts doodgezwegen. De heeren schenen in
				zake: kunst, niet veel anders te kennen dan schilderen en
				muziek.

† Noot van 1874. Zie hierover de
				toelichting op blz. 64 van bundel V, oktavo uitgaaf.

* Noot van 1876. Hoe men zich vergissen
				kan! Slechts 'n paar dagbladen hebben ter-loops 't boek besproken, en onze
				edele Volksvertegenwoordiging in 't geheel niet. 't Was geen geldzaak!

* Noot van 1872. Als de Raadslieden
				van v.t. in de Havelaarszaak. Hyzelf namelyk ging, juist door
				z'n onwetendheid, zoo ver niet, en meende inderdaad dat ik den Regent
				ten-onrechte beschuldigde. Men had hem in dezen waan gebracht, en daarom sprak
				ik hem in den bekenden brief van Januari 1858 nog als ‘eerlyk man’
				aan. Z'n handelwys na 't ontvangen der inlichtingen die ik hem gaf, bewees dat
				ik me hierin vergist heb. Wat zoo'n wezen voor 'n geweten heeft? Maar...
				hy kan 't er by de Natie mee doen, - by de Natie, 
				post! - en
				dáárom... 
				368, nader toegelicht op blz. 268 van
				dezen bundel.

* Noot van 1876. De waarheid van deze
				stelling bleek nooit helderder dan uit den zotten Atjineschen oorlog.

* Noot van 1872. 't Zou me leed doen, het
				Nederlandsch publiek 'n wapen tegen brata yoeda in de hand te geven,
				door 't leveren van voorwendsels om z'n stem te smoren. Het spyt me dus dat ik
				't zeggen moet, maar... waarheid bovenal: er zyn méér goede
				passages in z'n boek, en zelfs schoone! Ook de stukken die uit 'n letterkundig
				oogpunt als mislukt moeten beschouwd worden, zouden aanleiding kunnen geven tot
				iets als lof. De komieke vermenging van boekerigheid en kanselary-jargon
				loopt op 'n verdienste uit, in de oogen van ieder die lezen kan. Deze
				fout namelyk is 'n bewys te-meer voor de naïveteit des schryvers, en voor
				de waarheid van z'n werk, dat minder goed zou zyn als 't beter was. Zoo
				zouden teervlekken soms kunnen pleiten voor de autenticiteit van 'n aangespoeld
				logboek.
Ik zeide op blz. 325: 't riekt naar... enz. Welnu, 't levert
				almede de zeer scherpe odeur locale van de ambtenary die, om
				den indruk der waarheid volledig te maken, niet ontbreken mocht. 't Schynt dat
				ik in 
				517 niet ten-onrechte op 't nut van
				schryversfouten gewezen heb.

* Noot van 1873. Bedoelde brief komt voor
				in de ‘Verspreide Stukken’ (Amsterdam, by
				g.l. funke.) Slechts in den duur van den doodstryd myns vermoorden
				voorgangers, heb ik me vergist. Kort na 't verschynen van denHavelaar,
				verklaarde de geneesheer die hem behandeld had, dat hy langer geleefd heeft,
				dan ik van de weduw meende verstaan te hebben. By deze refutatie - de eenige
				waaraan men zich ooit gewaagd heeft! - zou 't ontkennen der vergiftiging
				te-pas gekomen zyn, als er ontkenning mogelyk ware! De door dien dokter
				gemaakte opmerking op 'n byzaak, levert alzoo 'n bewys te meer voor de
				door my medegedeelde hoofdzaak. Myn voorganger die slechts gedreigd had
				z'n plicht te zullen doen, was vermoord. Ik wist dit, dééd
				m'n plicht in die omstandigheden, en word door de Natie
				uitgemaakt voor 'n slecht mensch, of bespot met den naam van
				mooischryver.
Hoe oordeelt hierover de heer 
				post, die party-trekt voor
				recht?

* Noot van 1874. Hier vergist zich de heer
				
				van gennep. Na 't verschijnen
				van den Havelaar, is er in India niets, volstrekt niets
				verbeterd, wat dan ook blykt het zoeken niet geweest te zyn. Men begon met
				iemand aan 't hoofd der zaken te zetten, die geen andere verdienste bezat, dan
				dat-i nog sneller dan de meeste anderen, op Java ryk had weten te worden. De
				benoeming van den millionair 
				fransen van de putte is 'n
				zonderlinge - doch zeer karakteristiek-Nederlandsche - repliek op 't
				Havelaarspleidooi. De man had in Indië geld weten te maken, en
				dus...
Nooit openbaarde zich de aanbidding van den mammon op walgelyker
				wys. En dan nog te spreken van verbeteringen die 't gevolg van myn boek
				zouden geweest zyn... de onbeschaamdheid gaat ver! Men zie hierover de
				Inleiding tot den brief aan den G.G. in ruste, in de 
				Verspreide Stukken.

* Noot van 1876. Daar niet allen aan deze
				uitnoodiging hebben voldaan, is er over 't resteerende - een gering bedrag
				trouwens - ten-behoeve van 'n weldadig doel
				beschikt.

* Noot van 1874. Om ook de minst
				ontwikkelde lezers te-gemoet te komen, ben ik wel genoodzaakt geweest dat
				idee in 'n later uitgaaf toetelichten.

* Noot van 1874. Ook de heer
				feringa heeft later door 'n uitvoerig en zeer welwillend bespreken
				myner werken in z'n zoo belangryk tydschrift Vrye-Gedachte, doorslaand
				bewys geleverd dat by hem geen boos opzet in 't spel was. Hieraan had ik dan
				ook by hem niet gedacht.

* Noot van 1874. En ik geloof dat-i zich
				vergiste. Er zyn andere regels, waarin inderdaad foutjes van de door hem
				bedoelde soort voorkomen. Misschien verbeter ik die by 'n herdruk... als ik
				tegen dien tyd eens zéér weinig te doen heb. Want hoofdzaak zyn
				me zulke dingen niet. Toch erken ik volmondig dat korrektheid, ook in 't zeer
				kleine, plicht is.

* Noot van 1874. Zonderling dat de
				Meesters wèl in 't strydperk treden, wanneer deze of gene
				‘vrydenker’ zich door slordigheid van redeneering aanbiedt als
				gemakkelyke prooi. Van onbekende hand werd me dezer dagen een nummer
				toegezonden van het Tydschrift ‘Los en Vast’ waarin met meer
				dan noodige bekwaamheid, zekere justus wordt uitgekleed. De exekutie
				is vermakelyk, en... niet geheel onverdiend. Maar ik had liever gezien dat de
				schryver my aantastte. Het verslaan van 'n onbekende baat de zaak niet,
				die hy voorstaat.

* Noot van 1874. Toen er door 't verklaren
				van den oorlog aan atjin bleek dat ik maanden te-voren de
				waarheid had gezegd, wist men in Nederland ter-nauwernood waar dat land lag,
				jazelfs de meesten hadden 't nooit hooren noemen! 't Zyn nu byvoorkeur dezulken
				die in de couranten 't hoogste woord voeren over de daar - al of niet -
				verrichte krygsbedryven, en nu te volgen politiek.

