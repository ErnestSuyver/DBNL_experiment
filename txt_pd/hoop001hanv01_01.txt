
   
        
           
               Han van IJsland
               Adriaan van der Hoop jr.
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Han van IJsland van Adriaan van der Hoop jr. uit 1837.
               
               
                   
                       II: Ik → Te: ‘Te DORDRECHT, bij J. VAN HOUTRIJVE, Jr.’.
                       p. 24: sleehts → slechts: ‘van geslachte tot geslachte telkenreize slechts éénen zoon’.
                       p. 49: mel → met: ‘en eerlang met haar in het huwelijk stond te treden’.
                       p. 49: vervolgeu → vervolgen: ‘Doch laat mij vervolgen!’.
                       p. 61: vertreht → vertrekt: ‘de bediende vertrekt’.
                       p. 71: dïe → die: ‘dan breekt die der vertrouwelijkheid aan’.
                       p. 137: heht → hebt: ‘Wellicht hebt gij gronden ter verdediging van uw gedrag?’.
                       p. 144: kracht-niet → kracht niet: ‘dat de kracht niet bezat, om eenen naam’.
                       p. 145: eu → en, Soldateu → Soldaten: ‘Verraad en moord! Soldaten en burgers’.
                       p. 145: mijue → mijne: ‘lichaam aan den beul, en mijne ziel’.
                       p. 150: rpschrlften → opschriften: ‘Hij leest de opschriften van eenige pakketten’.
                   
               
           
           
           
               hoop001hanv01_01
               DBNL-TEI 1
               
                   2014 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 9911 G 8, scans van Google Books
               
               Adriaan van der Hoop jr., Han van IJsland. J. van Houtrijve jr., Dordrecht 1837
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Han van IJsland
               Adriaan van der Hoop jr.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Han van IJsland
               Adriaan van der Hoop jr.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2014-10-10
               
                   RK
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan van der Hoop jr., Han van IJsland. J. van Houtrijve jr., Dordrecht 1837
 
Zie: https://www.dbnl.org/tekst/hoop001hanv01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==I==} {>>pagina-aanduiding<<}

Han van Ysland.

{==II==} {>>pagina-aanduiding<<}


{==III==} {>>pagina-aanduiding<<}

HAN VAN IJSLAND.
DRAMATISCH TAFEREEL;
DOOR
A. van der Hoop Jr.

Il n'est point de serpent, ni de monstre odieux, 
Qui par l'art imité, ne puisse plaire aux yeux. 
D'un pinceau délicat l'artifice agrèable, 
Du plus odieux objet fait un objet aimable. 


BOILEAU.

Te DORDRECHT, bij J. VAN HOUTRIJVE, Jr.
1837.

{==IV==} {>>pagina-aanduiding<<}




    
        
    

{==V==} {>>pagina-aanduiding<<}

Voorrede.

Eenige jaren geleden kwam mij toevallig een vertaalde roman in handen, die denzelfden titel voerde, als het tooneelstuk, hetwelk ik thands mijnen landgenooten aanbied. (*)
Hoe verschrikkelijk ook van inhoud, hoe barbaarsch hier en daar van stijl, en hoe ongeregeld ook uitgewerkt, was het onmiskenbaar, dat die roman uit de pen van een genie moest zijn gevloeid, dat aan echt dichterlijk gevoel eene teugellooze verbeelding verbond.
De indruk, die het werk dus op mij maakte, was geheel verschillende van die, welke andere verhalen, zelf

{==VI==} {>>pagina-aanduiding<<}
van bekende Schrijvers van verdienste, op mij te weeg brachten.
Des tijds geheel verdiept in bespiegelende taalstudieen, en een volslagen vreemdeling in de letterkunde van den dag, kwam zelf het denkbeeld niet in mij op, om tot de kennis van het oorspronkelijke te geraken, en han van ijsland was even spoedig bij mij vergeten, als een of ander mij beoordeelend artijkel uit een dagblad of maandschrift.
Hoe groot was daarom ook mijne verwondering, toen ik eerst een geruime tijd daarna, bij eene meer opzettelijke beoefening der nieuwe Fransche dicht- en romanschool, ontdekte, dat victor hugo, wiens Odes et Poésies, Orientales en Hernani mij tot dus verre alleen bekend waren, de Schrijver was van eenen roman, die met betrekking tot zijn talent is, wat eens het drame de Raüber was, met betrekking tot dat des Hoogduitschen Keurpoëets schiller; de onrijpe vrucht eener verhitte verbeelding; maar altijd van de verbeelding van een genie, zoo als de natuur er weinigen verwekt.
Ik las nu den roman in het Fransch, en schoon de indruk merkelijk verschilde van die van vroegere jaren, werd ik meerder getroffen door de eigenaardige schoonheden van den stijl, die in de vertaling hier en daar wreedaartig verminkt waren. Voornamentlijk boezemde het dramatische van sommige voorstellingen mij hooge belangstelling in.
Schoon ik vastelijk overtuigd was door de mislukte pogingen van vele Schrijvers om uit romans onderwerpen voor tooneelspelen te kiezen; dat zeer weinig, (de tafereelen van den grooten walter scott niet uitgezonderd) op het tooneel effect kan doen, wat in het verhaal een dramatisch voorko-
{==VII==} {>>pagina-aanduiding<<}
men had, bekroop mij echter de lust, om uit den roman van victor hugo een drama te ontleenen.
Een drama, zeg ik: geen treurspel! neen, de geestdrift, die den Dichter daartoe aanblaast, heeft verhevener roerselen dan het genoegen, geboren door de lezing van eens anders gedachten en vormenkeus.
Een drama, zeg ik; maar geen tooneelspel in den trant van de verdienstelijke familie-tafereelen van den menschkundigen iffland, of de vernuftige charakter-schilderingen en tableaux de genre van den geestigen kotzebue; maar eene voorstelling, die evenzeer verwijderd van den Mélodramatist pixericourd, en den teugelloozen alexandre dumas, door mij, indien het mij vergund ware, haar een Franschen naam te geven, le roman en action zou genoemd worden.
Ik ontwierp mijn plan: voltooide mijn werk, en voegde het den anderen arbeid toe, welken het publiek tot dus verre met vleiende goedkeuring van mij heeft aangenomen.
Zoo veel over het waarom, dat mij dit stuk deed schrijven: thands een woord over het drama zelf!
Ik ontveins mij zelven niet, dat het, zoo wel uithoofde van het onderwerp, als om de behandeling, aanstoot zal verwekken bij velen, die tegen de zoogenoemde romantische tooneel-poezij onzer dagen te velde trekken, omdat zij er eene gevaarlijke strekking voor den goeden smaak en de zedelijkheid in duchten; terwijl het ook aan die genen niet zal gevallen, die zelf de dramatische-poezij beoefenende, tot hier toe de oude Fransche school als wetgeefster volgden, en zich classici noemen.
Aan de eersten zij bij voorraad geantwoord, dat stilstand

{==VIII==} {>>pagina-aanduiding<<}
in de kunst, achteruitgang is; dat het eeuwig en altijd volgen van dezelfde vormen tot eentoonigheid aanleiding geeft, dat eentoonigheid spoedig in stijfheid verkeert, en dat niets strijdiger is met de wetten van den goeden smaak dan stijfheid. Wat nu de vreeze betreft voor eene onzedelijke strekking, deze vreeze is geheel ongegrond. Shakspeare preekt zoo wel de deugd in zijne reuzige scheppingen, als racine in zijne keurige kunstgewrochten. In de trotsche Gotische hallen, met indrukwekkende boogen en gangen en gallerijen des eersten, klinkt de hymnus, dikwerf statiger en plechtiger, dan in de nette, met Corinthische en Jonische zuilen versierde tempelzalen des anderen.
Den tweeden zou ik eenvoudiglijk tegenwerpen, dat het een veel gemakkelijker taak is, om een treurspel naar de regelen der drie éénheden, en die der Fransche school in Alexandrijnen te berijmen dan om een drama in proza te schrijven, zoa als er door lessing, schiller en victor hugo geleverd zyn. Ook zou ik niet aarzelen, er bij te voegen, dat hunne zoogenaamde classische school alleen die van de blinde navolgers van de waarachtig dichterlijke geniën der eeuw van richelieu en lodewijk XIV is; en dat er tusschen aeschylus en shakspeare, sophokles en schiller, euripides en müllner veel meer verwantschap bestaat, dan tusschen hunne wasschenbeelden galerijen, en de marmeren groepen der Grieksche treurspelwareld.
Ik voorzie echter eene derde aanmerking, oppervlakkig van meerder gewicht: zij is deze: waarom uwe stof geput uit eenen roman, waarover door zoovelen te recht het anathêma is uitgesproken? Waarom een bloeddorstig monster,

{==IX==} {>>pagina-aanduiding<<}
dat nimmer bestaan heeft, en welks aanzijn tegen alle regelen der waarschijnlijkheid aandruischt, tot den held van een drama gemaakt, en hem den kothurnus aangeschoeid?
Ter wederlegging dezer beide bedenkingen, breng ik alleen het navolgende te berde:
Men geve zich de moeite, om den roman van victor hugo te lezen, en mijn werk daarmede te vergelijken: dan eerst zal men gewaar worden, in hoe verre ik mij aan den eerste gehouden, of mijnen eigenen weg bewandeld heb: dan eerst zal men met grond kunnen getuigen, dat mijn arbeid met dien van den Franschen Dichter, in de barbaarsche, zwarte en walging wekkende partijen niets anders gemeen heeft dan den naam.
Wat nu han van ijsland als tooneel-charakter betreft, de spreuk van boileau is mijn antwoord:

Il n'est point de monstre odieux 
Qui par l'art imité ne puisse plaire aux yeux. 


Buitendien zou ik mij gedrongen gevoelen om te loochenen, dat deze booswicht de eigentlijke held van mijn drama is, of liever dat hij er de hoofdrol van zoude zijn: dat zij verre! Hij is dit evenmin, als aernoud van egmond, in het uitmuntende treurspel van dien naam, des heeren wiselius, het blijken diens verklaring, in de zaakrijke voorreden van zijnen nieuwen dichtbundel, is (*).

{==X==} {>>pagina-aanduiding<<}

Dan het wordt tijd om nog eens terug te komen op de zedelijke strekking van mijn drama, welke ik hier boven reeds vluchtig tegen eene mogelijke aanranding verdedigde.
Ter aanwijzing van dat doel, wil ik even als in de voorrede van mijn treurspel johanna shore de woorden van denzelfden Dichter, gaarne tot de mijnen maken: zij komen voor in het laatst door hem uitgegeven kunst gewrocht.
‘In een tooneelspel’ (dus leert hij) is het eene stilzwijgende voorwaarde, dat de vereischten der kunst, allen en in alles moeten worden nageleefd. De nieuwsgierigheid, de belangstelling, het vermaak, het lagchen, het weenen, de eeuwigdurende aanschouwelijkheid van alles, wat de natuur bevat, de tooverachtige inkleeding van den stijl, door dat alles moet zich een tooneelspel kenmerken; zonder dat alles hield het op tooneelspel te zijn; maar om volkomen aan zijn doel te beantwoorden, behoort het den wil om te onderwijzen, aan den wil om te behagen, te verbinden. Laat u vrij door een tooneelspel wegslepen; maar dat het altijd eene groote les bevatte, eene les, welke men altijd kan zien doorstralen in de zinnelijke voorstelling, hoe levendig, hoe verrukkelijk, hoe dichterlijk, hoe hartstochtelijk, hoe prachtiglijk in goud, zilver en fluweel die ook zij opgetooid. Elk waarachtig schoon drama moet een ernstig begrip ten grondslag hebben, even zeer als de schoonste vrouw in zich een geraamte bevat. (*)
Die grondregelen, niet met de koelheid van den wijsgeer,

{==XI==} {>>pagina-aanduiding<<}
noch met de stroefheid van den zwartgalligen dweeper; maar met de gloeiende geestdrift van den waarachtigen Dichter, den byron der Fransche letterkunde voorgedragen, zweefden mij voor den geest, toen ik den heldenmoed der deugd in ordener, den adel der jonkvrouwlijke waarde in aleide, tegen over de zwarte beelden van han van klipstadur, ahlfeldt en musdaemon trachtte aanschouwelijk te maken, in een tooneelspel, hetwelk den aanschouwer bij de vertooning aan de eeuwige waarheid zou herinneren, dat de deugd eenmaal moet zegevieren op de misdaad, even als het licht op de duisternis.
Bij de vertooning? vraagt men wellicht: hadt gij die dan op het oog? - Ja, voorzeker! mijns bedunkens is het schrijven van een treur-tooneel- of blijspel, zonder daarmede de opvoering te beoogen, eene ongerijmdheid, en de Dichters die in de voorrede van sommige hunner, anders fraaie voortbrengselen, verklaren, dat zij hunne stukken met opzet zoodanig schreven, dat zij voor den tooneelspeler onuitvoerbaar moesten zijn, bewijzen daardoor meer de eigenzinnigheid eener misschien beledigde eigenliefde, dan de onafhankelijkheid van den man van genie, die de stof beheerscht, in plaats van er zich door te laten beheerschen.
Het voorbeetd van den grooten byron zelf kan hier niet als verschooning gelden.
En hiermede eindig ik de voorrede van eene dramatische proeve, waaraan ik voor mij zelven weinige waarde hecht; maar die ik echter evenzeer aanbeveel in de welwillendheid van het publiek, als ik haar bloot stel aan het oordeel der kunstrechters, van welke school zich deze ook bekennen, hen

{==XII==} {>>pagina-aanduiding<<}
nogthands aan de les voor de toekomst herinnerende, die in de gouden regelen van den keurling der Latijnsche Dichters is uitgedrukt.

Jupiter ipse duas, acquato examine lances 
Sustinet, et fata imponit diversa duorom 
Quem damnet labor, et quo vergat pondere lethum! (*) 


A. van der HOOP Jr.
16 december 1837.



{==XIII==} {>>pagina-aanduiding<<}

Personaadjen.


HAN VAN IJSLAND.

ORDENER VAN GULDENLEEUW.

DE GRAAF VAN AHLFELDT.

DE GRAVIN.

FREDERIK, hun Zoon.

GRIFFENFELDT.

ALEIDE, zijne Dochter.

MUSDAEMON, Secretaris van AHLFELDT.

NORNA.

KENNIJBOL, } Visschers.

JARL,.... } Visschers.

SPIAGUDRIJ, Opziener van het dooden huis.

DE GENERAAL.

HACKET, een Roover.

EEN CIPIER.

Raadsheeren, Burgers, Visschers, Mijnwerkers.



De plaats der handeling, Noorwegen. De tijd 1699.

{==XIV==} {>>pagina-aanduiding<<}




{==1==} {>>pagina-aanduiding<<}

Eerste bedrijf.


De staatsgevangene.


My hair is gray, but not with years. 
 
byron. 





{==2==} {>>pagina-aanduiding<<}

Personaadjen.


HAN VAN IJSLAND.

ORDENER.

GRIFFENFELDT.

ALEIDE.

FREDERIK.

NORNA.

SPIAGUDRY.

KENNYBOL.

JARL.

DE CIPIER.

EEN PRIESTER.





{==3==} {>>pagina-aanduiding<<}

Eerste gedeelte.

Het tooneel stelt voor eene kleine plaats vóór het drenkelingshuis te Drontheim, die met eenen muur omgeven wordt, welke met ijzeren pinnen is bewapend; in het midden van dien muur is eene kleine gothische poort met eene dubbele deur, door welke men op den achtergrond de zee ziet en het kasteel Munkholm, dat door de golven bespoeld wordt. Ter rechter zijde van den aanschouwer, op den voorgrond staat een gebouw van arduinsteen, dat door geene deur; maar met een ijzeren hek is afgesloten, waarboven, op een witte lijst met groote letteren geschreven staat: doodenhuis; ter linkerzijde een steenen paal met een grooten lantaarn, en aan den voet daarvan een met mosch begroeide steen. Het is kort voor zonnen ondergang, de lucht eenigzins bewolkt en de zee onstuimig.

Eerste tooneel.

Norna, in een' mantel gewikkeld, zit in diep gepeins verzonken op den steen bij de lantaarnpaal. Jarl en kennybol komen beiden uit het doodenhuis.


kennybol. 
Er is geen twijfel meer aan, 't is het lijk van den mijnwerker gill, den woesten zoon van de weduwe stadt!



{==4==} {>>pagina-aanduiding<<}



jarl. 
Zie daar dan een nieuw slachtoffer van eene onberadene liefde!




kennybol. 
Van eene onberadene liefde? - Ik meende, dat gill geene andere neiging kende dan die, om slecht te zijn.




jarl. 
Voorheen misschien, toen hij nog als een rendier van het eene oord naar het andere trok; maar sedert hij zijn hof heeft gemaakt aan de schoone dochter van northus, is hij veranderd als een eikenblad op een hoogstam. 't Was immers ten gevalle van het bekoorlijke Meisjen, dat hij het visschersleven vaarwel zeide, en mijnwerker wierd?




kennybol. 
Gij hebt gelijk: nu, de kobolt heeft zich spoedig van hem meester gemaakt. Hij vreesde gewis voor den wispelturigen aart van den jongeling, en maakte hem vroeg met de geheimen der vuurschacht bekend. Ik beklaag hem echter niet? Waarom was hij zoo dwaas? Even min als de visch buiten het water leven kan, moest den mensch het in den schoot der aarde kunnen uithouden. Wie Gods lieve zon schuwt, behoort tot mijne vrienden niet.




jarl. 
Ongevoelige snapper! Laat ons den armen gill met vrede laten. Hij moet een verschrikkelijken dood gestorven zijn. Zijn aangezicht is misvormd en blaauw, terwijl een rotsklomp hem borst en armen verpletterd heeft.




kennybol. 
Van daar ook, dat ik mijnen ouden watermakker en visch-
{==5==} {>>pagina-aanduiding<<}
genoot niet dadelijk herkende, toen de mijnwerkers hem naar het doodenhuis brachten.




norna, 
eensklaps uit hare overpeinzing ontwakende en beiden nader tredende. 
Indien uw hart als het mijne klopte, jongeling met den boezem van ijs, dan zou uw gevoel u gezegd hebben, wie de ongelukkige was, die daar op de baar lag, als een pijnboom, die in zijne jeugd, door een bliksemstraal werd getroffen.




jarl. 
Wie zijt gij ongelukkige vrouw, die zulk een aandeel neemt in den dood van den mijnwerker?




norna. 
Zeggen deze van droefheid gloeiende oogen, deze van tranen verbleekte wangen u niet, dat ik de Weduwe stadt ben, de moeder van den jongeling, wiens dood u geen zucht van medelijden ontlokt?




kennybal. 
Bij den heiligen Adalbertus! hoe zouden wij u kennen? Gij hebt immers na den dood van uwen echtgenoot: caroll stadt, uwe woning te Thoktree nimmer verlaten?




norna. 
Nooit verlaten? - Wie zegt u dat? Zijt gij getuige geweest, hoe dikwerf ik na het verscheiden van caroll aan het strand heb gezworven, met denkbeelden, even teugeloos als de zeemeeuw, wiens wilde vlucht en schor gekrijsch mij storm voorspelde? Waart gij er bij, als ik in den morgenstond, met den jeugdigen gill aan de hand de rotsen beklom, en hem den toren van Drontheim wees, en den blik deed vestigen op het zwarte

{==6==} {>>pagina-aanduiding<<}
dak dezer woning, waar hij thands koud en bloedig ten toon ligt voor het tranenlooze oog eener ongevoelige menigte?




kennybol, 
schertsend. 
Nu, vergeef mij mijne aanmerking! Ik wil met u over uwe wandelingen, en uitstapjens niet twisten, en zelfs toegeven, dat gij u dikwerf, onzichtbaar in Drontheim hebt bevonden, of er bij avond in rondfladderde, als een vledermuis in den bouwvalligen toren van Munder.




norna, 
als door vroegere herinnering getroffen. 
De toren van Munder? Ja, daar heb ik mij voor zeven jaren bevonden, maar in Drontheim ben ik in geen twintig jaren gezien. Na twintig winters in kommer en droefheid doorgebracht, dringt de maar in mijne stille stulp, dat een invallende rots verscheidene mijnwerkers heeft verpletterd, dat eene dochter des lands haar graf in de golven heeft gezocht, uit wanhoop, omdat zij een dier ongelukkigen ontrouw was geworden, en hare wulpsche wederliefde schonk aan een Deenschen scherpschutter, en nu den angel van het naberouw niet konde verdragen. ‘Zou uw zoon zich misschien onder de slachtoffers bevinden?’ Zoo ruischt mij eene stem, als een scherpe nachtwind in het oor. Hevig begint mijn hart te kloppen: het wordt mij in mijne woning te eng; ik snel naar buiten, zie lijkbaren dragen, nader een dier akelige voorwerpen, getorscht door een tiental mijnarbeiders; ik ruk het zwarte kleed weg, en zie mijn dierbaren gill, roerloos en verstijfd, en naast hem, wit als een marmeren beeld, het lijk van de trouwlooze dochter van northus. Mijn dierbare zoon, waarom moest gij door uwe zwakke moeder overleefd worden, gelijk het teedere riet getuige moest zijn van den val des jeugdigen dennestams?





{==7==} {>>pagina-aanduiding<<}

Tweede tooneel.

De vorigen. Spiagudry, uit het doodenhuis komende:


spiagudry. 
Dacht ik het niet? nog is de oude tooveres daar, wier jammerklachten den ganschen dag mij in de ooren hebben geklonken, als het gegons der muggen bij zomeravond. Oude rouwdraagster! de avond valt; binnen een kwartier uurs sluit ik de deur van den Spladgest. Zorg, dat gij voor dien tijd op de markt van Drontheimus of elders zijt, opdat gij hier niet op de koude steenen in slaap valt, en ik u voor een lijk aanzie, dat morgen op een der zes steenen bedden, in mijn galazaal de eere der tentoonstelling moet genieten.




norna, 
knorrig. 
Bedwing uwe lasterzieke tong, levendig geraamte! uw hand moge gewoon zijn aan het beledigen van lijken; tot het bespotten van den levende, en het honen van eene bedroefde moeder, zijt gij door onzen allergenadigsten Koning, christiern, den vijfde, dat St. Hospitius hem zegene! niet aangesteld.




spiagudry. 
Ah, ha! de oude wordt warm en raast; zij gelijkt daarin de halfversletene waterketels; wanneer men die te vuur zet beginnen ze te zingen, dat het trommelvlies er wee van wordt. Begeef u daarom van hier, Weduwe stadt, alvorens ik den taptoe door mijnen kleinen Laplander, liplap, doe blazen.




jarl, 
met opgekropte drift. 
Ongevoelige lijkbewaker, het tergen eener zwakke vrouw is een laag handwerk.



{==8==} {>>pagina-aanduiding<<}



spiagudry. 
Een handwerk? Visschers, landbouwers en mijnwerkers drijven een handwerk. Ik, Doctor in de natuurlijke historie en de bespiegelende wetenschappen, Meester spiagudry bekleed een ambt, en hehoort tot de classis der geleerden, in wier akademiezaal, tegen behoorlijke huishuur, zich van tijd tot tijd al de standen der maatschappij doen vinden.




kennybol. 
De visschers maken nogthands eene uitzondering op den huurprijs: een mijnwerker brengt u immers veertig, en iemand van mijn beroep slechts twintig schellingen op? -




spiagudry, 
fijn. 
Alle waar is naar zijn geld, vrager naar den bekenden weg! De waard in het Noorderlicht te Koppenhagen neemt van een Vorst meer geld af dan van een burgerman. Wie weet hoe goedkoop ik u zoude huisvesten, indien ik het deed bij taxatie van uw persoon?




kennybol. 
De Hemel en St. Adalbertus behoeden mij voor die tweeledige eer! Ik hoop op mijn bed te sterven.




spiagudry. 
Dat laatste is voor een visscher zoo zeker niet, zoo lang er Noordewinden waaien, en han van ijsland de rotsen van Urchthal onveilig maakt.




kennybol. 
Han van ijsland? - De hairen rijzen mij te berge, als ik den naam van dat monster hoor uitspreken.




jarl. 
Men zegt, dat die landplaag, erger dan de tien plagen

{==9==} {>>pagina-aanduiding<<}
samen, die Egypteland teisterden, zich thands bij de bouwvallen van Walderhog ophoudt.




spiagudry. 
Domoor! een man van studie zou hem bij den Typhon hebben vergeleken, die door de pijlen van God Apollo werd doorschoten: maar komen wij op den man in questie terug! zou han van ijsland zich thands zoo nabij deze stad bevinden, of zich bij den kluizenaar van Munder ophouden?




norna, 
hem in de rede vallende. 
Geloof dat laatste nimmer, bevelhebber der dooden! - De gier nestelt nooit in de wijkplaats van den eiber. De wilde ever graast nimmer in de moschweide van het rendier. De kluizenaar van Munder is een goede geest; han van ijsland is immers een daemon in menschengedaante? De eene bidt, de andere vloekt; de kluizenaar zegent, - de moordenaar lastert. (opgewonden.) Geen zonlicht verheldert de nacht, geen maan verlicht den middaghemel; in de sneeuw bloeit de roos van het Zuiden niet, wel de dorre brandnetel. Neen, de roover kan evenmin te Walderhog zijn, als ik mij daarheen begeef met eene verwilderde ziel. - (Met overreding.) Norna is kalm, kalm als het avondrood, dat de torens van Munkholm beschijnt.


Zij slaat den mantel om en vertrekt schielijk.


Derde tooneel.

De vorigen, zonder norna.


spiagudry, 
spottend, haar naziende. 
Draag maar zorg waanzinnige profetes, dat de kalmte die u verheugt, u tegen geene klippen voere, waarop uw kiel verbrijzeld wordt, en u eindelijk in mijn lijkenpaleis de langwerpige steen als een reddingsboot opneemt.



{==10==} {>>pagina-aanduiding<<}



jarl, 
misnoegd. 
Het vergiftige schimpen van dien weêrwolf verdriet mij. Ik ga van hier kennybol. (Hij vertrekt.)




kennybol, 
hem naroepende. 
Ik volg u dadelijk: wacht mij aan den kleinen vuurtoren; dáár ligt mijn zeilboot. (tot spiagudry) Vaarwel geleerde man met den veelbeloovenden hals, en het dubbele scharnierwerk in den rug. Een voordeelige doodenvangst wensch ik u toe!




spiagudry. 
Gratias! Zorg spoedig van de partij te zijn: ik zal u behandelen met al de eerbewijzingen, die ik aan uwen stand verschuldigd ben, en u met zeewater bevochtigen, als waart gij een gemuilbande ijsbeer! -




kennybol. 
Onbeschaamde! (van verre hoort men een woest gedruisch van stemmen.) Wat beteekent dat geweld?




spiagudry, 
op den achtergrond. 
Ik zie visschers, soldaten, vrouwen en kinderen, die herwaarts komen. Bij den heiligen Neptunus en alle Tritons, zij dragen een baar. Jarl is aan het hoofd van den stoet. (zich de handen wrijvende.) Mijn dagloon is wederom verdiend.




Vierde tooneel.

De vorigen. jarl. Visschers, die een lijkbaar dragen, met een zwart laken overdekt, soldaten, volk; onder het volk een man met een graauwen mantel en een zwarten baard.


spiagudry, 
tot de dragers. 
Voorzichtig mannen! houdt de baar zoo scheef niet! -

{==11==} {>>pagina-aanduiding<<}
links om! de derde steen aan de rechterhand. Afblijven, zeg ik u: dat is mijn zaak. (hij volgt de dragers in het doodenhuis; maar komt spoedig terug en spreekt tot het volk, dat zich verdringt, om binnen te komen.) Terug! terug! de doode is een Officier van rang; de wacht bewaakt den ingang tot dat de havenklok geluid heeft; eerst morgen wordt het lijk ten toon gesteld; dan kunt gij uwe uitgehongerde oogen op nieuw verzadigen aan de beschouwing van een soldatenrok, die geen Medusaschild tegen den dood was.


Eenige soldaten plaatsen zich voor den ingang van het doodenhuis; het volk verwijdert zich morrende naar de andere zijde der voorplaats.


kennybol, 
tot jarl, op spiagudry wijzende. 
De rifbezorger kan zelfs voor de poort van zijn knekelhuis het schimpen niet nalaten. Zou het zekerlijk een persoon van aanzien wezen, die men naar den Spladgest heeft gebracht?




jarl. 
Voorzeker! 't is een Officier van Zijner Majesteits keurregimentscherpschutters, waarvan eene gedeelte hier en in Munkholm bezetting houdt. Men heeft hem aan den oever, op eene der rotsen van Urchtal gevonden, zwaar gekwetst aan hoofd en borst.




kennybol. 
Bij de rotsen van Urchtal? daar is han van ijsland in de verledene week gezien; zou hij wellicht?....




jarl. 
Den Officier vermoord hebben?..... Ik geloof dat nooit. Het monster waagt zich immers onder den rook van Drontheimus niet?



{==12==} {>>pagina-aanduiding<<}



kennybol. 
Ach, dat hij zoo vermetel ware! dan zou het land spoedig van hem verlost wezen. Jong en oud ging op hem ter beeren jacht uit.
De man met den graauwen mantel, die beider gesprek met belangstelling heeft aangehoord, op een indrukwekkenden toon tot kennybol. 
Is han van ijsland u bekend?




kennybol, 
bedeesd. 
Daarvoor behoede mij St. Adalbertus!




de man. 
Hebt gij hem ooit gezien?




kennybol. 
Wie den Satan zag, is zijn eigendom ten eeuwigen dage. Han is een kind van den Booze, en ik zou hem onder de oogen hebben gehad? Brr!




de man. 
Schort dan uw oordeel op, tot gij hem gezien hebt. Het past geen knaap vonnis te vellen over zaken, die mannen aangaan.




jarl. 
Een knaap? Een knaap? Wie zijt gij, die mijn vriend kennybol dus beledigt?




de man. 
Ik ben een man, die evenmin verplicht is aan u zijnen naam te noemen, als het een lafaard te raden zou zijn han van ijsland op te zoeken.




kennybol, 
driftig. 
Twistmaker, indien ik mij op eene andere plaats bevond....



{==13==} {>>pagina-aanduiding<<}



de man, 
met eene sombere bedaardheid. 
Dan zoudt gij zoo veel woorden niet tot mij gesproken, en ik u met andere wapenen bestreden hebben.


(Hij mengt zich weder onder het volk)


jarl, 
tot kennybol. 
Waarom laat gij u dus door een bedelaar in een wolvenvel honen?




kennybol. 
Omdat mij uit dien wolvenhuid een paar oogen aanstaarde, waaruit meer dan eene weêrwolfsziel te lezen was.




jarl. 
Gij hebt gelijk! zijn uitzicht kwam mij ook onheilspellend voor; maar wie is de edelman, die ons zoo ijlings nadert?




Vijfde tooneel.

De vorigen, ordener, van guldenleeuw, in een donker groenen, met bont omboorden mantel, neêrgeslagen hoed met witte vederen en een groot zwaard op zij?


ordener, 
tot jarl. 
Brave Visschers, zegt mij, is hier het lijk van een Deenschen Officier binnengebracht?




jarl. 
Doctor spiagudry kan u die vraag beter beantwoorden dan ik.




spiagudry 
tot ordener. 
De jongeling heeft gelijk, genadige Heer! geen vijf minuten geleden is mijn Spladgest met een inwoner vermeerderd, die de monteering der Deensche scherpschutters draagt.



{==14==} {>>pagina-aanduiding<<}



ordener. 
Is het aan een uwer bekend, of er binnen kort een officier van het kasteel van Munkholm naar Drontheim is overgevaren?




kennybol. 
Daarop kan niemand u beter dienen dan ik; want voor twee dagen heb ik in mijn zeilboot een Kapitein der lijfwachten overgezet?




ordener. 
En is die Officier in Drontheim gebleven?




kennybol. 
Hij is onmiddellijk te paard gestegen, en heeft den weg naar Urchtal ingeslagen.




ordener, 
ter zijde. 
Naar Urchtal? - ô mijn voorgevoel! - Han van ijsland moet zich daar bevinden. Dippolsen, zoudt gij het slachtoffer van dien roover geworden zijn? (tot spiagudry) Is het mij geoorloofd om het lijk van dien Officier in oogenschouw te nemen?




spiagudry. 
Morgen wèl; maar heden niet meer: dadelijk slaat de klok acht uur, en dan sluit ik den Spladgest, overeenkomstig de stads keur, bekrachtigd annum 1683 door onzen allergenadigsten Koning Christiern V.




ordener, 
ter zijde. 
En griffenfeld wacht misschien overmorgen reeds antwoord uit Koppenhagen. Een spoedig besluit zij genomen. De zegelring van den Onderkoning zal mij straks deze sombere woning gewis ontsluiten. De priester is bij mij: met

{==15==} {>>pagina-aanduiding<<}
hem begeef ik mij daarop naar Munkholm en schaf er raad. (overluid) Waar bevindt zich de woning van den veerman op Munkholm?




kennybol. 
Nadat men van het kasteel eene staatsgevangenis heeft gemaakt, waarin de grijze griffenfeldt verzucht met zijne schoone Dochter aleide, mag men niet meer als voorheen naar Munkholm; maar indien (hij neemt ordener ter zijde) uwe edelheid gebruik wil maken van mijne boot: ten half negen ure ga ik ter kabeljaauw vangst uit.




ordener, 
hem de hand drukkende. 
Met mij en een mijner vrienden naar Munkholm te varen, zult gij meerder winst behalen, dan wanneer gij u een jaar lang in de gunsten van het wispelturig element zoudt verheugen.




kennybol. 
Zeer gaarne.... maar met u naar Munkholm te brengen bezwaar ik immers......




ordener, 
schielijk. 
Uw geweten niet.... want gij zult een brave daad verrichten, die gij eens met grijze hairen en vonkelende oogen aan uwe kleinzonen verhalen moogt.




kennybal. 
Nu daarvoor zegene de hemel u duizend werven! Klokslag half negen ure zal ik u bij de steenen trap aan den voet van den ouden vuurtoren wachten. Dan blaast gij in deze zeehoren. (hij geeft hem eene kleine horen) Een klein lied van een ouden Visscher zal u met mijn handdruk ten antwoord strekken, en bewijzen, dat Visscher kennybol een knaap is, op wien men bouwen kan. (hij vertrekt.)



{==16==} {>>pagina-aanduiding<<}



ordener, 
hem volgende. 
Gij zult niet te vergeefsch op mij of mijnen tochtgenoot wachten.


De klok slaat acht ure.


spiagudry, 
trekt aan het koord van den bengel naast de lantaarn paal en zegt na eenigen tijd geluid te hebben, gedurende welke men een roffel in de verte hoort. 
De klok heeft acht ure geslagen. De avond roffel is daar. De Spladgest is gesloten. Morgen ochtend open ik weder het hek voor de goede burgers van Drontheimus.


Allen vertrekken, behalve spiagudry, die de deuren van het ijzeren hek naauwkeurig sluit.


Zesde tooneel.

Het is inmiddels nacht geworden; op een wenk van spiagudry is een kleine Laplander verschenen, die de lont aan heeft gestoken, en een korfjen gebracht met een flesch, een lamp en twee groote boeken, welke voorwerpen hij op eenen steen voor het doodenhuis nederzet, en er een oude stoel bij plaatst.


spiagudry, 
alleen. 
Exeunt omnes, zegt de dichter shakespear aan het einde van die schouwspelen, die ik in de zakken vond van dien Engelschen zeeman, die hier in het voorjaar kwam aandrijven. Exeunt omnes. Dat is hier ook het geval: het tooneelstuk dag geheten is uit, en de dramatis personae zijn naar huis. - Eerst een bete broods, en dan een dronk Whisky voor de stof, (hij eet en drinkt) en dan voor den geest gezorgd, en mijn lievelings wijsgeer Thormadus Torséus

{==17==} {>>pagina-aanduiding<<}
opgeslagen; (hij leest in een der boeken) hm! hm! mijne lamp brandt flaauw. (hij pluist de pit der lamp met een mes open) zie zoo! nu brandt zij helderder, (hij leest verder.) Hoe toevallig behandelt de groote man juist het onderwerp van de lamp des menschelijken levens! (hij leest overluid en langzaam:) Wanneer een menschenkind zijne lampe ontsteekt, dan is de dood bij hem, eer zij wordt uitgebluscht; of zoo hij den volgenden dag nog leeft, dan verlicht de lamp zijne lijkbaar. Dat zal bij mij in geen vervulling overgaan! (hij wil de lamp uitblazen, dan gereed dit te doen, klinkt het met een holle stem: spiagudry.) Heilige Hospicius! keert de geest in de lichamen der dooden terug? - (zich vermannende.) Wie roept mij voor het spoken uur dáár is?




Zevende tooneel.

spiagudry, De man met den mantel.


de man, 
langzaam uit den Spladgest komende. 
Ik ben het, vreesachtige grafuil! (hij werpt zijn mantel af en vertoont eene athletische gestalte, in een wolvenhuid gekleed, schoenriemen van elandsvel, en een ruigen gordel waaraan een kleine bijl, een breed zwaard en een blanke ponjert hangen.) Waarom antwoordt gij niet eerder?




spiagudry, 
angstig. 
Ik was in diepen slaap gevallen?




de man. 
Ik kan er u eenen doen kennen, die nog dieper is. - Waarom beeft gij?




spiagudry. 
Ik had zoo laat op de eer van uw bezoek niet gerekend geëerbiedigde meester! Wat begeert uwe achtbaarheid?



{==18==} {>>pagina-aanduiding<<}



de man. 
Oude vos, zonder staart! ik gebied u mij deze lamp te geven en de groote schaar, waarmede gij gewoon zijt de kleederen der drenkelingen los te snijden.




spiagudry, 
overreikt hem een en ander bevend. 
De wil van mijn meester is mij eene wet.




de man. 
Blijf hier een oogenblik, en zie niet om. (Hij begeeft zich in het doodenhuis.)




spiagudry. 
Hoe kan hij in den Spladgest geslopen zijn? Er stonden immers soldaten voor? - Zou hij door de zolderopening zijn afgeklommen; dan daar kan geen mensch door. Doch wat vraag ik? Wie kan zijne woning voor booze geesten sluiten?




de man, 
een bruin kleed, een groote bos hairen en een ijzeren kistje in de hand houdende, en zich op den steen bij de lantaarn nederzettende. 
Bij den bijl van ingolphus, ik zal u wreken mijn zoon! dat kleed zal mijne leden niet meer verlaten. (Hij scheurt het, en slingert het als een gordel om het middel. Die hairlokken zullen voortaan rusten op het hart, dat voor u alleen met welwillende teederheid klopte. - (hij plaatst de hairloken op zijn hart.) Maar wreken zal ik u, en de schrik van mijnen naam stelle het nageslacht schadeloos voor het verlies, dat het kroost der zonde lijdt, als in mij het zaad der eerste kinderen van ijsland, het bloedkroost van ingolphus, den verdelger ondergaat, als een vlammend Noorderlicht. Zoon mijner liefde! eene dochter van dit verweekte zeehonden geslacht offerde u op aan den bonten rok van een soldaat; en

{==19==} {>>pagina-aanduiding<<}
terwijl gij in den schoot der aarde het heillooze erts met uw bloedig zweet bepurperdet, braste zij, gekoesterd door den glans der zon, met den vergulden weekeling, dien gij met uwe schaduw in staat waart te vernietigen. Maar ik zal allen verdelgen, die den rok dragen van hem, die u de liefde eener trouwlooze ontstal. Om één enkelen struik te verbranden, zal ik het woud in asch leggen. Om een enkel hair te krenken, zal ik het geheele hoofd tot pulver verkolen. - Rood is de zon, als zij ondergaat. Ook mijn ondergang zal rood zijn; want om u te wreken zal hij zich kenmerken door bloed! -

(Met eene donderende stem.) spiagudry!




spiagudry, 
verschrikt. 
Wat begeert de meester?




de man. 
Niets! dat heb ik u meer gezegd. - Ik beveel. Morgen met het aanbreken van den dag moet gij u van hier begeven naar Thoktree, en dit kistjen aan de Weduwe stadt ter hand stellen; zij zal het van u in ontfangst nemen, wanneer gij haar met nadruk toespreekt: ‘ingolphus zendt dezen schat aan norna.’




spiagudry. 
Maar indien ik er norna niet vind....




de man. 
Dan zal ik er zijn. Gij aarzelt, gewetenlooze mumie, omdat er goud in het kistjen is; maar bezondig er u niet aan. Ik stel er u verantwoordelijk voor. Houd in ieder oogenblik van berouw onder het oog, dat de ééne booswicht den anderen nooit ontslipt. De kinderen der duisternis behooren elkander getrouw te zijn. Zult gij het kistjen naar de vallei van Thoktree brengen?



{==20==} {>>pagina-aanduiding<<}



spiagudry. 
Dat zweer ik, bij het leven mijner ziel!




de man. 
Zweer liever bij het rammelen uwer beenderen! Wat gaat uwe ziel mij aan?




spiagudry, 
plechtig. 
Indien ik u ongetrouw worde, dan moge op dit oogenblik de booze Vijand in persoon bij mij aankloppenl
(Er wordt hevig op het ijzeren hek geklopt.) 
Sta mij bij, o goede geesten! Wie klopt daar?




de man. 
Men zal een dooden binnenbrengen.




spiagudry, 
bevend. 
Die komen hier bij nacht nooit in.
(Er wordt andermaal geklopt.) 
Ik ben een kind der dood.




de man. 
En ik wil voor alsnog tot die des levens behooren. Help mij dorre populier! gij zult mij ten ladder verstrekken.


(Hij plaatst spiagudry tegen den muur ter slinkerzijde, en klimt dien langs zijne schouderen over.
Er wordt ten derdemale geklopt.


spiagudry, 
met inspanning van kracht. 
In naam van al wat heilig is, wie zijt gij, die hier wenscht binnen te treden?




eene stem, 
van buiten. 
spiagudry! opziener van den Spladgest, en doctor in de proefondervindelijke wijsbegeerte! ik gebied u te openen,

{==21==} {>>pagina-aanduiding<<}
in naam van den Koning van Denemarken, en zijne rechterhand, den Onder-Koning van Noorwegen.




spiagudry, 
het hek openende. 
Voor zulke titels zijn ijzer, noch staal bestand.




Achtste tooneel.

spiagudry, ordener.


ordener. 
Belieft het u eindelijk om mij de deur te openen? bij mijn zwaard, ik geloofde bijna, dat de lijken, die in den Spladgest liggen, belast waren met het portierschap.




spiagudry. 
Vergeef het mij, edele Heer! ik lag in diepen slaap.




ordener. 
Hm! Dan waren uwe dooden wakker; want ik hoorde duidelijk spreken.




spiagudry, 
verlegen. 
Hier?..... 't is bijna onmogelijk... Gij zoudt gehoord hebben....?




ordener. 
Voorzeker! doch wat gaan mij uwe zaken aan? ik kom hier om de mijne te verrichten. Open dadelijk uw doodenhuis.




spiagudry. 
Dat strijdt tegen alle keuren en wetten?




ordener, 
hem een zegelring vertoonende. 
Dit rijkszegel zegt immers meer dan eene stadskeur? en zoo gij daar geene achting voor hebt, dan zult gij hier toch

{==22==} {>>pagina-aanduiding<<}
wel eenige eerbied voor koesteren. (Hij slaat op het gevest van zijn zwaard.)




spiagudry. 
Het eerste heeft mij reeds mijn plicht voorgeschreven. (Hij ontsluit het doodenhuis.)


ordener, gaat binnen.


Negende tooneel.



spiagudry, 
alleen. 
Wat mag het bezoek van dezen doorluchtigen gast beteekenen? Een akelig voorgevoel doorhuivert mij de ziel, en brengt mij telkens, als met Belzazars schrift die sombere spreuk van den wijzen thormadus voor den geest. Neen, wanneer ik langer zulk een angst moet verduren, dan wend ik mij morgen bij requeste aan den Koning, en verzoek hem, om van mijn ambt ontslagen te mogen worden.




Tiende tooneel.

spiagudry. ordener.


ordener, 
ontsteld en bleek uit het doodenhuis komende. 
Bij den hemel! het is zóó! dippolsen is vermoord. Dat getuigt mij de breede wonde aan het hoofd, en de houw over het hart; maar dat andere lijk van den mijnwerker, geheel naakt, en al de hairen van den gekloofden schedel gesneden. Wie heeft zulk eene heiligschennis begaan aan het lichaam van zijn natuurgenoot? (Op een vreesselijken toon tot spiagudry.) Mensch! er zijn hier gruwelen geschied! Wee uwe grijze hairen, bijaldien uwe hand die bedreef!



{==23==} {>>pagina-aanduiding<<}



spiagudry, 
knielende. 
Niet ik, edele Heer! dat zweer ik u bij de zaligheid mijner vroome moeder.




ordener. 
Wie is dan de ontmenschte, die de schennende vuist aan een lijk durfde leggen? Gij kent hem; daarvan ben ik zeker.




spiagudry. 
Het is dezelfde, die den Kapitein heeft vermoord.




ordener. 
Noem mij den naam van het monster, opdat ik wete of mijn vermoeden zich bevestigt.




spiagudry. 
Moedige jongeling, wat begeert gij van mij? Het zij u genoeg, dat die naam doodelijk is.




ordener. 
Voor het laatst, ik begeer dien te weten!




spiagudry. 
Bij de teederheid uwer ouders, bij de liefde uwer minnares en den hoogen rang, dien gij bekleedt, gij moogt dien naam niet weten.




ordener, 
zijn zwaard halverwege uit de schede halende. 
Grijsaart, ik wil!




spiagudry. 
Nu dan, het zij zoo! de moordenaar is han van ijsland.




ordener, 
aanvankelijk getroffen, maar zich spoedig herstellende. 
Ha! het is dan die bloeddorstige roover, de schrik dezer

{==24==} {>>pagina-aanduiding<<}
streken: de geheimzinnige, van wien hier iedereen spreekt, maar wien niemand zag, omdat, naar men verhaalt, zijn oogblik, als die van den Basiliskus, doodelijk is.




spiagudry, 
geheimzinnig. 
Er zijn er nogthands in Drontheimus, die het aqua lofana zijner oogen weêrstonden.




ordener. 
Mensch! ik wil u niet veroordeelen; want ik ken de omstandigheden niet, en daaraan alleen toetse men de daden van anderen: maar dat is zeker, gij kent han van ijsland beter dan iemand te Koppenhagen, of hier: zeg mij wie is eigentlijk dat ondier, in menschelijke gedaante?




spiagudry, 
na herhaalde keeren te hebben omgezien, met eenige verwaandheid, die eindelijk door ernst en kracht wordt vervangen. 
Welaan, ik wil u verhalen, wat mij door middel der legende en eigen bevinding van hem bekend is. Han van ijsland, dus luidt hier de overlevering, is de laatste afstammeling van den verdelger ingolphus, die vier eeuwen geleden IJsland bewoonde, en met de tooveresse thoaske gehuwd was. Uit deze echtverbintenis moest van geslachte tot geslachte telkenreize slechts éénen zoon ontstaan, tot eindelijk een der tot gruwelen voorbeschikte nakomelingen, zooveel wandaden zou bedreven hebben, dat hij aan het zwaard van den beul verviel, en met zijn dood, de rampzalige moordersteelt zou zijn uitgestorven. Han van ijsland, dus wil men hier, is die laatste afstammeling.




ordener. 
Maar hoe bevindt hij zich hier? Uwe fraaije legende behoort op IJslandschen bodem te huis.



{==25==} {>>pagina-aanduiding<<}



spiagudry. 
Schort uw historisch ongeloof op, edele heer en hoor mij verder! Naar luid van de overlevering, wier echtheid mij, behoudens heldere criterien genoegzaam gebleken is, moeten de IJslandsche landlieden het reeds vroeg op het leven van den jeugdigen han hebben toegelegd, daarin gelijkende aan astijages, die den jongen leeuw van Bactriana wilde verworgen. De vroome Bisschop trok zich evenwel het lot van den zee-egel aan, en wilde van den Heidenschen knaap een goed Christen mensch doen worden. Alle middelen stelde hij daartoe in het werk; te vergeefsch! hij vergat, dat de dolle kervel geen rozen voortbrengt, al wordt zij ook in de dalen van Babylon aangekweekt. Op eene helsche wijze beloonde het monster de zorgen van zijn' weldoener. In een kalme nacht verliet hij IJsland, in een hollen boomstam gezeten, na alvorens de woning van den Bisschop te hebben in asch gelegd. Onze kusten waren helaas! bestemd om de landplaag op te nemen, spoedig werden zij de schouwtooneelen harer wandaden. Sedert twintig jaren, dat han hier, of in meer Noordelijke streken, als een verdelgende windhoos rondwaart, zonder dat men weet, van waar hij komt, of waarheen hij gaat; sedert dien tijd zijn de mijnen van Faroër ingestort, en drie honderd arbeiders onder het puin verpletterd, en heeft de rots, welke over Golijn hangt, een geheel dorp vernield. De bergbrug van Brunhagen is afgebroken, de hoofdkerk te Drontheimus afgebrand, en de vuurbakens zijn bij nacht uitgebluscht geworden, zoodat schepen met man en muis op de klippen vergaan zijn.
Misdaden en geheime moorden zijn er gepleegd, bij de meiren van Sparbo en Smiasen, en de grotten van Walderhog en Rijlas. De kustbewoners beweren, dat hem bij ieder gruwelfeit een hair uit den baard schiet, weshalve hij ook

{==26==} {>>pagina-aanduiding<<}
van dat kinsieraad even rijkelijk is voorzien, als een Assyrische Mage.




ordener. 
Uw verhaal doet mij het hoofd duizelen: heeft men nimmer getracht zich van den booswicht meester te maken?




spiagudry. 
Maar al te dikwerf; want iedere poging diende ter bevolking van mijn' Spladgest. Als een andere horatius cocles, die onverzeerd de gracht van Rome overzwom, trotseert han het vuur en het staal zijner belagers. Oude krijgslieden, jonge soldaten, landvolk, bergbewoners, alles vlucht voor hem, terwijl de weinigen, die hem zochten, redenen hadden om het uur te vervloeken, waarin zij hem vonden.




ordener. 
Het is genoeg! ik bedank u voor uwe narichten. Hebt gij geene papieren bij het lijk van den Officier gevonden?




spiagudry. 
Geene - op mijne eer?




ordener. 
Vond han van ijsland geene papieren bij hem?




spiagudry. 
't Is mij onbekend; dat bezweer ik u!




ordener. 
Maar weet gij niet, waar han zich thands ophoudt?




spiagudry. 
Nergens! hij zwerft altijd.




ordener. 
Waar heeft hij zijne schuilplaats? zjjn roofkrocht?



{==27==} {>>pagina-aanduiding<<}



spiagudry. 
Wat weet ik het? De Heiden heeft evenveel woningen, als het eiland Hitteren rotsen onder de zee, en de Syrius lichtstralen heeft.




ordener. 
Grijze zondaar, spreek duidelijker! gij zijt in 't geheim met den struikroover verbonden. Zeg mij waar hij zich bevindt, en breng er mij heen!




spiagudry. 
Bij alle bekende heiligen! zoudt gij u in tweegevecht met het monster wagen? Toen inginald, naar luid der overlevering, den reus nijkholm bevocht, had hij ten minsten vier armen.




ordener. 
Als ik u mede neem, dan heb ik er ook vier.




spiagudry. 
Ik, zwakke grijzaart behoef zelf wel een' geleider.




ordener, 
ter zijde. 
De ongevoelige is voor geene redelijke overtuigingen vatbaar: ik zal de list te baat nemen. (overluid, en koud en onverschillig.)
Zijn de straffen u bekend, die hier gesteld zijn op het schennen van lijken?




spiagudry, 
bevend. 
Ik kan mij die thands niet herinneren.




ordener. 
Ik des te beter. Eertijds begroef men den euveldader met het lijk; tegenwoordig brandt men hem de letter S op het voorhoofd, en knoopt hem dan op.



{==28==} {>>pagina-aanduiding<<}



spiagudry, 
op den steen nederzinkende. 
Afgrijsselijk!




ordener. 
Wat deert u? - Gij ziet bleek, als een bewoner van den Spladgest. Zult gij mij volgen, en mij de moordkrocht aanwijzen, waar han van ijsland zich ophoudt?




spiagudry, 
met een diepe zucht. 
Ik zal: de hemel vergeve mij die vermetelheid!




ordener. 
Wanneer zult gij mij volgen?




spiagudry. 
Morgen, tegen het vallen van den avond vindt ge mij op de groote plaats bij het standbeeld der Gerechtigheid.




ordener. 
Uitmuntend, mijn grijzaart! ons verdrag is gesloten. Door mij te gehoorzamen, ontkomt gij het gevaar van als lijkenschenner te worden aangeklaagd. Mijn kling van Zweedsch ijzer waarborgt u voor uw leven; en wanneer ik han van ijsland nedervel, dan schenk ik u de duizend kroonen, die het bestuur op het hoofd van den moordenaar heeft gezet. Vaarwel tot morgen: ik reken op uwe trouw.




spiagudry, 
hem de hand reikende. 
Reken daarop, als op goud!




ordener, 
schamper. 
Dan zoude ik wellicht op een' zandgrond bouwen, ware het niet, dat de angst uw boezem zoodanig tot ijs had versteend, dat de Mammon er thands den gloed van den smeltkroes wel in zou weêrstaan. Nog eens, vaarwel!


Hij vertrckt. spiagudry, grendelt de deur achter hem toe.



{==29==} {>>pagina-aanduiding<<}

Elfde tooneel.



spiagudry, 
alleen. 
Bij dien jongeling zijn wijsheid, en schoonheid vereenigd. Ik wil zijn geleider wezen, en het schild van den list te baat nemen, als de kracht te kort schiet. Op een afstand wil ik den kamp aanschouwen: wie er ook valle; altijd zal het een doode zijn, dit voor mij winstgevend is. (Hij wil naar binnen gaan en neemt de lamp op, dan een rukwind blaast hem plotseling huilend uit.) (Spiagudry verschrikt en werpt de lamp ter aarde.) ô Die noodlottige lamp! Waarom kon ik dezen avond mijne leeslust niet betoomen? (Hij treedt schielijk in het Doodenhuis; de gordijn valt.)






{==30==} {>>pagina-aanduiding<<}

Tweede gedeelte.

Eene ruime zaal op het slot Munkholm, met lage, doch zwaar getraliede venster openingen, die op eene sombere gallerij uitzicht hebben. Ter linkerzijde van den aanschouwer is een ijzeren hek, hetwelk tot eene gang geleidt; ter rechterzijde een kleine houten, met zware hengsels voorziene deur, die tot het slaapvertrek van griffenfeldt voert. Een ijzeren lamp, aan drie zware kettingen aan het gewelf der gevangenis hangende, verspreidt in het duistere verblijf een geheimzinnig licht, hetwelk de handelende personen groote schaduwen op den wand doet werpen. Het huisraad is oud, morsig en vervallen. Aan een der zuilen hangt een wapenschild, met een gebroken ordeketen en een grafelijke kroon.

Eerste tooneel.

griffenfeld, in een lang zwart gewaad, zit aan een steenen tafel te lezen. aleide, heeft een harp.


aleide, 
zingt: 

Treurend als het hert van 't Noorden, 
Vastgestrikt door 's jagers hand, 
Zucht ik in deez sombere oorden, 
Weenend om mijn Vaderland. 
 
'k Zie mijn dierbren vader kwijnen, 
Bukken voor het snood geweld; 
Sterven, als voor 't lente schijnen, 
't Sneeuwkleed op de bergen smelt. 
 

{==31==} {>>pagina-aanduiding<<}

Zie, bewogen door mijn klagen, 
Hemel, op mijn vader neêr: 
Doe mij smaad en boei verdragen, 
Maar geef hem de vrijheid weêr 






griffenfeld. 
Zet uwe harp neder, mijn kind! en staak dat droefgeestig lied. Onze smeektoonen zullen spoedig in dankbare vreugde klanken over gaan. Heden avond nog komt onze vriend en raadsman, Kapitein dippolsen in Koppenhagen; morgen reeds kan hij bij den rechtvaardigen, doch misleiden Monarch ten gehoor worden toegelaten, en hem de bewijzen mijner onschuld overleggen. Verheug u met mij, mijne dochter: de grijze hairen van uwen vader zullen nog met eere ten grave dalen. Dierbare aleide, waarom verbannen uwe tranen den glimlach van uw gelaat, in welks kalmte, ik in uren van wraak en ongeduld zoo dikwijls mijn vrede zocht?




aleide. 
Helaas! mijn vader, het is u bekend, hoe vaak een ijdele hoop ons reeds heeft misleid, zelfs voor wij ons nog in deze staatsgevangenis bevonden. Is het u ontgaan! hoe nu een jaar geleden?....




griffenfeld. 
Waarom mij herinnerd aan dien dag? - Ja, toen heeft de hoop mij evenmin rozen gebaard, als het noorderlicht in deze koude streken de voorbode van den zomer is. Het was op dien dag, dat de snoode musdaemon, die met de slimheid van eenen Satan, mijn vertrouwen had weten te winnen, plotseling mijn huis verliet, en de papieren met zich nam, die mijnen vijanden de wapenen in de handen moesten geven, om mij te bestrijden. Des avonds laat de rijkskanselier en eerste minister, de Graaf van ahlfeld zich bij mij aandienen. Ik weiger zijn bezoek niet. Met helsche sluw-
{==32==} {>>pagina-aanduiding<<}
heid weet hij het gesprek te wenden op de mogelijkheid eener vredebreuk tusschen onze kroon met het kabinet van Stokholm: ik laat mij rondborstig uit over het onstaatkundige van eenen oorlog met een machtigen nabuur, wiens Koningen afstammelingen zijn van den grooten wasa: hij juicht mijne redenen toe: vervolgens spreekt hij over den toestand der mijnwerkers in Noorwegen, alwaar vele mijner goederen liggen: ik bewimpel hem niet, dat de toestand dezer nijvere lands kinderen verbetering behoeft, dat het tijd wordt, dat de slavernij, waaronder zij onder den beschermenden naam van voogdij verkeeren, ophoude, als onbestaanbaar met de lessen der Godsdienst, die wij belijden. De veinsaard keurt mijne gevoelens andermaal goed. Met de vriendschap op de lippen, en het verraad in het hart, neemt de nietswaardige afscheid, en drukt mij de hand zoo hartelijk, dat de aderen opzwellen, en mijn edele vuist den ganschen avond met een roode vlek, als met het lidtceken van een Judas kusch gebrandmerkt stond. Den anderen dag werd ik bij den Koning ontboden. Men beschuldigt mij in zijne Vorstelijke tegenwoordigheid van verstandhouding met Zweden; want musdaemon had een brief vertoond, dien ik zes jaren geleden aan deszelfs eersten minister schreef: maar de dagteekening had hij veranderd. Men legt mij ten laste Noorwegen tegen zijnen Souverein 
te willen in opstand brengen, en voert ten bewijze eene kleine verhandeling in handschrift aan, die ik lang geleden in een geleerden kring voorlas, en die de noodzakelijkheid betoogde, om de trouwe Noren als mede burgers en niet als slaven te behandelen. Men....




aleide, 
hem in de rede vallende. 
Vergeef mij, mijn dierbare vader, dat ik mij verstoute uwe redenen af te breken: de gemoedsstemming, waarin gij verkeert, mat u te zeer af.



{==33==} {>>pagina-aanduiding<<}



griffenfeldt. 
Laat mij voort gaan, aleide! het uiten mijner smart verkwikt mij, even als het uitwerpen van vuur en vlam den krater van de Hekla verkoelt. (Zich herinnerde) Men.... ja, daar ben ik gebleven!.... men beschuldigt mij, op grond van dien brief, op grond van die verhandeling, en op grond van mijne geliefdheid bij de lagere volks-klasse, die ik, overeenkomstig het bevel van mijnen Heiland, weldeed en verzorgde. - Men beschuldigt mij op grond van dat alles, als in verstandhouding met den vijand, als verspreider van gevoelens, die gevaarlijk zijn voor Kerk en Staat, en als opruider van het bandelooze volk, door middel van omkoopende aalmoezen. Ik verdedig mij niet. Verstomd door verontwaardiging, acht ik het verre beneden mij, om zulk een laster te wederleggen. Men legt dit stilzwijgen ten mijnen nadeele uit, en veroordeelt mij, den vriend van Koning en Vaderland, tot eene levenslange staatsgevangenis, eene gevangenis voor mij, die band en boeien haat, een waarachtige hel.




aleide, 
weemoedig. 
Mijn vader, gij zijt wreed! die woorden des wrevels verscheuren mij den boezem. Ik bad immers om u te mogen vergezellen, en de akeligheden van den kerker met u te deelen, ten einde balsem in uwe wonden te gieten? Ach, schoon ik dit slot in geen Eden kan herscheppen, moest het daarom juist voor u eene hel zijn?




griffenfeldt, 
ernstig. 
Aleide, ik weeg mijne woorden niet op de goudschaal der teedergevoeligheid. Met mij te volgen hebt gij niets dan uwen plicht betracht. Ik wil echter niet onrechtvaardig zijn, en beantwoord daarom uwe vraag met deze vraag; kan een

{==34==} {>>pagina-aanduiding<<}
vader gelukkig wezen, die eene brave dochter over zich ziet, die om zijnent wille schande en gevangenis verduurt, en die het alleen aan hem te wijten heeft, dat zij niet gehuldigd en geliefd, door hare schoonheid en deugd, de luister is van de schitterendste kringen der beschaafde maatschappij?




aleide, 
hem diep getroffen in de armen vallende. 
ô Mijn vader! uwe goedheid grieft mij dieper dan de opwelling uwer ziel, die ik in mijne voorbarigheid met den naam van wrevel durfde ontheiligen.




griffenfeldt, 
hare omhelzing beantwoordende. 
Zoo is het goed, mijne aleide, sprekend afbeeldsel uwer zalige moeder. - (Met opgewondenheid.) Trouwelooze ahlfeldt, bewerker van mijnen val; dat ten minste kunt ge mij niet ontrooven: deze engel aan mijn hart, en de rust des gewetens in mijnen boezem zijn onschendbaar voor den verpestenden adem van uwen haat!




Tweede tooneel.

De vorigen. De cipier, daarna frederik van ahlfeldt.


de cipier. 
De Officier, die de wacht heeft bij de bezetting van het kasteel, wenschte bij u zijne opwachting te maken.




griffenfeldt. 
Dat hij kome! een gevangene als ik moet zulk een wensch als eene wet eerbiedigen: maar meester stokbewaarder, bij uwen sleutelring verzoek ik u voortaan de pil niet te vergulden, maar kort af te zeggen: een uwer bewakers beveelt u hem te ontfangen.




de cipier. 
Met dus te handelen zou ik den eerbied uit het oog ver-
{==35==} {>>pagina-aanduiding<<}
liezen, dien ik aan uwen rang en uwe grijze hairen verschuldigd ben.


(Hij vertrekt.)


frederik van ahlfeldt, 
komt binnen. Hij is in roode busschieters monteering gekleed, heeft een hoed met witte vederen op, dien hij echter dadelijk afzet. Onder den linker arm draagt hij eenige op snee vergulde boekdeeltjens; in de rechter hand heeft hij een bloemruiker. 
Vergeef het mij, dat ik mij verstout u zoo laat met een bezoek lastig te vallen. Weinige dagen geleden in de hoofdstad wedergekeerd, na ruim twee jaren in het wareldberoemde Parijs te hebben doorgebracht, bekleedt het vertrouwen van Zijne Majesteit mij met den rang van Officier, en wijst de generaal der landmacht mij Drontheim als bezettingsplaats aan. Ik heb alle reden om mij over die schikking te verheugen; want zij brengt mij met eenen edelen grijzaart en eene schoonheid van den eersten rang in kennis.




griffenfeldt. 
Het komt mij voor, dat gij bij de Franschen vorderingen hebt gemaakt in de kunst der vleierij: ik ben nogthands met die hoffelijkheden niet gediend. Hoe, is uw naam?




frederik, 
eenigzins bedremmeld. 
Norwich van eishorn.




griffenfeldt. 
Ik herinner mij niet dien immer gehoord te hebben; dan na mijn ongeluk is mijn geheugen zoo verzwakt.




frederik, 
met meer stoutmoedigheid. 
Om uw ongeluk u te doen vergeten, zou ik u gaarne uit den stroom van Lethé willen doen drinken. Mijn naam klinkt

{==36==} {>>pagina-aanduiding<<}
een weinig hard, dat is zóó, maar hij die hem draagt is geen barbaar. (Zich met galanterie tot aleide wendende.) Ten blijk daarvan bied ik u deze bloemen aan, wier planten in Europaas bloemenstad, Haarlem werden opgekweekt, en voeg ik daarbij, ten einde gij in dezen kerker een middel tegen de verveling moogt vinden, den nieuwen roman van Mejufvrouw scudéry, de Clelia in zes deelen aan, dat onsterfelijk meesterstuk van de landgenooten van racine en boileau; mannen, in wier gezelschap ik mij meer dan eens heb bevonden.


aleide, neemt de bloemen en de boeken met eene beleefde buiging aan, en legt beiden op de steenen tafel neder.


freddrik. 
Deze nacht zult gij ongetwijfeld ten deele met lezen doorbrengen. Het verslinden van boeken immers is het schoone geslacht even zeer eigen, als het maken van veroveringen? Ten minsten in Parijs is dit zóó het geval, en wat daar geschiedt, mag wel ten regel voor de wareld gelden.




griffenfeldt, 
ter zijde. 
Die saletjonker verveelt mij met zijn zouteloos gesnap, en doet mij het bloed van ongeduld kooken. (Overluid tot aleide.) Aleide! neem de Edda uit mijne schrijftafel, en lees mij iets uit dat krachtige boek voor. Ik reikhals naar vaste, Noorsche letterspijs.




frederik, 
lichtzinnig. 
De Edda? Een voortreffelijk boek; maar voor mij wat al te geleerd. De groote daden van den reus hymir, zoo als zij in de Dämisage van het jongere Edda lied verhaald worden, bevallen mij echter wel; jammer, dat het fabelen zijn. Maar wat zeg ik? fabelen? - Is hetgeen men op deze kust van

{==37==} {>>pagina-aanduiding<<}
den beruchten han van ijsland verhaalt, niet even ongelooflijk? Gelooft gij niet Mejuffer, dat die han een uitmuntend onderwerp voor een roman, of een treurspel zoude opleveren?




aleide. 
Mijn oordeel in de letterkunde geldt te weinig om u daarop te mogen antwoorden.




frederik. 
Nu, ik durf u echter verzekeren, dat gij de vraag volmondig met ja! hadt kunnen beantwoorden: Han van ijsland, wanneer een corneille hem ten tooneele bracht, boezemde gewis even veel belangstelling in, als zijn meesterstuk de Cid.




griffenfeldt, 
ongeduldig. 
Dat zij zóó, geleerde krijgsman! ik ben geen bellétrist. Spreken wij over iets anders. Wat nieuws is er in Koppenhagen?




frederik, 
met eene bespottelijke ernst. 
De koperen luchters worden in de danszalen algemeen door krystallen kroonen vervangen. De dames beginnen zich à la Montespan te kappen, en de Heeren dragen thands paruiken à la Turenne; terwijl men de volkslectuur verrijkt heeft met de vertaling van de handelingen der vurige kamer, en de sententie boekjens van den helschen juwelier cardillac. (Men hoort buiten de zaal een roffel.) Maar vergeef mij, dat ik u voor eenige oogenblikken verlaat; het schorre geluid van den trommel herinnert mij aan mijne verplichting, om de ronde in het slot te doen. Spoedig kom ik weder, om u mijne avond hulde te brengen: voor ik ga moet ik echter mijne nieuwstijdingen met de gewichtige kennisgeving vermeerderen, dat de zoon van den Onder-Koning deze week in het huwelijk staat te treden, met de dochter van den rijks

{==38==} {>>pagina-aanduiding<<}
kanselier, met ulrika van ahlfeldt, en dat er dien ten gevolge luisterrijke feesten zullen gegeven worden.


(Hij buigt zich en vertrekt)


Derde tooneel.

griffenfeldt, aleide.


griffenfeldt. 
Ha! ha! nog gaat het u ahlfeldt in alles naar wensch. Nog is de hemel van uw geluk helder; maar er pakt zich een onweder zamen: wanneer dat inslaat, zou de zoon van den Onder-Koning wel eens berouw kunnen voeden, dat hij eene verbindtenis aanging met de dochter van eenen man, van wiens ordekeetenen men een kluister smeedt, wiens grafelijken kroon men voor zijn aangezicht verbreekt, en wiens naam men als eerlijk van de rollen des legers uitwischt. Waarom weent gij aleide? Wat perst u tranen af, terwijl het beeld der wraak uwen vader een oogenblik van verademing schenkt?




aleide. 
Noem mij zwak, noem mij kleingeestig, mijn Vader; maar de tijding van het huwelijk van de freule van ahlfeldt heeft mij herinnerd, dat ik deze week de gade van ordener zou zijn geworden, bijaldien......




griffenfeldt, 
bitter. 
Het ongeluk hem niet van ons had verwijderd, en van eene verbindtenis deed afzien, die de kortzichtige wareld als eerloos zou hebben gebrandmerkt.




aleide. 
Beledig ordener door dezen argwaan niet. Hij heeft im-
{==39==} {>>pagina-aanduiding<<}
mers gezworen, dat hij binnen het jaar u redden zoude, of zelve het slachtoffer worden? Nog is het jaar niet verstreken: veroordeelen wij den afwezigen niet.




griffenfeldt. 
Beloften zijn in deze dagen wufter dan morgendamp. Zij trekken op, naar mate de gelukszon van een ander vroeger of later verrijst. Ordener is een mensch: hij zal geen uitzondering op de ondankbaarheid van zijn geslacht maken.




Vierde tooneel.

De vorigen. De cipier; kort daarna ordener.


de cipier. 
Een vreemdeling eischt binnen gelaten te worden.




griffenfeld. 
Eischt? - Dat klinkt gevangenisachtig. Zoo behoort het. Dat zal ten minsten een man zijn. Ik ben gereed hem te zien.


de cipier, buigt zich en vertrekt.
ordener, komt binnen, den mantel geheel omgeslagen, en den hoed in de oogen.


griffenfeldt. 
Vreemdeling! wie zijt gij, die op dit uur de rust mijner gevangenis komt verstooren?




ordener, 
den mantel afwerpende 
Een vriend, wiens trouw voor u en uwe dochter onveranderlijk is, als het licht der Poolstar.




aleide, 
hem met al de verrukking der verrassing en der liefde in de armen vallende. 
Ordener! mijn ordener, hoe heeft mijn hart uwe afwezendheid betreurd? - (Met kinderlijken eenvoud tot grif-
{==40==} {>>pagina-aanduiding<<}
fenfeldt.) Heb ik het u niet gezegd mijn vader, dat mijn bruidegom ons niet verlaten zou?




ordener, 
ernstig. 
Dierbare aleide! grief het hart van uwen vriend niet door uwen Vader iets af te vragen, wat hem ten verwijt moet verstrekken, indien de menschenhaat niet alle vertrouwen in zijne ziel heeft vernield. Griffenfeldt, als de aanstaande echtgenoot uwer dochter kom ik tot u; een jaar ouder in ondervinding, maar ook een jaar rijker aan achting voor u, en aan liefde voor haar. Zijt gij de zelfde gebleven?




griffenfeldt. 
Dat ben ik, edele jongeling, schoon de smart mijne hairen grijs deed worden. (Hem met gevoel de hand drukkende) God hoort het mij zeggen ordener.




ordener, 
met inspanning. 
Nu dan, vergeef het mij, indien mijne komst u eene treur tijding medebrengt. Bezat Kapitein dippolsen uw vertrouwen?




griffenfeldt. 
Ja; en hij verdiende het.




ordener. 
Hebt gij hem papieren van u medegegeven?




griffenfeldt. 
Uwe vragen beangstigen mij! - Ja, ik gaf hem geschriften in een ijzeren kistjen vervat, die mijne onschuld moesten aan den dag brengen.




ordener, 
indrukwekkend bedaard, en aleide de hand gevende. 
Wel nu dan, wapen u met moed, en wees een man. Dippolsen is twee dagen geleden vermoord!



{==41==} {>>pagina-aanduiding<<}



griffenfeld, 
op hartverscheurende toon. 
Vermoord! o mijn God, is de maat mijner rampen nog niet volgemeten? -




ordener, 
met overreding. 
Wees bedaard, grijze man! Dippolsen is vermoord. Hij viel door het staal van han van ijsland.




griffenfeldt. 
Van dat monster, hetwelk gewis door ahlfeldt werd omgekocht.




ordener. 
Ik oordeel niet, opdat ik niet geoordeeld worde; maar ik handel. Dippolsen leeft niet meer. Zijn moordenaar is in het bezit van uwe papieren. Ik zal van den booswicht die papieren met den punt van den degen terug eischen.




griffenfeldt. 
Gij zoudt uw leven tegen dien bloeddorstigen tijger wagen?




aleide. 
En een zekeren dood in de kaken snellen? - Om Godswil, vriend mijner ziel, zie van dat opzet af.




ordener. 
Ik had besloten voor ik hier kwam: wanneer ordener besluit dan blijft hij onwrikbaar als de spil, waarop de wareld draait. Hoort mij verder bedaard aan. De goedheid des hemels heeft mij in de gelegenheid gebracht, om een man te vinden, wien de holen bekend zijn, waarin het ondier zich ophoudt. Onder zijn geleide begeef ik mij morgen, steunende op God en mijn zwaard naar de Noordelijke streken dezes lands, ik eisch van hem uwe papieren, en zoo hij die weigert, dan zal er een gevecht ontstaan, waaruit blijken zal

{==42==} {>>pagina-aanduiding<<}
of het geloof aan de Voorzienigheid tot de kindersprookjens behoort.




griffenfeld. 
Jongeling, ga zitten! ik moet anders te veel opzien tegen uwe hooge gestalte. Bij God! ik ben een dwerg in vergelijking van u.




aleide. 
En ik de teedere klimop, die zich om den forschen eik slingert.


(Men hoort frederik van ahlfeldt in de verte zingen:)


griffenfeldt. 
Verwijder u ordener! Ik hoor den Officier der wacht naderen.




ordener. 
Verontrust u niet, mijn Vader! mijn middel om hem te doen vertrekken is sterker dan het zijne, om mij van hier te doen gaan.




Vijfde tooneel.

De vorigen. Frederik van ahlfeldt.


frederik, 
op een spotachtigen toon. 
Ha! ha! bezoekt een jeugdig ridder de schoone op den somberen burcht, om uit hare handen den sluier der liefde te ontfangen? - (tot ordener.) Mijn Heer! wie zijt gij, en met welk een recht bevindt gij u hier?




ordener. 
Op de eerste vraag zou ik u alleen antwoorden, bij aldien ik u den handschoen toewierp: het antwoord op uwe tweede zeer billijke vraag, leest gij in dit papier. (Hij reikt hem een geschrift over.)



{==43==} {>>pagina-aanduiding<<}



frederik, 
na het te hebben ingezien. 
Uitmuntend! de hand van mijn' oom! de man schrijft duidelijk voor zijne hooge jaren. - Ik vertrouw intusschen, dat gij met bescheidenheid van dit verlof gebruik zult maken.




ordener, 
veelbeteekenend. 
Stel u gerust: ik verfoei alles, wat naar onbescheidenheid zweemt.




frederik. 
Ik geloof u gaarne, (tot aleide.) ik sprak u zoo even van de echtverbintenis van den zoon des Onder-Konings met ulrika van ahlfeldt: dat huwelijk.....




ordener, 
hem in de reden vallende. 
Bestaat alleen in uw brein.




frederik. 
Hoe, een vreemdeling als gij zoudt meerder weten dan de Koning, de Onder-Koning en de rijks Kanselier.




ordener, 
koeltjens. 
Zeer licht mogelijk.




frederik. 
Iedereen toch gelooft aan dit huwelijk.




oredner. 
Ik niet.




frederik. 
En waarom niet?




ordener. 
Omdat ik niet zeker ben, of de zoon des Onder-Konings ulrika bemint.



{==44==} {>>pagina-aanduiding<<}



frederik. 
Bemint? - Hij is tot zot wordens toe op haar verliefd.




ordener. 
Tot zulk eene dwaasheid heb ik hem nimmer in staat geacht.




frederik, 
schimpend. 
Waar het op zaken van gewicht aankomt, zal geen Vorsten zoon, een boer als gij zijt raadplegen.




ordener, 
de hand aan zijn zwaard slaande. 
Luitenant, mijn geduld is korter dan mijn degen.




frederik. 
De mijne beeft sints lang in de schede.




ordener. 
Misschien van angst, gelijk uw hart in uwen boezem: wanneer gij een man van eer zijt, dan laat gij u over eene maand vinden ter plaatse, waar gij verkiest en mijn Toledosche kling, of Meridasche dolk zal ter beschikking staan, van uw Engelschen degen of stalen jachtmes, dat in het meir van Sparbo gehard werd.




frederik. 
Dus een Duellum remotum. Doch waartoe te strijden om eene zaak, die ik zeker weet?




ordener, 
werpt hem den handschoen toe. 
Luitenant! die zaak is u even vreemd, als het gevoel der ware eer.




frederik, 
den handschoen oprapende. 
Dat gaat te ver! Ik neem de uitdaging aan: maar logenstraffen wil ik u, hier, in het aangezicht van griffenfeldt. Gij loochent het huwelijk tusschen den zoon des Onderkonings met ulrika van ahlfeldt, omdat gij niet weet, dat gij tegen haren broeder spreekt.



{==45==} {>>pagina-aanduiding<<}



griffenfeldt, 
die tot dusverre den twist met weinig belangstelling heeft nagegaan, met klimmende gramschap. 
Wat hoor ik? Een van ahlfeldt hier? (tot frederik.) Laaghartige leugenaar, die het gewaagd hebt mij in mijne gevangenis te beschimpen, gelijk de moedwillige knaap den leeuw van Nubië in zijnen kerker met stokslagen tergt! Ellendige slaven, die hier durfdet komen, om de lucht in deze gewelven met uwen adem te verpesten, en die met bloemen en weelderige boeken mijne dochter een glimlach trachttet te ontstelen. (Met toenemende klem.) Zoon van ahlfeldt, verwijder u van hier. Christiern de 5e heeft het vonnis bekrachtigd, dat mij voor geheel mijn leven op deze rotsen verbant; maar nergens heeft de misleide Monarch de onbeschaamdheid gewettigd, die u hier voert, om u te verlustigen in mijne wanhoop, en mij onder den schijn van welwillendheid de borst met vreesselijker pijnen te folteren, dan die, welke Prometheus moest lijden, toen den hongerige gier hem dagelijks met onleschbare woede den lever afknaagde. (Tot zijne dochter.) Aleide! volg mij: gij moogt de heiligschennis zijner onteerende blikken niet langer verdragen.


(Hij vertrekt in zijne kamer, gevolgd wordende door zijne dochter.


ordener, 
tot aleide terwijl zij heengaat. 
Jonkvrouw! ik wacht u hier binnen het kwartier uurs; want ik heb u iets van gewicht te zeggen.




Zesde tooneel.

frederik, ordener.


ordener, 
minzaam. 
Graaf van ahlfeldt! ik bouw te veel op uwe goedhartig-
{==46==} {>>pagina-aanduiding<<}
heid, dan dat gij misbruik zoudt maken van de gramschap van een verongelijkten grijzaart. Griffenfeldt heeft u beledigd, onverdiend gegriefd; want geen zoon is verantwoordelijk voor de misstappen van zijnen vader. (Met de hand aan den degen slaande.) Als man van eer heb ik u uitgedaagd, om binnen eene maand met mij op dood en leven te kampen; maar als mensch, en als vriend van uwen gevangene, vraag ik u om vergeving voor den hoon, dien hij u aandeed, en roep ik u toe met een getroffen hart: Graaf van ahlfeldt! Wees niet rechtvaardig, maar betoon u edelmoedig.




frederik, 
geroerd. 
Mensch! gij speelt met mijne gewaarwordingen en leest met valken blikken in mijn hart. (Hij reikt hem de hand). Griffenfeldt heeft niets van mij te vreezen. Laat ons vrienden zijn tot den dag, dat wij met elkander strijden.




ordener. 
Jongeling! de vriendschap is geen Crocusbloem, die op eenen lentedag uit de sneeuw opbloeit en verwelkt. Het is eene Aloë, die zorgvuldig moet worden opgekweekt, en eerst na eene halve eeuw van verpleging bloesem biedt. Intusschen wil ik u niet ontveinzen, dat gij na de toorn van den grijzaard, bij mij in achting zijt gerezen.




frederik, 
lichtzinnig. 
ô Die achting zal spoedig het charakter der vriendschap aannemen.




ordener, 
met deftigheid. 
Heer Graaf, ik wenschte alleen te zijn. (Hij toont hem een papier.) Gij hebt reeds gezien, met welk een recht ik dat van uwe beleefdheid verg.

{==47==} {>>pagina-aanduiding<<}

Ik eerbiedig het handschrift van mijn oom, en wensch u een geruste nacht! (Hij buigt zich en vertrekt.)




ordener, 
na verzekerd zijn, dat hij is heen gegaan, wendt zich naar de deur ter rechterhand, en roept op een zachten toon. 
Aleide!




Zevende tooneel.

aleide, ordener.


ordener. 
Hoe is het met uwen Vader, mijne geliefde! Is de storm der driften bij hem bedaard?




aleide. 
Hij heeft zich ter rust begeven, en mij bevolen, om hetzelfde te doen. Vergeef dus..... (Zij wil zich verwijderen.)




ordener. 
Ik versta u edele Jonkvrouw! de zedigheid kleurt uwe wangen met den blos der schaamte, omdat gij u in dit uur met uwen minnaar alleen bevindt: maar vrees niets! niemand is het bekend, dat ik hier ben, en uwe eer is mij dierbaar als mijne zaligheid. Zet u hier naast mij neder. Ik heb u iets gewichtigs te zeggen: ik moet u kennis geven van mijnen jongsten wil.




aleide, 
gezeten. 
Ordener, met welke treurige denkbeelden houdt gij u bezig?



{==48==} {>>pagina-aanduiding<<}



ordener. 
Geene treurige denkbeelden; maar beschikking, die de ernst der oogenblikken voorschrijft. Morgen waag ik een kamp op leven en dood met een monster, dat tot heden niet alleen ontoegankelijk, maar onoverwinnelijk was. Het is God bekénd, of met mijn bloed ook mijn leven voor uw vader, dáár mijne aderen niet zal ontstroomen. Voor die beslissende stonde dáár is, gevoel ik mij verplicht, om u een groot geheim te ontdekken. Toen ik nu omtrent anderhalf jaar geleden, u op het landgoed van uwen vader toevallig als de schoonste maagd van Denemarken leerden kennen, dong ik naar uwe liefde, doch wilde om mij zelfs wille met wedermin worden beloond. Ik gaf voor een onbemiddeld Edelman te zijn van Zweedschen stam, wien door zijnen vader niet dan eene uitmuntende opvoeding en eenige talenten als erfdeel was nagelaten. De vurige wensch van mijn hart werd verhoord. Uwe liefde maakte mij tot den gelukkigsten der stervelingen, en uw vader, verheven boven de vooroordeelen van zijnen, stand weigerde de hand zijner dochter niet aan den man, dien hij hoog achtte, ofschoon zijn aanstaande zoon geen vergeten Edelman; maar de erfzoon van Noorwegens Onderkoning was!....




aleide. 
Ordener, de zoon van eenen Vorst! ô verlaat mij doorluchtige doch wreede minnaar. Ik zie het, op uwe lippen zweeft het woord eeuwige scheiding.




ordener. 
Stel u gerust, meisjen! geen ander woord staat er op den bodem van mijn hart geschreven, dan dat van onoplosbare vereeniging: dan laat mij voortgaan! de tijd is te kostbaar Kort, nadat uw vader onze liefde had goedgekeurd, viel hij

{==49==} {>>pagina-aanduiding<<}
in ongenade, en beschuldigde men hem van samenspanning tegen de wetten des lands. Wetende, dat van ahlfeldt de hoofdbewerker was van den val uws vaders, trachtte ik met zijne familie in kennis te komen, ten einde de middelen te ontdekken, waardoor het hem gelukt was den braafsten burger van Koppenhagen in het verderf te storten. Mij den besten uitslag van deze pogingen voorstellende, beloofde ik uwen vader hem binnen het jaar bewijzen mijner trouw te geven, maar achtte het inmiddels raadzaam hem onkundig te laten van mijnen hoogen rang. Ik zag mij echter door mijne kennismaking met van ahlfeldt in al mijne verwachtingen te leur gesteld. Hij, noch zijn sluwe geheimschrijver musdaemon waren door mij te doorgronden, en het eenige gevolg mijner drukke bezoeken aan het huis van den rijkskanselier was, dat ik door hem op alle bals, en assemblées genoodigd werd, en dat de zoogenoemde groote wareld opentlijk verhaalde, wat bij den vader slechts in het geheim werd gewenscht, dat ik namelijk aan zijne wufte en op vermaak verzotte dochter, ulrika mijn hof maakte, en eerlang met haar in het huwelijk stond te treden.




aleide, 
droefgeestig. 
Ordener! gij bemint immers die ulrika van ahlfeldt niet?




ordener. 
Als men een diamant gevonden heeft, zal men dan geslepen glas den voorkeur geven? Aleide! wij zagen elkander in geen jaar: zoudt gij in dat tijdsbestek de schadelijke plant hebben aangekweekt, die men achterdocht heet? - Doch laat mij vervolgen! Verontwaardigd door het gerucht eener echtverbintenis, die het brandmerk des meineeds op mijne eer deed kleven, besloot ik mij neder te werpen voor de voeten van mijnen monarch, en hem te smeeken van ahlfeldt ter

{==50==} {>>pagina-aanduiding<<}
verantwoording te roepen, wegens zijn gedrag in de zaak van griffenfeldt: de tijding gewordt mij inmiddels, dat het den Kapitein dippolsen, den vriend van uwen vader, gelukt is, om de bewijzen zijner onschuld in te winnen, en dat hij zich naar de hoofdstad zal begeven, om die aan den Koning over te leveren. Ik zie daarop van mijn voornemen af, en begeef mij naar Drontheim, om dippolsen te spreken, en hem van mijne voorspraak bij de kroon te verzekeren. Hier aangekomen word ik als door een bliksemstraal getroffen. Dippolsen is vermoord, en zijne papieren zijn hem ontroofd...... (hij houdt op, overstelpt van aandoening en inspanning.)




aleide. 
Het overige is mij bekend.




ordener. 
Wees niet voorbarig, mijne geliefde! ik heb u nog zaken van gewicht mede te deelen. Eene wijze besturing der Voorzienigheid brengt mij in de gelegenheid om den moordenaar de papieren van uwen vader morgen te kunnen afvragen. Ik aarzel niet om er mij van te bedienen, en alles op het spel te zetten; dan ik wil, ik mag dit niet anders, dan als de echtgenoot van aleide van griffenfeldt. Wanneer ik in den strijd met het monster mijn en ondergang vind, dan betreure niet mijne geliefde mijnen dood; maar mijne weduwe vergiete in diepen rouw tranen bij mijne asch, en zij de erfgename mijner goederen (aleide onstuimig aan zijn hart drukkende,) aleide! nog in dit uur moet gij mijne gade worden.




aleide, 
bedeesd en verward. 
Ordener! een ongewoon vuur vlamt in uw oog. Uwe kusschen branden op mijn voorhoofd, uwe hand sluit zich krampachtig in de mijne; gij wilt toch niet....



{==51==} {>>pagina-aanduiding<<}



ordener. 
Dat mijne teederheid voor u in de grofste belediging der jonkvrouwelijke onschuld ontaarde. Neen! bij den Eeuwigen, dat wil ik niet. Mijne liefde moge het kenmerk der begeerte dragen; zij is dat niet. Aleide! heilig zijt ge mij, als de geestelijke zuster aan haren biechtvader behoort te zijn. Uwe onschuld is mij dierbaarder dan de onbesprokene eer van mijn zwaard, en toch - ten aanzien van God en zijne engelen, zult gij in dit uur de mijne worden, wanneer gij toestemt. Een Priester is mij in de nacht in mijne boot gevolgd. In den naam des hemels, zal hij ons, als het plechtige uur van middernacht slaat, in de oude vervallene bid-kapel van dit slot, als wettige echtgenooten vereenigen, en ons op het Evangelie den eed der trouwe doen afleggen. Stemt gij hierin toe mijne geliefde? want alleen vrijwillig moogt ge mij naar het outer volgen.




aleide. 
Ordener, de klimop volgt immers de beweging van den eikenstam, dien zij omslingert? maar mijn vader? Zal hij van de plechtigheid geen getuige zijn, opdat hij er zijnen zegen over uitspreke?




ordener. 
De zaak blijve hem een geheim, tot de uitslag van den strijd hem bekend is. Ben ik overwinnaar, dan zal mijne gade hem het eerst mijne zegepraal verkondigen; bezwijk ik, dan trooste hem de dochter des Onder-Konings.




aleide, 
met waardigheid. 
Edel mensch ik volg u naar de kapel? waar is de Priester?




ordener, 
haar met verrukking te voet vallende. 
Aleide, gij zijt een engel. Uwe liefde schenkt mij het

{==52==} {>>pagina-aanduiding<<}
voorgevoel der overwinning; zij verstaalt de kracht in mijne spieren, en doet mij haken naar de strijd, als de adelaar naar de berglucht.




aleide, 
de hand op zijn voorhoofd leggende. 
Laat mij het hoofd zegenen, waarin zoo vele goede gedachten wonen. (een kusch op zijn voorhoofd drukkende.) Laat mij een reine kusch drukken, op de plaats, waar de laauwerkrans pralen zal. (Zij snijdt eene harer lokken af en geeft die aan ordener.) In den voortijd schonk de jonkvrouw haren ridder een sluier, en hij geloofde zich onverwinnelijk: als den kampvechter voor de eere van mijn geslacht, bied ik u deze hairlok, ten onderpand mijner eeuwige trouwe.




ordener, 
opstaande. 
Die hairlok ruste op mijn hart; de adem Gods zweve er over, en een ondoordringbaar pantser beschut mijne borst.


De klok slaat twaalf uren: een priester verschijnt op den achtergrond, eene waschkaars in de eene, een bijbel in de andere hand.


Achtste tooneel.

de vorigen. een priester.


de priester. 
Het uur is daar. Het outer wacht.




ordener. 
Wij zijn gereed Eerwaarde! (tot aleide, haar de hand biedende) bruid wilt gij uwen verloofde volgen?




aleide, 
plechtig. 
Man mijner keuze! ja! - Ik behoor u voor eeuwig.


ordener en aleide gaan heen, voorgelicht door den Priester; de gordijn valt.




{==53==} {>>pagina-aanduiding<<}

Tweede bedrijf.


Het gevecht.


En grijpt hem bij den baard met d'één, den degen 
Gereed in de andre hand. 
 
vondel. 





{==54==} {>>pagina-aanduiding<<}

Personaadjen.


DE GRAAF VAN AHLFELDT.

DE GRAVIN.

FREDERIK.

MUSDAEMON.

NORNA.

HAN VAN IJSLAND:

ORDENER.

SPIAGUDRY.

MIJNWERKERS.





{==55==} {>>pagina-aanduiding<<}

Eerste gedeelte.

Eene groote zaal op het kasteel van den Graaf van ahlfeldt, gelegen buiten Drontheim. Twee groote deuren op den achtergrond geleiden tot een terras, van waar men het uitzicht heeft op de met sparren begroeide bergen. De meubelen zijn eenvoudig en ouderwetsch, en vormen den overgang van het gothische tot het moderne.

Eerste tooneel.

de graaf en de gravin van ahlfeldt.


de graaf, 
zittende aan eene kleine tafel met papieren voor zich. 
Hm! de vrucht begint te rijpen; het zal spoedig tijd worden die te plukken. Men ga met omzichtigheid voort op den ingeslagenen weg. (Hij zet zich tot schrijven)




de gravin, 
zit op eene sopha aan eene andere tafel, waarop eene kooi, met een kanarie vogel slaat: zij is prachtig gekleed. 
Inderdaad! mijn heer, de rijkskanselier, het lot van dezen vogel heeft veel van het mijne.




de graaf. 
Zeer licht mooglijk: uwe vederen zijn beide bont genoeg.


(Hij gaat voort met schrijven.)

{==56==} {>>pagina-aanduiding<<}



de gravin. 
Blijft de generaal thorweck nog bij zijn voornemen, om een bal te Droutheim aan de Officieren der bezetting te geven?




de graaf. 
Sedert de geboorte van onzen zoon frederik heb ik de dansschoenen ter zijde gelegd. (Hij maakt een brief toe, en schelt.)


Een bediende, komt binnen.


de graaf, 
den bediende den brief gevende. 
Laten wilhelm en orugix welgewapend opzitten, en dezen brief naar den burgemeester van Loevig brengen.


de bediende, buigt zich en vertrekt.


de graaf, 
zet zich weder tot het schrijven, en zegt: 
Indien de bezetting van Drontheim voor zich te kort schiet, dan zijn er te Skongen nog ruiters, (hij schrijft voort.)




de gravin, 
ongeduldig en schamper. 
Hoe lang zal het uwe genade nog behagen, mij aan het schrijven van brieven op te offeren?




de graaf, 
laconisch. 
Tot mijne brieven zijn afgeschreven.




de gravin, 
hem de pen uit de hand rukkende. 
Neen, zoo lang als ik het goedkeur.




de graaf, 
zeer bedaard een andere pen nemende. 
Elphege, gij weet immers bij ondervinding, dat ik een doodvijand van vrouwen regeringen ben?




de gravin. 
Graaf! gij zijt onverdraaglijk; maar gij vergeet, dat het der vrouwen nooit ontbreekt aan middelen, om zich te wreken.



{==57==} {>>pagina-aanduiding<<}



de graaf. 
Zulk eene bedreiging hoorde ik reeds twintig jaren geleden van uwe lippen vloeien,




de gravin. 
Wie zegt u, dat ik er nooit eenig gevolg aan gaf?




de graaf. 
Het staat aan uw geweten alleen, om u die vraag voldoende te beantwoorden. Het hart eener vrouw is moeijelijker te doorgronden dan de draaikolk in het meir Smiazen.




de gravin. 
En het is gemakkelijker om de ijsvelden boven Walderhog in den maneschijn te ontdooien, dan om u in eenig vuur te brengen.




de graaf. 
Daarom is ook de zinspreuk van mijn geslacht semper idem. (Hij schrijft nog eenige oogenblikken; staat vervolgens op, en nadert de gravin, die zich inmiddels wederom heeft nedergezet.) Thands zijn mijne bezigheden verricht, en niets zal mij aangenamer wezen, dan wanneer de gravin van ahlfeldt zich eenige oogenblikken met haren gemaal wil bezig houden.




de gravin, 
ter zijde. 
Waar niets is, verliest de Keizer zijn recht. Ik wil van de nood eene deugd maken. (Overluid.) De gravin zal de wenschen van haren gemaal zeer gaarne bevredigen, mits deze haar thands de redenen ontwikkele, waarom zij zoo plotseling Koppenhagen heeft moeten verlaten, en zich opsluiten in dit somber kasteel.




de graaf. 
Die redenen elphege! zijn u even goed bekend als

{==58==} {>>pagina-aanduiding<<}
mij. De plotselinge verkoeling van den zoon des Onder-Konings, jegens ulrika, en de noodlottige wijze, waardoor dus het gerucht werd gelogenstraft, hetwelk wij van beider echtvereeniging uitstrooiden, deden mij immers besluiten onze dochter eenigen tijd te doen verblijven bij den Graaf van dannebrog, en mij met u herwaarts te begeven, ten einde de voetstappen te kunnen nagaan van ulrikaas trouwlooozen minnaar.




De gravin. 
Gij ontwijkt een voldoend antwoord, door mijne vragen met wedervragen te beantwoorden. Het is ulrikaas verijdelde echtverbindtenis niet, die u Koppenhagen heeft doen verlaten. Indien dit zoo ware, dan zoudt gij musdaemon niet hebben medegenomen. Wanneer die mensch uw reisgenoot is, dan zijn er gewichtiger zaken op het tapijt. Maar ga voort met mij die zaken te verhelen; wellicht zal de geheimschrijver mededeelender zijn dan zijn heer.




de graaf. 
Elphege, gij zoudt u dus kunnen vernederen?




de gravin, 
trotsch. 
Wanneer mijn gemaal mij vernedert door mij zijn vertrouwen te weigeren, dan zie ik er geene laagheid in om langs een geoorloofden weg plannen na te vorschen, van welker goeden uitslag zijne eer en leven afhangen.




de graaf, 
ter zijde. 
Zij heeft gelijk: ik wil haar eenig licht verschaffen. (overluid.) Elphege, ik mag immers op uwe stilzwijgendheid rekenen?



{==59==} {>>pagina-aanduiding<<}



de gravin. 
Na dat ik uwen naam draag, heb ik gelegenheid gehad mij in die kunst te oefenen.




de graaf. 
Welnu dan, verneem alles! Wij bevinden ons eigentlijk hier ter oorzaak van den gehaatten griffenfeldt. Het is u bekend hoe hij een jaar geleden tot levenslange gevangenschap op het slot Munkholm veroordeeld werd: niettegenstaande dit kasteel hetwelk in de overlevering het leeuwen hol van Sleeswijk heet, door de zee omgeven wordt, is de stem van den grijzaart op de vaste kust doorgedrongen, en schijnt zij hier en daar weêrklank te vinden. Zekere dippolsen, een soldaat van fortuin, moet den gevangene beloofd hebben hem bij den Koning te zullen rechtvaardigen. Eer deze rechtvaardiging den throon kan naderen, moest er een middel gebezigd worden, hetwelk niet alleen den gevreesden donder ten afleider verstrekte, maar dat tevens aan griffenfeldt den slag toebracht, die hem voor altijd deed tuimelen van de hoogte, waarop hij onzes ondanks nog staat. Musdaemon heeft met de hem eigene doortraptheid in het gevaar voorzien, en zorg gedragen, dat dippolsen van de lijst der levenden zij uitgewischt, al eer hij zich op het register doe plaatsen, van hen welke bij christiern den Ve ten gehoor trachten te worden toegelaten; terwijl hij door zijne handlangers de bergwerkers dagelijks laat opruien, om in naam van griffenfeldt de vaan des opstands in Noorwegen te planten. Zoodra deze gebeurtenis plaats heeft, rukten de talrijke krijgsbenden, welke door mijne zorg in Skongen, Bergen en Droutheim zijn verzameld, tegen de opstandelingen te wapen, vernietigen het mijngespuis, en dempen de volksbeweging op eene bloedige wijze.



{==60==} {>>pagina-aanduiding<<}



de gravin. 
En griffenfeldt?.....




de graaf. 
Wordt als opstandeling des doods schuldig verklaard, en sterft als hoogverrader door het zwaard van den scherprechter.




de gravin. 
En wat winnen wij bij dat alles?




de graaf. 
De zekerheid, om niet alleen te blijven wie wij zijn; maar om hier in Denemarken, inderdaad te gebieden, en een Koning in schijn te doen regeren.




de gravin, 
huiverend. 
Valsche aanklacht, bloedvergieten en eene schavotvertooning. Neen, ik twijfel er niet meer aan: Musdaemon is uw raadsman geweest.




een bediende. 
De geheimschrijver van uwe genade, rijdt zoo even het slotplein op, en laat vragen, of het u goeddunkt hem bij zich te ontfangen.




de graaf. 
Hij zal ons welkom zijn.


(de bediende vertrekt.)


Tweede tooneel.

de vorigen. musdaemon.


musdaemon, 
in een mantel met bont gevoederd en een bonte muts op het hoofd. 
Vergeef mij, genadige Heer, dat ik zoo laat van mijne ontdekkingsreize terug kom! Het heeft avonturen voor mij gere-
{==61==} {>>pagina-aanduiding<<}
gend; ik ben daarom ook zoo afgemat als een koninklijke roeier, die tegen den stroom op, eene sloep van de vaste kust naar Koppenhagen heeft gebracht.




de gravin, 
met eenige vertrouwelijke bezorgdheid tot musdaemon. 
Gij zijt afgemat. Zal ik u eenige verkwikking doen geven?




musdaemon, 
met eene stootende vrijpostigheid, die zeer afsteekt met den eerbiedigen toon, welken hij tegen van ahlfeldt voert. 
Ik gloei van buiten, en verkleum van binnen. Geen wonder! de eerste najaarssneeuw heeft mij te Skongen begroet, zoodat de vlokken mijne hairen voor hunnen tijd doen grijnze. (Hij schudt de sneeuw uit zijne lokken.) Dan, ik vergeet het beantwoorden uwer menschlievende vraag, dat echter toestemmend luidt. Ja! uit uwe hand wenschte ik gaarne een glas Noordschen nektar te ontfangen.


de graaf, schelt zeer hard, waarop dadelijk een bediende binnen komt.


de bediende. 
Wat begeert uwe genade?




de graaf. 
Spoedig een kom punch voor mijn Secretaris.


de bediende vertrekt.


musdaemon, 
kruipend vleiend. 
Uwe genade is al te vriendelijk, al te voorkomend. Trouwens de ijver om u te dienen, is de oorzaak van den vermoeiden toestand, waarin ik mij bevind.


de bediende, komt binnen met een zilveren schenkblad, waarop een kom punch en drie krystallen glazen staan.

{==62==} {>>pagina-aanduiding<<}



de graaf. 
Plaats dat alles op de tafel en vertrek.


de bediende, buigt zich en gaat heen.


de gravin, 
tot musdaemon. 
Zal ik u een glas inschenken?




musdaemon, 
zoodanig, dat ahlfeldt het niet kan hooren. 
Zeer gaarne! Dit is een Goden drank, zelfs dan wanneer geene Hébé hem toedient.




de gravin, 
met verkropte woede en zacht. 
Onbeschaamde!




musdaemon, 
het glas aan de lippen brengende. 
Uw welzijn genadige vrouw!




de graaf, 
eenigzins ongeduldig tot musdaemon ter zijde. 
Ik ben verlangend iets te weten.




musdaeman, 
gaat nogmaals inschenken. 
Uw welzijn, genadige Heer! (hij nadert bij het uiten dezer woorden den graaf, en vraagt hem op zachten toon.) Is elphege in het geheim?




de graaf, 
met gekunstelde waardigheid. 
Ik heb hare genade, de gravin van ahlfeldt van onze plannen ingelicht.




musdaemon. 
Uitmuntend: ik ga dadelijk over tot mijn verslag. Ik was gelukkig in mijne ondernemingen. Ziedaar, hebt gij uwe beurs terug. (Hij geeft hem eene beurs.)



{==63==} {>>pagina-aanduiding<<}



de graaf. 
Wat beteekent dit goud?




musdaemon. 
Het is mij door uwe genade ter hand gesteld geworden, om de gedienstige handen te betalen, die dippolsen den weg naar eene andere wareld zouden wijzen. Onvoorziene omstandigheden hebben die voorzorgen nogthands doen vervallen.




de graaf, 
verwonderd. 
Hoe zoo? Kapitein dippolsen?




musdaemon. 
Kapitein dippolsen is op het boek der levenden uitgeschrapt.




de graaf. 
En zonder onze medewerking?




musdaemon. 
Ten volle! Hij is op de oevers van Urchtal vermoord en uitgeschud gevonden.




de graaf, 
hem de beurs gevende. 
Ontfang deze beurs voor uwe goede tijding. Die doode hond zal ons niet meer bijten; maar het ijzeren kistjen met de papieren? Waar bevindt zich dat?




musdaemon. 
Evenmin te Munkholm als te Drontheim, maar in handen van den moordenaar?




de graaf. 
Wie is die gedienstige?




musdaemon. 
Han van ijsland?



{==64==} {>>pagina-aanduiding<<}



de graaf. 
Han van ijsland? die stoutmoedige roover, welken wij aan het hoofd der opstandelingen wilden plaatsen?




musdarmon. 
Dezelfde, doch wien ik nergens heb kunnen opsporen, schoon ik mij in alle grotten en gangen van hier tot Loevig heb gewaagd. Gij behoeft u echter over dezen uitslag niet te bekommeren; want ik heb op mijne reize kennis gemaakt met een woesten en ondernemenden bergbewoner, een athleet, lang en zwaar als een Germaansche eik, met een stem, zoo schor als een gier, en wreeder dan een uitgehongerde wolf. Hij moet op han gelijken, als de ééne tijger op den anderen.




de graaf. 
Is han dan zoo groot van gestalte?




musdaemon. 
Volgens het algemeen zeggen, is het een reus; een tweede goliath, maar die nog geen david heeft ontmoet, die het waagde om hem een steen toe te slingeren.




de graaf, 
te vreden. 
Musdaemon, ik bewonder uwe bekwaamheid. Zal de opstand spoedig uitbreken? Wij behooren dit ten naauwkeurigste te weten, ten einde de krijgsbenden te doen oprukken.




musdaeman. 
De opstand is dáár, als wij het teeken geven. De vaandels, waarop de woorden: leve de vrijheid! leve griffenfeldt! geschreven staan, zijn bij de aanvoerders rondgedeeld. De vlam des oproers moet het eerst in 't Noorden uitslaan, en zich van daar langs Sandmaer tot Konsberg verspreiden. Op de steile rots, aan den oever der zee gele-
{==65==} {>>pagina-aanduiding<<}
gen en de gierenhals genaamd, zal een groot vuur worden ontstoken, in schijn om de mijnwerkers te verzamelen, wier getal meer dan twee duizend bedragen zal; maar inderdaad om den Deenschen soldaten het juiste oogenblik op te geven, waarin het wild zich lichtzinnig in de strikken van den jager verwart.




de graaf. 
Musdaemon, gij zijt de getrouwste mijner onderhoorigen. Van nu af aan houdt gij op mijn secretaris te zijn; ik benoem u ad vitam tot geheimschrijver der groot kanselarij, terwijl ik nog dezen avond schriftelijk bij den Koning voor u om de ridder-orde van Dannebrog verzoek.




musdaemon. 
Hoe, uwe genade zoude de goedheid hebben?




de graaf. 
Om ten derde male iets voor u te vragen, wat u tot heden toe altijd geweigerd werd, op grond van uwe afkomst en maagschap met den scherprichter.




musdaemon, 
met verbeten toorn. 
Uwe genade is echter boven die zwakheid verheven, en erkent de dringende behoefte, die iedere beschaafde maatschappij aan een beul heeft?




de graaf. 
Hm! geestig aangemerkt? - Hebt gij niets van het kasteel Munkholm vernomen?




musdaemon. 
Ja, maar weinig stichtelijks: de zoon van den Onder-Koning moet er de verloopene nacht bij den staatsgevangene hebben doorgebracht.



{==66==} {>>pagina-aanduiding<<}



de graaf. 
Ongelooflijk: mijn zoon frederik heeft er het bevel over de bezetting.




musdaemon. 
Spoedig zal uwe genade uit zijnen mond vernemen wat er van de zaak is; want de Luitenant, is naar het zeggen van den sergeant der compagnie, dien ik te Drontheim sprak, voornemens om u nog heden een bezoek te brengen.




de gravin, 
die tot hiertoe onder den schijn van aan een tapijtwerk te borduren, zeer aandachtig en met belangstelling heeft geluisterd. 
Hoe, mijn frederik hier komen! Dat zou eene aangename verrassing voor mij wezen!




de graaf, 
phlegmatiek. 
Ik heb vrede met zijne komst, mits hij er geen dienstplicht door verzuime.




de gravin. 
Spaar uwe soldaten philosophie tot nader gelegenheid; ik zie onzen zoon deze zaal naderen.




de graaf. 
Ja waarachtig, daar is de jongen reeds! de montering staat hem voortreffelijk.




Derde tooneel.

de vorigen. frederik van ahlfeldt.


frederik van ahlfeldt, 
met den toon der verwondering. 
Gij hier mijne moeder! ik dacht dat gij u voor het minst te Bergen zoudt hebben opgehouden, om u schadeloos te stellen voor het gemis van Koppenhagen.



{==67==} {>>pagina-aanduiding<<}



de gravin, 
hem liefkozende. 
Gij hadt dus niet gewacht mij hier te vinden? Ik dacht mijn frederik, dat de zucht om mij te zien, u herwaarts dreef.




frederik, 
lichtzinnig. 
De verveling alleen heeft mij Munkholm voor vier en twintig uren doen verlaten.




de graaf. 
Gij hebt immers behoorlijk verlof?




frederik. 
Door den Generaal zelven onderteekend. (tot de gravin.) Het verheugt mij intusschen u hier te ontmoeten, daar ge mij op eenige gewichtige vragen antwoord kunt geven. Draagt men in de hoofdstad die rozenroode kragen nog aan de hofrokken, en hebt gij er aan gedacht, om mij een fleschjen huile de Jouvence en wat Eau de Luce mede te brengen?




de gravin, 
weemoedig. 
Frederik, uwe moeder was ziek, en werd daardoor belet, om aan zulke kleinigheden te denken.




frederik. 
Als ik weg ben, dan is het: uit het oog, uit het hart. Dan wordt er aan niets gedacht wat mij betreft. Hoe maken het mijne twee Engelsche windhonden? - Heeft men mijn papegaai van Batavia wel behoorlijk van suiker voorzien, en heeft het mijn Braziliaanschen aap niet aan Valence amandelen ontbroken, en zijn de rijstvogeltjes wel op het Zuiden gehangen, en op zijn tijd in de zon gezet? (met wrevelige verwaandheid.) Ik zou wel durven wedden, dat men zich zeer weinig met de arme beesten zal bemoeid hebben.



{==68==} {>>pagina-aanduiding<<}



de graaf, 
schamper. 
Frederik! bijaldien het gekletter uwer sporen, en de klank van uw zwaard, dat zich onder uwe driftige gebaarden in de schede beweegt, mij niet van het tegendeel overtuigde, dan zoude ik bijna gelooven, dat eene oude vrijster, en geen man in uwe monteering stak.




musdaemon, 
geslepen. 
Uwe genade beoordeelt den Jonkheer wat al te streng. Het angstvallig vernemen naar zijne lievelings dieren pleit voor het gevoelige van zijn inborst, terwijl het niet dan in hem te prijzen is, dat hij zich aan de modes laat gelegen leggen. Er bevindt zich immers op het kasteel van Munkholm eene schoon heid, die thands door de zee van hare aanbidders is verwijderd?




frederik. 
Maar die de deugd in eigen persoon is, en die door haren vader evenzeer bewaakt wordt, als weleer andromeda door het Zeemonster.




de graaf, 
tot frederik. 
Gij spreekt van het slot Munkholm: dit herinnert mij, dat gij in de afgeloopen nacht, eene onvoorzichtigheid hebt begaan:




frederik, 
verwonderd. 
Eene onvoorzichtigheid? En welke?




de graaf. 
Gij hebt ordener van guldenleeuw, erfzoon des Onder-Konings, toegang verschaft tot mijn vijand griffenfeldt.




frederik. 
Wie zegt dat, mijn vader?




de graaf. 
musdaemon.



{==69==} {>>pagina-aanduiding<<}



frederik. 
musdaemon liegt. Een vreemdeling heeft zich op het kasteel vertoond, voorzien met een eigenhandig verlof van den Koning.




musdaemon. 
Die vreemdeling was ordener. De Luitenant van ahlfeldt is dus wat voorbarig met mij een leugenaar te noemen.




frederik. 
Welnu! En indien dit zoo ware! Hoe had ik dan anders te Munkholm kunnen handelen?




musdaemon. 
Gij wist immers, dat griffenfeldt de vijand van zijne genade was; dat gij op de vesting macht had om te handelen, en dat de zee diep is.




frederik. 
gebelgd. 
Ik weet, dat ik als een eerlijk Officier van den Deenschen Koning, een staatsgevangene heb bewaakt; dat ik als de zoon van een edelman een duellum remotum heb toegestemd, en - eindelijk weet ik, dat musdaemon, de schrijver van mijnen vader, maar mijn aanklager of leermeester niet is. (Zijne moeder de hand kussende.) Vaarwel, Mevrouw! ik ga eens zien, of mijn Normandische hengst behoorlijk is geroskamd, nadat men het schoone dier op de stal heeft gebracht. (tot den graaf.) Waarlijk gij hebt nooit fraaier schimmel gezien, ik heb hem eergisteren van een Officier te Munkholm gekocht: hij is fier en tevens zoo gedwee, dat ik in het geheel geene karwats bij hem behoef. (Musdaemon, onder het heengaan veelbeteekenend aanziende.) Dit is ook de reden, dat ik er hier geene heb medegebracht.



{==70==} {>>pagina-aanduiding<<}



musdaemon. 
In het bijzijn van uwen vader, zou voor u de roede beter te pas komen.




frederik, 
heengaande. 
Wanneer een ander als musdaemon zoodanige belediging uitbraakte, koste hem dit het leven. Vergeet dat niet. (Hij gaat.)




de graaf 
De jongen vereenigt met al zijne Fransche zotheden, een moedig en ridderlijk charakter. Ik wil hem volgen, en zijne gramschap ter nederzetten; eendracht maakt macht: niets zou ons verderfelijker zijn, dan inwendige tweespalt. (Hij volgt zijnen zoon.)




Vierde tooneel.

de gravin van ahlfeldt. musdaemon.


musdaemon. 
Elphege, ik heb redenen om mij jegens u over onzen zoon te beklagen.




de gravin, 
geveinsd. 
Mijn heer musdaemon! onzen zoon? Wien bedoelt gij daarmede?




musdaemon, 
gemeenzaam. 
Den Luitenant van ahlfeldt, elphege. Het is immers vijf en twintig jaren geleden, dat wij elkander kennen, en frederik is eerst twee en twintig zomers oud?




de gravin, 
Ongelukkige, waar herinnert gij mij aan? (Zij wil vertrekken.)




musdaemon, 
gebiedend. 
Blijft hier elphege! Gij spreekt van herinneringen, maar

{==71==} {>>pagina-aanduiding<<}
doet daar kwalijk aan. Ik wil het verledene niet voor u terug roepen, doch u alleen eenige wenken voor de toekomst geven. Zet u neder! (De gravin doet het; hij vervolgt bedaard en ijskoud.) Onze zomertijd is voorbij; de uren zijn daar henen, waarin elphege den jeugdigen Secretaris in de armen zonk, wanneer haar echtgenoot in de kanselarij aan het gebouw zijner grootheid arbeidde; maar ook de opgewondenheid is verdwenen, waarmede de verliefde rinaldo aan de voeten zijner armida knielde. Staatszorgen en gewetensangsten hebben mijn voorhoofd met voren doorploegd, en mijne hairen doen uitvallen, terwijl uwe lichtzinnigheid de Aegide was, die u voor de herfstvlagen des levens vrij waarde; maar (met verheffing van toon) Gravinne van ahlfeldt, als de gouden eeuw der liefde voorbij is, dan breekt die der vertrouwelijkheid aan, en die heb ik recht om van u te vorderen. Ik ben tot driewerf toe beledigd. Uw gemaal heeft mij mijne afkomst verweten, uw zoon, heeft mij gedreigd; gij hebt gepoogd onze vorige betrekking onder het masker der verachting te verloochenen. Dat is te veel voor musdaemon, en wanneer gij geen zorg draagt, dat men mij voortaan dergelijke ergernis bespare, dan verkoop ik het leven van frederik aan han van ijsland, maak u bij den Graaf als overspeelster bekend, en klaag hem als valschen handschriftmaker en hoogverrader bij den Koning aan.




de gravin. 
Musdaemon, gij behandelt mij niet anders dan ik verdien. Uwe helsche bedreigingen rechtvaardigen de wroegingen, die mijne ziel verscheurden, toen ik mij in een oogenblik van begoocheling aan uwe omhelzingen overgaf. Ik was destijds jong en zonder ondervinding, en beminde den kruipenden vleier meer, dan den kalmen echtgenoot,

{==72==} {>>pagina-aanduiding<<}
dien ik alleen op last van mijnen vader de hand als gade toereikte. Dat zij getuigen waren van dit gesprek, die adelijke jonkvrouwen, welke door den luim harer ouders aan eenen man van rang verkocht, het oogenblik zegenen, waarin zij haren naam met eenen nog meer schitterenden verwisselen! ô Dat ik die verdwaalden konde toeroepen: keert terug: doet liever voor het altaar de gelofte eener eeuwige kuischheid, dan dat gij den eed der trouwe zweert aan eenen man, die met uwe liefde speelt, als met een mode beuzeling, en die u ijs en lood schenkt, waar gij vuur en goud begeert! Maar dat ik er dan ook bij konde voegen: ongelukkige slachtoffers die te midden van frissche stroomen en bekoorlijke vruchten, als Tantalus versmacht; zijt op uwe hoede, wanneer een zoon der hel, in het gewaad van eenen engel des lichts getooid, zich tusschen u en de gestalte van uwen echtgenoot plaatst, en u den schoonen jongeling met den verwelkten hoveling doet vergelijken. Adelijke jonkvrouwen, de rust uwer ziel hangt van die vergelijking af!




musdaemon. 
Elphege, matig die uitdrukkingen, die beter voegen op een tooneel, dan in het voorvertrek van een staats-dienaar. Uw echtgenoot kan immers elk oogenblik hier zijn?




de gravin. 
De man, dien gij als hoogverrader wilt aanklagen, boezemt u die nog vreeze in? dat musdaemon waarborgt mij, dat hij in uwe gedachten hooger staat aangeschreven, dan ik mij voor u vernederd gevoel. Van nu af aan verbied ik u mij met andere uitdrukkingen aan te spreken, dan die welke u mijn rang voorschrijft: maar hoed u vooral op frederik van ahlfeldt, den erfgenaam van den Kanselier des rijks een vaderschap te doen gelden, dat ik voor God en menschen zoude loochenen. Musdaemon, toen gij nog schoon en onder-
{==73==} {>>pagina-aanduiding<<}
geschikt waart, moogt gij de gunsteling van elphege geweest zijn, gelijk die blanke paadjen, zich verheugde in de teederheid van zekere Zweedsche Koningin, de vader van frederik zijt gij evenmin, als ik eenige waarde hecht aan uwe laffe bedreigingen.


(Zij vertrekt met waardigheid.)


Vijfde tooneel.



musdaemon, 
alleen. 
Een wijsgeer heeft gezegd: ga eenen leeftijd om met eene vrouw, en nog zal haar inborst u een raadsel gebleven zijn. Hij heeft gelijk. Wie had immer die opwelling van gramschap in een ijdel schepsel als elphege vermoed? - Dan de zaak is niet te verhelpen: de oorlog is begonnen: ik wil dien voeren met list en geweld, tot dat in den worstelkamp op leven en dood een van ons beiden zijn ondergang zal hebben gevonden. (Hij neemt een zakboekje en schrijft er in.) Wanneer ik deze namen op het perkament doorhaal, dan zal er een bloedig spel om hoofden hebben plaats gehad.




Zesde tooneel.

de graaf van ahlfedt, musdaemon


de graaf. 
Ik heb mijnen zoon te vreden gesteld. Gaarne wil hij u de hand der verzoening reiken. Hij is als buskruid; wanneer de ontploffing van zijne gramschap voorbij is, blijft er geen spoor van zijn toorn over.




musdaemon, 
geveinsd. 
De zoon van den genadigen Heer behoeft mij de hand niet toe te reiken. Waar geen vriendschap bestond, is de verzoening overbodig. De ijver om u te dienen deed mij

{==74==} {>>pagina-aanduiding<<}
wellicht onvoorzichttg zijn in de keuze mijner woorden. Uwe genade weet, dat het hart mij te veel op den tong ligt.




de graaf. 
Nu, dat zij zoo! - spreken wij thands over de groote zaak. (Men hoort een waldhoren:) Ha! dat zullen de knapen zijn, die ik te paard naar den burgemeester van Loevig heb gezonden.


een bediende, reikt den Graaf een brief over en vertrekt.


de graaf. 
Juist! - Alles gaat naar wensch. Wilhelm en orugix zijn terug. Musdaemon, terwijl gij werkzaam waart, heb ik den tijd ook niet aan het spinrokken mijner vrouw verbeuzeld. Ook te Loevig breekt morgen een oproer onder de visschers uit, die door zekeren jarl worden aangevoerd, en zich bij den gierenhals met de mijnwerkers zullen vereenigen.




musdaemon. 
Zullen de busschieters het niet te kwaad krijgen?




de graaf. 
Wat zegt een handvol van dat visschersgespuis min of meer tegen een geregelde krijgsbende? Naar mate de opstand ernstiger is, zal de roem van mij, die haar dempte grooter, en de val van griffenfeldt te zekerder zijn. Zijt gij reisvaardig om nog in dit oogenblik mijne bevelen te ontfangen?




musdaemon, 
kruipend. 
Uwe genade spreke: - U te gehoorzamen is de hoogste plicht van mijn leven.




de graaf. 
Wel nu dan, tracht door verspieders uit te vorschen, waar

{==75==} {>>pagina-aanduiding<<}
de zoon van den Onder-Koning zich bevindt. Indien men zich in het geheim van hem meester kan maken, dan is een dolksteek mij altijd meerder waard, dan een ijzeren handboei.




musdaemon. 
Ik heb u verstaan, genadige Heer, maar staal wordt dikwerf tegen goud opgewogen. Zekere lieden doen niets, zonder dubbel loon.




de graaf, 
hem een goudbeurs gevende. 
Eene zamenzwering is met betrekking tot het geld, een waar vat der Danaïden. Ziedaar!




musdaemon. 
Mijn genadige meester, mijn ijver om u te dienen is grenzeloos.




de graaf. 
En de beurzen uwer handlangers bodemloos. Dan, gaan wij over tot het tweede voorname punt: gij zult zorg dragen, dat die bergreus, die gewaande han van ijsland morgen hier zij, ten einde ik de spil zie, waarop de onderneming draaien zal.




musdaemon. 
Als wederom de middagzon de heuvelen van Kìölen beschijnt, zult gij uwe nieuwsgierigheid bevredigen door de beschouwing van een Noorman, die den grootsten Heiduk van Keizer ferdinandus in kracht en gestalte overtreft.




de graaf. 
Het is wel! Ik reken daarop: Thands heb ik niets meer te bevelen.




musdaemon, 
ter zijde. 
Dat behoeft ook niet; want de maat uwer laaghartigheden

{==76==} {>>pagina-aanduiding<<}
is vol. (Overluid en voor den Graaf zich eerbiedig buigende.) Vaarwel! het geluk bekroone onze ondernemingen. (Hij vertrekt.)




Zevende tooneel.



de graaf, 
alleen. 
Onze ondernemingen? Kortzichtige dwaas! meent gij, dat ik om uwent wil rust, eer en leven op het spel zoude zetten? neen, de kaart, waarop ik houde is een Heer, het belang, dat ik in den Boer schijn te stellen, dient alleen om den Croupier zand in de oogen te werpen. Musdaemon, uw broeder is beul te Skongen, en uw vader was rijknecht te Sleeswijk, terwijl uwe moeder te Bergen met den ijzeren karkant op het marktveld kennis maakte. Gij verbeeldt u lichtvaardig, dat de tijd een sluier over deze sieraden van uwen stamboom heeft geworpen: die sluier is even doordringbaar als het waas der vleierij, waarmede gij uwe onbeschaamdheid te mij waarts opsiert! De kwaadsprekende wereld heeft mij somwijlen ingefluisterd, dat gij mijner huwelijks eer een graf hadt gedolven. Ik wil dat teedere punt niet onderzoeken: genoeg zij het dat de schijn tegen u is, en dat uw broeder de Scherprichter u spoedig een dienst zal bewijzen, waarbij het u aan woorden zal ontbreken, om hem uwe erkentelijkheid te betuigen.


(De Gordijn valt.)




{==77==} {>>pagina-aanduiding<<}

Tweede gedeelte.

Eene woeste plaats, met steenrotsen en besneeuwde pijnboomen omgeven. Ter linkerzijde van den aanschouwer is eene hut uit ruwe steenen onregelmatig opgetrokken; ter rechterzijde ontdekt men eene grot, waarbij de overblijfselen van een oud afgodsbeeld en een altaar worden waargenomen, op den achtergrond is de met sneeuw bedekte weg door een blok van steen afgesloten, achter hetwelk men de zee ziet golven, en zeer in de verte de torens van het kasteel Munkholm. Het is nacht, en eene heldere maneschijn verlicht het indrukwekkend natuurtafereel.

Eerste tooneel.



norna, 
in een mantel, en met een wandelstok in de hand. 
Goddank! de moeilijke reize is volbragt: ik bevind mij dan, na twaalf uren langs rotspaden en onbezochte wegen te hebben gezworven, voor de kluis van den eerwaardigen grijzaart, bij wien ik zoo dikwerf troost zocht, als de wereld mij miskende, en mijn onrustige zoon mijn hart met bekommernis vervulde. Thands kom ik eenen laatsten plicht bij hem vervullen; ik kom hem den dood van mijnen jeugdigen Gill verhalen, en hem een geheim ontdekken, dat vijf en twintig jaren in mijnen boezem besloten lag. Dan, welk een huivering bevangt mij, nu ik gereed sta, om mij aan den stillen hutbewoner te doen kennen? Het

{==78==} {>>pagina-aanduiding<<}
is als of mijn te berge rijzend hair, mijn hevig kloppend hart en het gekrijsch der nachtvogelen mij toeroept: keer terug! iets vreesselijks wacht op u! zou het zijn, omdat ik ongelukkige, wie eene bijgeloovige menigte van tooverij beschuldigt, aan voorteekenen hecht, waarboven de ziel van den geloovige zich meest verheffen: maar ach! die adelaar, welken ik gisteren, door een onzichtbaar schot getroffen, voor mijne voeten, op het strand stervend zag nederploffen; die wreede wolf, dien ik uit eenen afgrond mij aan zag grimmen, en dan die in beerenhuid gehulde jager, die mij met een reusachtigen ijsbeer aan een keten op een smallen bergkruin voorging, en plotseling in eene der kloven verdwijnende mij door zijne gedaante, aan een wezen herinnerde, waaraan ik niet dan met afgrijzen denken mag: aan een wezen...... houd op folterende verbeelding met mij een monster voor te spiegelen, dat mij mijne onschuld in vloek, mijne vreugd in foltering, mijne kalmte in razernij, mijne liefde in haat, mijnen hemel in eene hel deed verkeeren. (Men hoort achter eene der rotsen een honend lagchen, en ziet een verwijderd fakkellicht, hetwelk op het afgodsbeeld de breede schaduw van eenen man werpt. Norna geeft een gil.) Daar is het spooksel weder! waarheen gevlucht? waar anders dan bij u, vroome kluizenaar! (Zij klopt aan de Steenen kluis, het licht verdwijnt: een kluizenaar in een grof gewaad, en met een zeer langen koolzwarten baard treedt buiten.




Tweede tooneel.

norna, de kluizenaar.


de kluizenaar. 
Wat begeert gij mijne dochter?




norna. 
Troost voor een lijdend hart.



{==79==} {>>pagina-aanduiding<<}



de kluizenaar. 
Wie zijt, gij mijne dochter?




norna. 
Kent gij norna, de weduwe van caroll niet meer?




de kluizenaar. 
Eer vergete mijn rechterhand zich zelven. Wat voert u hier?




norna. 
De dood van mijnen eenigen zoon.




de kluizenaar, 
somber. 
Zijn sterven is mij al te wel bekend.




norna. 
Gij zoudt dat reeds weten?




de kluizenaar. 
Den Kluizenaar van munster blijft weinig onbekend.




norna, 
stamelend. 
Vergeef mij eerwaardige vader! uwe eenzaamheid, voorheen toch...




de kluizenaar. 
Tusschen voorheen en thands is een grooter afstand dan die de Noordpool van den Zuidpool verwijdert? - Sedert hoeveel jaren zijt gij niet hier geweest, mijne dochter?




norna. 
Daar zijn zeven winters verstreken, nadat ik mij het laatst bij u over mijnen zoon kwam beklagen.




de kluizenaar, 
gramstorig. 
Andermaal uw zoon! vrouw laat den dooden rusten! en wend uwe blikken naar die rotsen! ziet gij die jonge sparren daar hunne geelgroene kruinen verheffen?



{==80==} {>>pagina-aanduiding<<}



norna. 
Ja, eerwaardige vader!




de kluizenaar. 
En ziet gij aan den voet van dien berg die bladerlooze stammen ter aarde liggen, met een dosch van najaarssneeuw bedekt?




norna. 
Ik onderscheid die stammen, duidelijk.




de kluizenaar. 
Wel nu! zeven jaren geleden was er van die jonge stammen geene te ontdekken, en trotseerden de ter aarde liggende dennen nog het vuur van den bliksem, en de schokkingen van den wervelwind. Terwijl dus alles in de natuur verandert, begeert gij immers niet, dat de mensch altijd dezelfde blijft?




norna. 
Ik erken de waarheid uwer aanmerking, eerwaardige vader! vergun mij slechts ééne vraag: zijt gij voor mij dezelfde gebleven?




de kluizenaar, 
hare hand krampachtig omvattende. 
Dat ben ik mijne dochter.




norna. 
Nu dan, hoor van mij de bekentenis van een geheim, dat sints lang de rust van mijn hart vernielt. Maar, gij weet, dat ik niet behoor tot de Luthersche belijdenis van dit land; dat ik getrouw bleef aan de leer van Rome, die mijne voorzaten beleden. Gij, ook hebt nimmer de heilige kerk verzaakt, sta mij toe, dat ik op dezen grond voor u kniele, en dat hetgeen ik u openbare, het charakter eener oorbiecht drage.



{==81==} {>>pagina-aanduiding<<}



de kluizenaar, 
afgrijsselijk glimlagchende. 
Sta op, weduwe van caroll! Deze plaats is niet gewijd, en mijn kruin wordt sedert lang tegen sneeuw en onwedersvlagen door een goede dracht zware lokken beschut. Zet u naast mij, en stort in den boezem der vriendschap en der welwillendheid, bij mij uwen geloofsgenoot, al uwe kwellingen uit.




norna, 
zich vreesachtig nederzettende. 
Dat wil ik mijn vader! maar uwe oogen vonkelen met ongewonen gloed; het is immers die der afkeuring niet?




de kluizenaar. 
In geenen deele: begin met uw verhaal!




norna. 
Er zullen omtrent vijf en twintig jaren verloopen zijn, dat ik in het dorp Thoktree, als lucia pelnyr het schoonste meisjen van den omtrek werd genoemd. Op een der Meifeesten, door de landjeugd aangericht, leerde ik eenen schoonen jager uit Kiölen kennen. Hij zag mij, beminde mij en deed aanzoek om mijne hand. Ook mijn hart klopte met oprechte liefde voor den jongeling, die mij door al mijne speelgenooten, om zijn vlugheid en lieftalligheid, werd benijd. Mijn vader keurde onze echtverbintenis goed, en de dag des huwelijks werd spoedig bepaald. Twee dagen voor dat gewenschte tijdstip riepen jachtbezigheden mijnen caroll voor eenige uren naar Smiasen, en ik trachtte mij dat afzijn ten nutte te maken, door eene mijner vriendinnen te bezoeken. In een dal, niet verre van de plaats mijner bestemming aangekomen, ontmoet ik eenen man, met een ontzagverwekkend voorkomen, en met een leeuwenhuid omgeslagen, waarmede de kinderen van het Oosten hunnen Herkules afbeelden. Met eene onwederstaanbare kracht greep de onbekende mij in zijne

{==82==} {>>pagina-aanduiding<<}
gespierde armen, blikte mij met oogen aan, die mij als vuurvlammen verzengden, en waagde het een brandende kusch op mijne lippen te drukken, die mij in onmacht deed vallen. (Zij houdt op, door herinneringen gefolterd.)




de kluizenaar. 
Ga voort mijne dochter! Die onmacht was voorzeker de voorbode van het ontwaken eener zedelijke inspanning, die u den maagdenroover met heldinnenvuist van u deed afstoten.




norna, 
op hartverscheurende toon. 
Die onmacht, eerwaardige vader, was het graf mijner eer. Den geheimzinnigen misdadiger viel het niet zwaar op de sidderende zenuwen van een zeventien jarig meisjen eene helsche zegepraal te bevechten. Met van schaamte blozende wangen, en oogen, die bloedige tranen vergoten, vond mijn caroll mij luidklagende, de handen radeloos wringende, neergezeten op eene rots aan den oever der zee. Liefde en eergevoel boeiden mijn tong; maar toen twee dagen daarna de Priester ons voor het altaar verbonden had, en de van reine min en geoorloofd verlangen gloeiende jongeling, mij des avonds in zijne woning geleide, en den myrthenkrans uit mijne hairen wilde lossnoeren, toen was het, als of een bloedig spooksel zich tusschen ons beiden met dreigende blikken plaatste. Ik wierp mij aan de voeten van mijnen echtgenoot, en onder eenen vloed van tranen, en schier bezwijkende in snikken en zuchten, verhaalde ik hem mijne ontmoeting met het woudmonster.




de kluizenaar, 
navorschend. 
En caroll?




norna. 
De goede caroll vloekte de rampzalige lucia niet. Hij

{==83==} {>>pagina-aanduiding<<}
sloot haar onstuimig in zijne armen en verliet zijne vrouw, die den anderen dag weduwe was.




de kluizenaar. 
Zoo spoedig reeds?




norna, 
in tranen uitbarstende. 
Den volgenden dag werd zijn lijk aan de oevers van Urchtal opgevischt.




de kluizenaar, 
met ijskoude nieuwsgierigheid. 
Mijne dochter, is uw verhaal geëindigd?




norna. 
Schenk mij nog eenige oogenblikken uwe aandacht eerwaardige vader! veertig weken na het verscheiden van mijnen echtgenoot, overvielen mij de weeën van den moederstaat. Ik bracht eenen zoon ter wareld. Met een gemengd gevoel van ijzing en teederheid stiet ik den knaap van mij af, die toonen slaakte, geheel vreemd aan de smartkreeten van een pasgeboren wicht, en die met eene ongewone stoutheid naar de moederborst greep, voor moederlijke teederheid hem die aanbood. Dat kind was gill. Even woest als het pas geboren wicht zijne rechten deed gelden, even ontembaar was hij als knaap, en onverzettelijk als jongeling, tot dat een ontzettende ramp den mijnwerkers overgekomen, hem voor eeuwig aan de zorgen zijner moeder ontscheurde.




de kluizenaar. 
Hebt gij thands niets meer bij uw verhaal te voegen?




norna. 
Voorzeker! nog veel. Ten einde niet altijd het onderwerp van de gesprekken mijner dorpsgenooten te zijn, verliet ik mijne geboorteplaats en nam den naam van norna aan; dan deze naamsverandering bracht voor mijn lijdend hart geene

{==84==} {>>pagina-aanduiding<<}
verademing te weeg: bij iedere wilde charaktertrek van mijnen zoon, dacht ik onwillekeurig aan den vreesselijken onbekende: iedere nacht, die ik in kalmte hoopte door te brengen, verscheen hij mij in den droom, en verwekte in mijn brandend bloed beurtelings vlammen der lust, en ijsstroomen der afschuwing. Dan was het vaak, (ô God, vergeef het der zwakke zondares!) als of zijn besmettende adem, mij nog met zwavelzoelte omwaassemde, en zijne lippen het schandmerk der driften op mijn voorhoofd drukten. Eerwaardige vader! neem mijn oorbiecht aan, roei de kanker uit, die aan mijn hartader knaagt, en verban uit mijne ziel het beeld van het helsche wezen, dat mij beheerscht, en dat ik verfoei.




de kluizenaar. 
Lucia pelnyr, zoudt gij den roover herkennen, indien hij zich aan uwe blikken vertoonde?




norna. 
Welk eene vraag, mijn vader? Ach, ik zou vreezen, dat ik bij den aanblik zijner wezenstrekken den jongsten snik zoude geven.




de kluizenaar. 
Neen, dat zoudt gij niet: (Kleed en valschen baard afwerpende, en in de gedaante van han van ijsland voor haar staande.) want sedert een half uur spreekt gij met hem; met den vader van uwen gill, met han van klipstadur, den laatsten afstammeling van ingolphus den verdelger!


norna, geeft een raauwen gil en zinkt onmachtig op den steen van de kluis neder.


Han van ijsland, 
werpt baard en mantel in de kluis. 
Leg daar verachtelijke vermomming: gij pastet beter aan

{==85==} {>>pagina-aanduiding<<}
het lichaam van den weekeling, dien mijne hand versloeg, omdat hij het durfde wagen mijn woudpaleis aan de bezetting van Drontheim te verraden. Maar die vrouw moet van hier of - nooit deze plaats verlaten. (Hij legt zijn steenen bijl op haar hart, schudt hare rechterhand en roept haar met schorren toon in het oor.) Lucia pelnyr?




norna, 
opschrikkende en zijne hand losrukkende. 
Verzoeker, laat af van mij! - Uw zoon is immers dood? - Onze band is verscheurd?




han van ijsland, 
haar de hairlokken van gill toonende. 
Zijne hairen hebben mijne borst verwarmd; maar de wonde niet geheeld. lucia pelnyr?




norna, 
angstig en afgemat. 
Man der verschrikking, wat begeert gij?




han van ijsland. 
Heeft de lijkenopziener van den Spladgest u een ijzeren kistjen gebracht uit mijnen naam?




norna. 
Neen!




han van ijsland. 
Kunt gij dat met een eed bevestigen?




norna. 
Dat kan ik, bij al wat heilig is.




han van ijsland, 
knarsetandend. 
ô Die snoode spiagudry: waar ik hem immer vind, mijne handen zullen hem verworgen; ik heb zijn doodvonnis uitgesproken. Lucia pelnyr, er was goud in dat kistjen, dat u voor gebrek zou hebben bewaard; want han van klipstadur gaat sterven, en hij wilde zijne weduwe na zijnen

{==86==} {>>pagina-aanduiding<<}
dood geen gebrek zien lijden. Lucia pelnyr, geef mij eene hand, en laat mij den kusch des afscheids op uwe lippen drukken.




norna, 
buiten zich zelven. 
Schim van mijn caroll, bescherm mij tegen het monster! (Zij haalt een crucifix uit haren boezem en houdt het han van ijsland voor.) In naam van mijnen Heiland, laat af van mij!




Han van ijsland, 
wil haar aangrijpen, op hetzelfde oogenblik doet een plotselinge donderslag de rotsen weêrgalmen, nadat een heldere bliksemstraal den omtrek verlichtte, waarop hij krijsschend uitroept. 
norna, staat gij met machtige geesten in verband?




norna, 
plechtig en bemoedigd. 
Zoon des afgronds, de hemel heeft gesproken. Thands vrees ik uwen invloed niet meer.


(Zij vertrekt met afgemeten treden en eene edele houding.)


Derde tooneel.



Han van ijsland, 
alleen, zich herstellende. 
Ha! ha! ha! Het onweder heeft gesproken, dat zich langs dit dal overwaajende, boven Droutheim samenpakt en spoedig zal losbarsten. (De lucht waarnemende.) De wind steekt in het Noord-Westen op. (Hij beklimt eene rots.) Schepen schijnen de kust te naderen. De vuurbaak van Hiölm brandt. Ik ga dien uitblusschen. Wellicht ontmoet ik op mijnen weg den lijkenschender spiagudry, met het ijzeren kistjen. (Vreesselijk lagchende.) Woordbreukige vrek! wanneer gij mij ontmoet, dan is uw leven minder zeker, dan dat van den reiziger, die door een uitgehongerden tijger van Bengalen wordt aangevallen, (hij vertrekt: het onwedert in de verte.)





{==87==} {>>pagina-aanduiding<<}

Vierde tooneel.

Ordener, spiagudry. De eerste heeft een borstkuras onder zijnen mantel aan, en een zwarte barret op het hoofd; de ander draagt een langen zwarten mantel en een puntigen hoed met een breeden rand.


Spiagudry, 
met moeite van de rotsen afklimmende. 
Inderdaad mijn Heer ordener, men moet wel aan u gehecht wezen, om u in deze wildernis te volgen?




ordener. 
Zeg liever dat de gehechtheid aan uw leven de drijfveer is, die u met mij doet gaan: gij hebt immers in het naburige vlek gehoord, dat gij als lijkenschenner vogelvrij zijt verklaard geworden?




spiagudry. 
Ja, van die onrechtvaardigheid ben ik tot mijne groote ergernis getuige moeten zijn. Vier kroonen zijn er op mijn hoofd gesteld, welk een spotprijs! Het is waar, dat de overlevering verhaalt, dat men esopus nog voor minder geld op de markt zou verkocht hebben, en mij met dien grooten man vergelijkende....




ordener. 
Vergelijk u liever met han van ijsland: dat monster behoort ook tot de vogelvrij verklaarden.




spiagudry. 
De heilige hospicius behoede mij voor zoodanig eene verwaandheid.




ordener, 
spottend. 
Wanneer ik het geluk heb hem te verslaan, dan zult gij

{==88==} {>>pagina-aanduiding<<}
toch wel zoo nederig wezen, om de duizend kroonen aan te nemen, die men aan zijnen overwinnaar heeft uitgeloofd.




spiagudry. 
Jonge held, gij zijt even moedig als jazon; maar uwe edelmoedigheid streeft die van den Griek verre te boven; deze toch was er verre van af om den stuurman van zijn schip het gouden vlies te gunnen, schoon hij er oneindig meer aanspraak op had, dan ik op de belooning.




ordener. 
Staak dat zoutelooze gesnap! Zie om u heen! gij zijt in deze streken bekend. Bevinden wij ons bij de bouwvallen van Walderhog?




spiagudry. 
Ik kan dit niet ontveinzen, ja! daar is het voorportaal van het slot Vermund. Op den steen moeten runische charakters staan gegriffeld. (Hij beschouwd den steen.) Juist, het zijn die, waarvan Professer schaering gewag maakt. Hier moet ook nog een oud Afgodsbeeld op een blok van graniet staan. (Het ter aarde liggend afgodsbeeld beschouwende.) Rechtvaardige hemel, het beeld is van het voetstuk geworpen! Daartoe is eene reusachtige kracht vereischt geworden. (Het dondert.) Wie spreekt mij zoo ruw aan?




ordener. 
Vreesachtige dwaas! het is het onweder, dat in de verte loeit.




spiagudry. 
Jonge cesar, gij hebt gelijk; maar bespot mijnen angst niet: niet iedereen is onkwetsbaar als een achilles. Den Heiligen paulus alleen was het vergund den adder aan te ra-
{==89==} {>>pagina-aanduiding<<}
ken, zonder gewond te worden. Ach, gij moest afstand doen van uw voornemen om han te ontmoeten.




ordener. 
Spiagudry, die woorden der vrees herinneren mij aan mijnen plicht! Spoedig, leg bij deze steenen vuur aan; wij willen onzen avondmaaltijd houden, en dan den roover in zijne krocht bestoken.




spiagudry, 
haalt eenen zak ten voorschijn, neemt er een vuurslag uit, slaat vuur, en steekt eenige dorre bladeren en dennetakken in den brand. 
Deze brand zal ten minsten de wolven schrik aanjagen.




ordener, 
neemt uit een weitasch brood en vleesch, zet zich neder, en biedt spiagudry een veldflesch aan. 
Verkwik u met eenige teugen hartsterkende Whisky, en deel met mij een stuk geitenvleesch.




spiagudry. 
Zóó deelde de moedige zoon van thetis weleer zijn ossengebraad met den grijzen phenix. Maar, wat spreek ik van de goddelijke ilias, terwijl ik hier alleen zien moest? Bij de wijsheid mijner moeder, daar schijnt in de nabuurschap van Munkholm brand te wezen; want een roode vlam beschijnt den Gierenhals. (Opstaande en naar den achtergrond ziende.) Het is zoo! de maan kan zulk een rooden weêrschijn niet geven.




ordener. 
Gij spreekt van Munkholm: kan men dan hier, op zoo verren afstand die sterkte waarnemen?




spiagudry. 
Voorzeker! wanneer gij gijndsche rots beklimt en dan langs

{==90==} {>>pagina-aanduiding<<}
twaalf steenen trappen u naar den trans van dien vervallen toren begeeft.




ordener, 
ter zijde. 
Ja, voor ik den kamp onderneem, wil ik nog eenen blik werpen op het kasteel, waar de gade mijner keuze voor mijn behoud hare beden ten hemel zendt. (Tegen spiagudry) Ik ga de rots beklimmen. Wacht mij hier!




Vijfde tooneel.



spiagudry, 
alleen, ordener na oogende. 
Die waaghals bezit meer moed, dan al de helden der Edda. Indien de Azen de gevaren getrotseerd hadden als hij, dan ware er nimmer eene Godenschemering aangebroken. (Het onwedert in de verte, en de wind steekt op.) Ik mag het mij niet te min geenszins verheelen, dat de geest van Loke hier op eene schrikbarende wijze rondwaart, en dat ik wenschte mij in den Spladgest bij mijne dooden te bevinden. (Na eenig stilzwijgen.) Maar ben ik dan aan deze plaats gehuwd? Bestaat er een ijzeren noodzakelijkheid, die mij dwingt te blijven, en de avontuurlijke onderneming van een razenden jongeling bij te wonen? Immers is er geene reden hoegenaamd, die mij daartoe bewegen kan? Hij maakt bespiegelingen dáár boven; ik beoefen de wijsbegeerte hier; ik ben een oude vos, die hier al de sluiphoeken kent; hij is een jonge leeuw, die zich in den doolhof tegen ieder monster kan verweren. Eerst wil ik echter het ijzeren kistjen nog eens beschouwen, dat die Officier bij zich droeg. (Hij zet het ijzeren kistjen voor zich en weegt het op de handen.) Hm! het is zwaar, en bevat gewis meer dan duizend kroonen. Dat kistjen behoud ik, en een ander winne het bloedgeld. Ik wil het toch eens openen. (Het zegel beschouwende.) Hoe, het wapen van

{==91==} {>>pagina-aanduiding<<}
griffenfeldt en zijn zegelmerk. Neen, nu zal ik er mij niet aan bezondigen; want als ik het kleinood in persoon breng bij den Koning van Denemarken, dan is mijne fortuin gemaakt. (Onder het uitspreken dezer woorden: is han van ijsland onbemerkt genaderd, en heeft zich, tegen over spiagudry, op den steen geplaatst.)




Zesde tooneel.

spiagudry, han van ijsland.


spiagudry, 
han gewaarwordende, ontsteld. 
Meester, gij hier? in dit uur?




han van ijsland. 
Vogelvrijverklaarde ellendeling, dit is de weg naar Thoctree niet.




spiagudry. 
De duisternis heeft mij doen verdwalen, geduchte meester!




han van ijsland. 
Schrijf op de lijst uwer zonden geen leugen meer aan, en antwoord mij: waarom bevindt gij u op weg naar Walderhog?




spiagudry, 
stoutmoedig. 
Omdat ik het aan uwen hairroof, aan het lijk van gill gepleegd, te danken heb, dit ik als een ongelukkige moet ronddolen, met een grijs hoofd, dat door de gerechtigheid op prijs gesteld is.




han van ijsland. 
Verzaak die onbeschaamdheid, lafhartige, voor dat gij mijne hand tot een vuistslag tergt, die u een al te genadig recht zou doen ondervinden. Gij bevindt u hier als de gids

{==92==} {>>pagina-aanduiding<<}
van een dapper jongeling, die verblind genoeg is, om zijnen degen tegen mij te durven trekken.




spiagudry, 
onbeschaamd. 
Meester, indien uw bijl dorst naar zijn bloed: zie, hij staat aan den oever der zee. (Hij wijst naar de rotsen, die ordener heeft beklommen.)




han van ijsland. 
Mensch met twee aangezichten, hinkebeen op twee gedachten, raad mij geen sluikmoord aan tegen een kind. Door zulk een armzalig middel redt gij uw leven niet.




spiagudry, 
angstig. 
Moet ik dan sterven meester?




han van ijsland. 
Hebt gij niet bij het leven uwer ziel gezworen, dat gij het kistjen bij de weduwe stadt zoudt overleveren?




spiagudry. 
Ja meester! maar die eed........




han van ijsland. 
Een eed zegt niets, maar bedrog is erger dan moord. Spiagudry, de gierigheid heeft u tot een bedrieger gemaakt; en het bedrog straf ik met den dood.




spiagudry, 
hem te voet vallende. 
Om aller duivelen wille! heb medelijden met mij. Ik ben een bedrieger, ik ben een logenaar, een vrek, ik ben alles wat gij wilt, maar spaar mijn leven.




han van ijsland, 
hem met den voet schoppende. 
Ik heb den edelen jongeling, die den moed bezit, om mij te bestrijden aan den dood gewijd, en ik zou den verachten

{==93==} {>>pagina-aanduiding<<}
wesp het leven schenken, die te lafhartig is, om aan mij te bekennen, dat hij mij verfoeit.




spiagudry, 
vleiend. 
Edele meester, ik dacht niet, dat het ijzeren kistjen zooveel waarde bezat. Thands ben ik overtuigd van het tegendeel. Barrevoets, wil ik het naar Thoctree dragen.




han van ijsland. 
Dat ijzeren kistjen, het voorwerp uwer begeerte, zal u niet meer verlaten. (Hij bindt het hem met een koord om den hals) Voormalig monarch van het knekelhuis, ik bekleed u met de ridderorde des doods! Hij raakt hem driemaal met zijn steenen bijl aan.) Volg mij!




spiagudry. 
Om Godswil! laat mij leven, op dat ik u van mijne getrouwheid overtuige.




han van ijsland, 
hem bij de hairen grijpende. 
Zwijg! - volg mij naar het Observatorium. De starren wachten naar het oogenblik, waarin een dwaallicht verschiet, dat hunnen loop durfde beoordeelen.




spiagudry, 
stuiptrekkende. 
Genade! - Barmhartigheid!




han van ijsland. 
De barmhartigheid aan u gepleegd, zoude eene bespotting tegen hel en hemel behelzen. (Het dondert.) Hoort gij 't? de laatste bekrachtigt uw vonnis. Mede! (Hij vertrekt, spiagudry voortslepende.)





{==94==} {>>pagina-aanduiding<<}

Zevende tooneel.



ordener, 
alleen. 
Zoo nadert dan de beslissende stonde met vleugel snelheid; zoo hebben mijne oogen zich nog eenige oogenblikken mogen verkwikken aan het beschouwen van de geliefde torenspitsen. Wellicht begroette ik die voor het laatst! - Neen, weg met die sombere gedachte. Mijne aleide zendt immers voor den uitslag mijner onderneming hare smeekgebeden ten hemel; en waar een engel bidt, daar kan de verhooring niet uitblijven? (In het vermoeden dat spiagudry zich nog ter plaatse bevindt, waar hij hem verliet. Spiagudry; maak u gereed mij verder te geleiden! - Hij is vertrokken. Zou de angst hem van hier gedreven hebben, of heeft eenig verscheurend dier hem in deze geheimzinnige plaats aangerand en verjaagd? Spiagudry, geef antwoord waar zijt gij? (Op dit oogenblik hoort men een akeligen gil, gevolgd door een geluid als van een voorwerp hetwelk van eene hoogte wordt afgeworpen; na den val verneemt men een klagend steunen, dat echter spoedig ophoudt. Welk een vreesselijk vermoeden bemeestert op eens mijne ziel? Zou ik mij dichter bij het doel bevinden, dan ik waande? (Han van ijsland is inmiddels genaderd en heeft zich bij het afgodsbeeld geplaatst.




Achtste tooneel.

ordener, han van ijsland.


ordener, 
eene schrede terug deinzende, en de hand aan het gevest van zijn zwaard slaande. 
Zijt gij het aan wiens handen het bloed van mijn leidsman kleeft?



{==95==} {>>pagina-aanduiding<<}



han van ijsland. 
Ik heb de aarde verlost van een nietswaardige, die ons beiden bedroog.




ordener. 
Gij zijt dus.....?




han van ijsland, 
trotsch. 
Ik ben het!




ordener, 
met waardigheid. 
En ik ben het ook!




han van ijsland. 
Ik heb u gewacht.




ordener. 
Ik heb meer gedaan: ik zocht u op.




han 
Gij weet wie ik ben?




ordenfr. 
Ja!




han. 
En gij voedt geen vrees.




ordener, 
de hand leggende op zijn hart. 
Ik kan niet bespeuren, dat mijn hart sneller klopt dan naar gewoonte?




han 
Gij waart toch eenigzins bevreesd, toen gij u in dit dal waagdet?




ordener. 
Ja, ik was bevreesd u niet te zullen vinden.



{==96==} {>>pagina-aanduiding<<}



han. 
Gij trotseert mij, en vergeet, dat gij op doodsbeenderen staat.




ordener. 
Wellicht treed ik morgen op de uwen.




han 
Terg mij niet, of ik verpletter u, gelijk de hagel het olmenloof.




ordener. 
Ik zou geen ander schild dan een boomblad tegen u begeeren.




han. 
Jongeling, gij doet mij voor het eerst eene opwelling van medelijden gevoelen.




ordener. 
Met u aantezien, leer ik voor het eerst kennen, wat verachting is.




han. 
Jongeling, welken dood begeert gij?




ordener, 
zijn zwaard trekkende. 
Den uwen!




han. 
Gij vergeet dat ik den zoon ben van ingolphus, den verdelger.




ordener. 
Ik zal nooit vergeten, dat gij een moordenaar zijt, die doodslagen begaat voor geld.




han. 
Gij miskent mij, uit haat tegen het menschenras.



{==97==} {>>pagina-aanduiding<<}



ordener. 
Gij liegt: nog geen zes dagen geleden hebt gij dippolsen vermoord, en zijt daartoe omgekocht geworden door van ahlfeldt.




han. 
Gij liegt: ik heb dippolsen omgebracht; maar zijne monteering, niet het goud van eenen verrader was het middel tot zijnen dood.




ordener. 
Het walgt mij langer met u te twisten. De doode had papieren bij zich.




han. 
Ja, in een ijzeren kistjen?




ordener. 
Is dat kistjen in de handen van den Rijkskanselier?




han 
Neen!




ordener. 
Dan is het in de uwe!




han. 
Evenmin.




ordener. 
Waar is het dan?




han. 
Denk liever aan uwe eigene kist.




ordener. 
Gij weet waar het is!




han. 
Ja!



{==98==} {>>pagina-aanduiding<<}



ordener. 
Dan beveel ik u het mij te geven.




han. 
Nooit!




ordener. 
Gehoorzaam!




han. 
Vergeet gij, dat gij reeds lang een lijk hadt kunnen zijn.




ordener. 
Ik vergat te lang, dat een edelman zich onteert door eenen moordenaar te woord te staan. Voor het laatst de papieren!




han. 
Nooit!




ordener. 
Verdedig u dan!




han. 
Het is de eerste maal, dat dit tot mij gezegd wordt, het zal de laatste zijn.




ordener. 
Aleide bid! voor uwen vader en mij. (Hij valt met uitgetogen zwaard op han van ijsland in; deze verdedigt zich met eene steenen bijl. Beiden geven bewijzen van kracht en behendigheid, tot eindelijk ordener han met een fellen dwarshouw de bijl uit de handen slaat, zoo dat deze achteruit springt, met den rug tegen het afgodsbeeld.




han. 
Vermetele, beproef thands of uw zwaard scherp genoeg zij, om mijn borst te doorsteken.



{==99==} {>>pagina-aanduiding<<}



ordener, 
zijn zwaard terughoudende. 
Ik begeer uw leven niet, maar verlang alleen de papieren.




han. 
En ik geef u de papieren niet, maar ik begeer uw leven wél. (Hij springt plotseling op ordener toe, wringt hem het zwaard uit de hand, en breekt het lemmer tot op het gevest af.) Gij hebt u als zwaardvechter dapper geweerd, zie thands hoe ver gij het als worstelaar brengen kunt. (Hij valt hem aan.)




ordener, 
hem van zich slingerende. 
Ellendig monster, beproef uwe nagels op mijn borstkuras; maar draag zorg voor uwen schedel; want het verlangen vlamt mij aan hem op het graniet van dat afgodsbeeld te verpletteren.




han, 
hem andermaal aanvallende. 
Jongeling, welk eene vrouw heeft u gedragen? Uwe spieren schijnen van staal, even als uw wil; maar gloeiende lava stroomt door mijne aderen.




ordener, 
met wanhopende inspanning. 
Noordsche tijger, laat af van mij, als ik thands u bemeester, dan houw ik u met uwe bijl het hoofd van den romp.




han. 
Jongeling! gij spreekt uw vonnis uit. (Vernieuwde worsteling; han is op het punt om ordener ter aarde te werpen, wanneer zich in de nabijheid horengeschal en staalgekletter laat vernemen. Han ontstelt, en ordener maakt van die gelegenheid gebruik, om hem met reuzenkracht te omvatten en tegen het afgodsbeeld te slingeren.




ordener. 
Voor het laatst de papieren.



{==100==} {>>pagina-aanduiding<<}



han. 
Jongeling! zet de borst zoo hoog niet! uwe medehelpers zijn in aantocht. Levend zullen zij mij niet verweldigen; maar gij zult ook hen niet wederzien. (Hij rukt eene der steenen los van de hoogte, waarop ordener gestegen was, toen hij han tegen het afgodsbeeld wierp, waarop het voetstuk invalt en ordener bezwijmd ter aarde stort. Han van ijsland verdwijnt langs de rotsen op den achtergrond. Bergwerkers met fakkels voorzien, vervullen het tooneel.




Achtste tooneel.

ordener, in onmacht. mijnwerkers, met lansen, spaden en bijlen gewapend, aangevoerd door musdaemon. Naderhand norna.


choor van mijnwerkers. 

Te wapen, gij zonen van 't Noorsche geslacht, 
Beheerschers der duistere mijnen! 
Te wapen! zoo moog in uw sombere nacht 
Het zonlicht der vrijheid weêr schijnen. 
Te wapen, den Koning der Deenen geleerd, 
Dat hij voortaan burgers, geen slaven regeert. 
 
Sints eeuwen drukt zwaar als het ijzer en 't lood, 
Waaraan we in de mijnwerken zwoegen, 
Het juk, waar 't geweld onze halzen in sloot, 
Die nimmer een keten verdroegen: 
Dat juk zij vergruisd, en den Koning geleerd, 
Dat hij voortaan burgers, geen slaven regeert. 
 
De vuurzuilen rijzen van heuvel en rots, 
Als vlammende gieren naar boven: 
De vrijheidsvlag wappert op sneeuwveld en schots, 
En wuift uit der bergwegen kloven; 
't Roept alles: te wapen! den Koning geleerd, 
Dat hij voortaan burgers, geen slaven regeert. 
 

{==101==} {>>pagina-aanduiding<<}

Te wapen! met mijn dissel, spade en houweel 
Weêrstaan wij musketvuur en degen, 
En beuken zoo lang op 't ons knellend gareel, 
Tot dat we onze vrijheid herkregen; 
Dan buigen wij 't hoofd, en de Vorst wordt vereerd, 
Die moedige burgers, geen slaven regeert. 






musdaemon. 
Zoo zijn wij dan behouden bij den Gierenhals genaderd, en willen er den dageraad afwachten. Zet u hier neder, mijne vrienden! en herzamelt de krachten, die gij morgen zult behoeven, om voor uwe onafhankelijkheid te strijden.


de mijnwerkers, legeren zich langs de rotsen.


musdaemon, 
ter zijde. 
Ik zal het oogenblik zegenen, waarin ik dat gespuis kan verlaten. De bezettingen van Drontheimus en Skongen naderen van alle zijden: ik zou niet gaarne de barmhartigheid der busschieters vergeefs inroepen.




een mijnwerker, ordener, 
gewaar wordende, tot musdaemon. 
Zie eens, edele Heer! daar ligt een lijk, en naast hem een gebroken zwaard.




musdaemon. 
Het is geen lijk: men brenge den onmachtige eenige lafenis toe.


de mijnwerkers plaatsen ordener op den steen voor de kluis.


musdaemon. 
Wie mag die jongeling zijn, welke op deze eenzame plek met eenen vreeselijken kampioen moet hebben gestreden?



{==102==} {>>pagina-aanduiding<<}



norna, 
plotseling ten voorschijn tredende. 
Het is de zoon van den Onder-Koning; hij streed met han van ijsland. Op gindschen heuvel heb ik het tweegevecht met siddering aanschouwd.




musdaemon, 
den mantel van ordener oplichtende. 
De waanzinnige spreekt waarheid: de Vorstenstar versiert zijne borst. Mijne gelukstar zij geprezen: de gevaarlijkste valk is in het net gevlogen.




ordener, 
zijn bewustzijn wederkrijgende. 
Waar ben ik?.....




musdaemon. 
Onder vrienden.




ordener. 
Onder vrienden?.....




musdaemon. 
Onder de vrienden van griffenfeldt, die tegen het gezag van christiern den V opstaan, ten einde de ketenen te verbreken, die hen sedert eeuwen knellen en pijnigen.




ordener. 
Dus onder oproermakers, onder opstandelingen is het, dat men waant, dat ik mijne vrienden zou tellen? Wie gij ook zijn moogt, aanvoerder dezer moordzieke horde! ik zweer u bij mijn zwaard, dat ik evenmin tot uwe partij behoor, als de eerwaardige griffenfeldt.




musdaemon, 
tot de mijnwerkers. 
Gij hoort het, mijne vrienden. De slaaf waagt het vrije lieden, te beleedigen: welk een vonnis heeft hij verdiend?




de mijnwerkers. 
Den dood!



{==103==} {>>pagina-aanduiding<<}



musdaemon. 
Dat zij zoo! maar de straf zij uitgesteld tot het licht der zegepraal onze vaandels zal beschijnen: want indien de grillige fortuin ons in den strijd den rug mocht toekeeren, dan zal hij ons een kostbare gijzelaar wezen.




een minwerker. 
Gij hebt gelijk, bij St. esephus! knevelen willen wij den zoon der weelde, dat hem het bloed de slagaderen doet opzwellen.




musdaemon. 
Ja, men boeie den trotskop, die het waagt ons te beschimpen.


ordener, wordt geboeid; het is inmiddels dag geworden.


de mijnwerker. 
De dag breekt aan: het morgenrood steekt de vederen van den Gierenhals in brand.




musdaemon. 
Verder dan den tocht voortgezet. (Hij blaast in eenen horen. De mijnwerkers maken zich gereed om te vertrekken.) Let wel op uwen gevangene. Indien hij tracht te vlieden, dan stel ik uwe lansen verantwoordelijk voor die vlucht.




de mijnwerker. 
Dan rijg ik hem aan den mijnen, trots den besten harpoenier.




ordener, 
geboeid de handen ten hemel heffende. 
Eeuwige Rechter daarboven, Uwe liefde stelt mij op eene harde proef.



{==104==} {>>pagina-aanduiding<<}



norna, 
hem naderende, op prophetischen toon. 
Jongeling! Zoo waar als het morgenrood de kimmen verguldt, zoo zeker breekt de ochtend aan van uwe bevrijding. Ik zag u strijden met den zoon van ingolphus den Verdelger. Gij hebt hem niet alleen wederstaan; maar ook verwonnen: wie op dien boozen zegeviert, met dien is God en zijne engelen!


De gordijn valt.




{==105==} {>>pagina-aanduiding<<}

Derde bedrijf.


De val der boozen.

Emmenez ces gentils hommes dans la salle voisine, confessez les, et profitez du peu d'instans qui leur restent pour sauver ce qui peut être encore sauvé de chacun d'eux.


victor hugo.


lucrèce borgia.



{==106==} {>>pagina-aanduiding<<}

Personaadjen.


DE GRAAF VAN AHLFELDT.

DE GRAVIN.

FREDERIK.

DE GENERAAL.

MUSDAEMON.

HACKET.

ORDENER.

KENNIJBOL.

HAN VAN IJSLAND.

GRIFFENFELDT.

ALEIDE.

NORNA.

BUSSCHIETERS.

RAADSHEEREN.

VISSCHERS.

VOLK.





{==107==} {>>pagina-aanduiding<<}

Eerste gedeelte.

Eene binnenplaats op het Kasteel van den Graaf van ahlfeldt. Op den achtergrond eene poort, benevens eene ophaalbrug, welke tot eenen weg aan het strand geleidt. Ter linkerzijde een' wachttoren, waarop de vlag van Denemarken waait.

Eerste tooneel.

De graaf van ahlfeldt, in eene bonte pels gewikkeld, zit voor eene tafel, waarop een verrekijker staat en landkaarten liggen. Hacket staat voor hem en is met pistolén, zwaard, bijl en knods gewapend. Bij de ophaalbrug staat een schildwacht, dan deze is te zeer verwijderd, om het gesprek te kunnen vernemen.


de graaf. 
Het Noorden is dus uw Vaderland niet; en het zal u geheel onverschillig wezen deze streken te verlaten?




hacket. 
Ik ben een kind van het Zuiden. In de Apennijnen aanschouwde ik het daglicht. Indien ik niet door het zwaard van den scherprichter val, dan hoop ik in Italië de oogen te luiken.




de graaf. 
Wanneer ge mij met ijver dient, zult gij dien wensch in vervulling zien overgaan. Is han van ijsland u bekend?



{==108==} {>>pagina-aanduiding<<}



hacket. 
Tot heden toe ontmoette ik dien roover nooit.




de graaf. 
Zonderling!




hacket. 
Niet zoo zonderling als gij denkt; hij houdt zich even als de zee-egel aan het strand op; ik heb als de ever aan het woud den voorkeur gegeven. Buitendien was ik nimmer begeerig om han te ontmoeten.




de graaf. 
Gij zoudt bevreesd voor hem wezen?




hacket. 
Ik zou mij met hem durven meten, bijaldien hij een mensch ware.




de graaf. 
Is hij dan een zoon van den afgrond?




hacket. 
Dat weet gij wellicht beter dan ik: dan zwijgen wij hiervan. Ik heb uwe meening begrepen. Ik zal mij bij de zwarte zuil aan het hoofd der mijnwerkers stellen. Zoodra de krijgslieden zich vertoonen, beveel ik, als han van ijsland, dat de opstandelingen den bergpas indringen. Dáár laat ik mij gevangen nemen, in boeien slaan, en klaag den anderen dag voor de rechtbank te Drontheim, griffenfeldt als aanlegger van het oproer, en den zoon des Onder-Konings, als zijn medeplichtige aan.....




de graaf. 
En bij nacht opent een goede geest de deuren van uwen kerker, en de gewaande zoon van ingolphus is zoo vrij als een vogel in de lucht.



{==109==} {>>pagina-aanduiding<<}



hacket. 
Ja, maar aan mijne vrijheid moet zich ook mijne veiligheid verbinden. De gier is zoo lang vrij in de lucht tot het schot van den jager hem achterhaalt. Gij zult voor eenen geleidebrief zorgen.




de graaf. 
Musdaemon zal er u eenen ter hand stellen.




hacket. 
Ook goud en wissels?




de graaf. 
Ja, gij wantrouwt mij immers niet?




hacket. 
Waarom zou ik u vertrouwen schenken? Gij bedriegt uwen Vorst, waagt het leven van duizenden, en zoekt eenen braven grijsaard op het schavot te brengen?




de graaf, 
zich bedwingende. 
Gij zijt han van ijsland niet, dat leeren mij uwe geestige aanmerkingen; maar gij zijt mij in mijne onderneming oneindig meerder waard dan hij. Daar is goud: (hij geeft hem eene beurs, en ziet daarna in de verrekijker). Op de rotsen bij den Gierenhals klimt eene vuurzuil in de hoogte. Uwe tegenwoordigheid zal noodzakelijk worden. Vaarwel!




hacket, 
ruw en beleedigend. 
Tot wederziens!


(hij vertrekt.)


Tweede tooneel.



de graaf van ahlfeldt, 
alleen. 
Zeg mij met wien gij verkeert, en ik zal u zeggen, wie gij zijt. Musdaemon, helsche musdaemon, uw vriend is uwer

{==110==} {>>pagina-aanduiding<<}
waardig. Terwijl hij u in moed overtreft, evenaart hij u in onbeschaamdheid. - Zucht naar grootheid, hoe veel vademen doet gij den mensch niet zinken, ten einde hij zich een span boven zijnen broeder verheffe. - De Rijkskanselier de vertrouwde van eenen straatroover! - ô, Het hoofd duizelt mij, als ik aan zulk een afstand denk!




Derde tooneel.

de graaf van ahlfeldt, frederik.


frederik, 
nog achter het tooneel. 
Draag zorg voor mijn paard en breng het door de kleine zijpoort naar den stal. (Zijnen vader begroetende.) Nadat wij elkander gister zagen, is er veel gebeurd, mijn vader!




ahlfeldt. 
Ja, de lucht ging toen van groote dingen zwanger. De opstand der Mijnwerkers heeft een ernstig aanzien verkregen. Maar welke drijfveer voert u hier?




frederik. 
Een bevelschrift van den Generaal loevig, mijn vader!




ahlfeldt, 
ter zijde. 
Van den Generaal? wat mag dit raadsel behelzen? (tot frederik.) Heb ik wel verstaan?




frederik. 
Ik meende den Generaal hier te ontmoeten. De Officier, die het bevel te Munkholm heeft overgenomen, zeide mij, dat hij zijn hoofdkwartier op dit Kasteel had gevestigd.




ahlfeldt, 
ter zijde. 
En ik weet van niets af. Zou misschien musdaemon? (tot frederik.) Sedert wanneer hebt gij het bevelhebberschap te Munkholm aan een ander moeten toevertrouwen?



{==111==} {>>pagina-aanduiding<<}



frederik. 
Geen uur geleden.




ahlfeldt, musdaemon 
ziende vershijnen. 
Ha, ha, nu zal zich het raadsel oplossen.




Vierde tooneel.

de vorigen. musdaemon.


musdaemon, 
bleek en onsteld. 
Ik wenschte uwe genade eenige oogenblikken alleen te spreken.




frederik. 
Staat mijn vader dit onderhoud aan zijnen dienaar toe?




de graaf. 
De omstandigheden gebieden het, mijn zoon.




frederik. 
Dan is uw wil mij eene wet.


(Hij buigt zich en gaat heen.)


de graaf. 
Welnu, musdaemon?




msudaemon. 
Terwijl alles van mijne zijde met den besten uitslag bekroond werd, schijnt eene geheime macht ons te dwarsboomen. De Generaal loevig komt zijn hoofdkwartier hier vestigen.




de graaf. 
Het is mij bekend.




musdaemon. 
Men heeft frederik het bevel te Munkholm ontnomen.



{==112==} {>>pagina-aanduiding<<}



de graaf. 
Mijn zoon heeft mij zelf die tijding gebracht.




musdaemon. 
De bezetting van Skongen komt zich binnen weinige oogenblikken hier vestigen; zij is reeds in aantocht. (Men hoort in de verte de trom.)




de graaf. 
Van dat bezoek was ik niet ingelicht. Het hoofd loopt mij om, musdaemon!




musdaemon. 
Het mijne niet, uwe genade! ten einde zeker te wezen, dat de bliksemstraal het hoofd van griffenfeldt treffe, vallen door mijnen invloed nog in dit uur, eenige visschers het slot Munkholm aan; dan te gering in getal zijnde, om op de verdedigers er van te zegevieren, zullen zij de slachtoffers worden hunner vermetelheid.




de graaf. 
En wat zullen wij hiermede gewonnen hebben?




musdaemon. 
De rechtvaardiging van den maatregel, om griffenfeldt uit zijne gevangenis naar eene andere te doen overbrengen, waar hij meer onmiddelijk onder onze voogdijschap zal staan, dan ginder.




de graaf. 
Gij beschaamt uwen ouden roem der listigheid niet, musdaemon!




musdaemon. 
Alleen in den strijd leert men de dapperheid van den krijgsman kennen.


(Trompetgeschal.)

{==113==} {>>pagina-aanduiding<<}



de graaf. 
Ik zie den Generaal met zijn gevolg de valbrug van het Kasteel naderen.




Vijfde tooneel.

de vorigen. de generaal, gevolgd door eenige Officieren.


de generaal. 
Neem het bezoek van den ongenoodigden gast voor lief, graaf van ahlfeldt. De opstand der mijnwerkers heeft een te ernstige houding aangenomen, dan dat ik mij niet op het tooneel des oorlogs zoude begeven, om de strafwaardige volksbeweging met eenen beslissenden slag te verlammen: uw Kasteel kwam mij te uitmuntend gelegen voor, om daar de maatregelen niet te besturen tot bereiking van dat doel.




de graaf. 
Hetgeen ik tot dus ver in het belang der kroon bestond, tot beteugeling van het oproer, draagt immers uwe goedkeuring weg?




de generaal. 
Ja, wat het oprukken der soldaten betreft: alleen kan ik het niet ontveinzen, dat het mij verwondert, dat men den opstand niet voorzien, en daardoor de muitelingen gelegenheid heeft gegeven, om tot onder de muren van Drontheim voort te rukken. Was er door de mijnwerkers te voren niets aan den dag gelegd, hetwelk aanleiding kon geven, om te vermoeden?.....




de graaf. 
Wanneer het er op aan komt, om den volksgeest te beoordeelen, dan doet men dat zoo gaarne van de voordeeligste zijde. De wareldgeschiedenis leert ons, dat de meeste,

{==114==} {>>pagina-aanduiding<<}
omwentelingen tot stand werden gebracht, omdat men de beginselen te licht achtte.




de generaal. 
Het is daarom, dat door mij in de handhaving van het gezag des Konings geene toegevendheid zal worden gebruikt.




de graaf. 
Griffenfeldt zal dus het loon voor zijn verraad ontfangen?




de generaal. 
Wie zegt mij, dat hij een vrrader is? (veelbeteekend.) De wareldgeschiedenis, waarmede uwe genade zoo wel bekend schijnt te wezen, levert veel voorbeelden op van achtenswaardige mannen, van wier namen men, buiten toestemming, de leuze eener partij maakte.


(Men hoort in de verte eenige kanonschoten.)


de graaf. 
Dat schutgevaarte heeft plaats in de richting van Munkholm.




musdaemon, 
ter zijde. 
Het zal de onberadene aanval der visschers zijn.




de generaal. 
Een gevecht bij Munkholm? Dat verwondert mij; tot zoo veel stoutmoedigheid achtte ik de muiters niet in staat.




de graaf. 
De overtuiging van de wezenlijkheid daarvan, zou ongetwijfeld uw geloof aan de onschuld van griffenfeldt merkeijk verzwakken.




de generaal. 
Vergeef het mij, Rijkskanselier! ik heb mij tot uwen gast

{==115==} {>>pagina-aanduiding<<}
verklaard, ten einde als krijgsman te handelen; niet om aan een Derde rekenschap van mijne gevoelens te geven.




de graaf, 
eenigzints geraakt. 
Ik vermeende, dat de veelvuldige diensten, die ik aan de kroon van Denemarken heb bewezen mij gerechtigden tot het doen dezer onschuldige vraag.




de generaal. 
Ik wil niet beoordeelen, graaf van ahlfeldt! in hoe verre het vaderland al of niet erkentelijkheid aan u verschuldigd is; dat blijft echter eene onloochenbare naarheid: gij hebt uwen Vorst met de pen gediend; ik doe het met den degen, en thands komt de laatste alleen in aanmerking.




de graaf. 
Ik zou in uwe uitspraak kunnen berusten, bijaldien mijn zoon frederik geen krijgsmans rok droeg.




de generaal, 
glimlagchende. 
De gelegenheid zal spoedig daar zijn, om te bepalen, of er een krijgsmanshart onder dien rok klopt.




de graaf. 
Daaraan te twijfelen ware eene belediging voor den vader.




de generaal. 
Die trotsheid bevalt mij, heer Graaf! zoo spoedig mogelijk zal ik uwen zoon in staat stellen, om uwe goede verwachtingen in vervulling te doen overgaan.


Trompetgeschal.


de graaf. 
Ik hoor paardenhoeven: een bode te paard schijnt de Oostpoort van het Slot te naderen.





{==116==} {>>pagina-aanduiding<<}

Zesde tooneel.

de vorigen. frederik.


frederik, 
den Generaal een brief overhandigende. 
Een renbode te paard, spoorslags herwaarts gereden, verzoekt mij dit geschrift aan u te overhandigen.




de generaal, 
den brief nemende. 
Lezen wij: - een hand vol visschers heeft een aanval op Munkholm beproefd: drie salvoos uit de kustbatterij zijn voldoende geweest, om hunne schuit in den grond te boren, en alle met man en muis te doen vergaan.




musdaemon, 
ter zijde. 
Het middel heeft gewerkt. De rotten zijn allen in den val.




de genraal, 
tot musdaemon. 
Hebt gij schrijfgereedschap bij de hand?




musdaemon. 
Het bevindt zich ter uwer beschikking op gindse tafel.




de generaal, 
zet zich neder en schrijft. 
Het wordt tijd, dat wij ons van griffenfeldt verzekeren, aleer door de eene of andere wanhopende poging zich vriend, of vijand van hem meester make. (Hij vouwt den brief toe.) Hier althands zal zijn leven veilig zijn. (Tot den Graaf op musdaemon wijzende en half ter zijde.) Is die heer te vertrouwen?




de graaf. 
Het is mijn ijverigste dienaar, en sedert jaren aan mij verknocht.




de generaal. 
Dat is veel! (tot musdaemon.) Neem dezen brief, en twin-
{==117==} {>>pagina-aanduiding<<}
tig scherpschutters: begeef er u mede naar Munkholm; lever het geschrift aan den bevelhebber des kasteels over, en zorg, dat gij over een uur met den Graaf van griffenfeldt en zijne edele dochter hier zijt.




musdaemon. 
Nog binnen dien tijd zult gij beiden levend of dood hier aanschouwen.


(Hij vertrekt.)


Zevende tooneel.

de vorigen, zonder musdaemon.


de generaal. 
Zonderling, inderdaad! terwijl duizende mijnwerkers zich de bergpassen trachten te bemeesteren, offert een handvol hunner vijanden, eenige nietige visschers, voor hunne zaak het leven op. (tot ahlfelet.) Graaf, wij beleven sombere tijden.




de graaf, 
schijnheilig. 
Ja, de wraakfiolen Gods worden op de volken uitgegoten. De toekomst gaat zwanger van groote gebeurtenissen. Vreesselijk zijn de teekenen der tijden. Wie sta, zie toe, dat hij niet valle!




de generaal. 
Dat ruikt mij te veel naar theologie. Ik noem de tijden somber, omdat ze ziek zijn, en alleen door het kanon kunnen genezen worden, en door geene vrome verzuchtigingen, die uit de boezems van grijze huichelaars, of jeugdige schijnheiligen opstijgen. Help uzelven, en God staat u bij, is mijne spreuk: daarom handel ik ook hier, waar anderen misschien zouden bidden.




de graaf, 
met verbeten wrok. 
Zeer krijgshaftig gedacht: het Vaderland zal u eens een eerzuil stichten.



{==118==} {>>pagina-aanduiding<<}



de generaal. 
Waarmede het nakroost den spot drijft, omdat de tijdgenoot zich de heldendaden van den vereeuwigden bezwaarlijk meer kan herinneren. Geen man van ware verdienste begeert eene andere gedenknaald, dan die, welke de geschiedenis voor hem opricht




een onderofficier, 
komt op. 
Een bejaarde visscher begeert u alleen te spreken: hij heeft u zaken van gewicht te ontdekken.




de generaal. 
Hij kome!


de onderofficier vertrekt, gevolgd door den graaf.


Achtste tooneel.

de generaal. han van ijsland, een hoed met breede randen op het hoofd en een wijde visschers pij aan.


han. 
Het is tot den Generaal van Loevig, die alhier het opperbevel heeft, dat ik het woord voere?




de generaal. 
Dezelfde: wat begeert gij?




han. 
Ik zal kort zijn. Ik ben een visscher en bewoon het strand nabij de rotsengte, welke de zwarte zuil heet. Daar zijn de opstandelingen slaags met de Koninklijke troepen. Men kan het geweervuur hier duidelijk hooren.




de generaal. 
Het is mij bekend, dat er bij de zwarte zuil gestreden wordt. Verder!



{==119==} {>>pagina-aanduiding<<}



han. 
De strijd zou voor de busschieters gevaarlijk kunnen worden. Han van ijsland voert de mijnwerkers aan. Zij strijden, door hem bemoedigd, als leeuwen.




de generaal. 
En zullen er met hunnen bevelhebber als wolven voor beloond worden. Hebt gij niets meer?




han. 
Vergeef het mijnen ouderdom, dat ik mijne gedachten niet zoo duidelijk meer uitdruk als vijftig jaren geleden. Ik weet het middel om den opstand in de bergengte van de zwarte zuil te dempen.




de generaal. 
Waardoor?




han. 
Door de oproermakers den pas af te snijden. Langs mijne hut loopt een bergpad, waarheen men hen in den rug naderen, en in een klein dal drijven kan, waar vijfentwintig wel gewapenden in staat zijn eene kolom van duizend man te vernielen.




de generaal. 
Grijsaart, kan ik mij op uw gezegde verlaten?




han. 
Het is mij onverschillig, of gij van mijnen raad gebruik maakt, of hem in den wind slaat: ik was mijn Vaderland en den Koning dezen wenk verplicht.




de generaal. 
Uwe grijze hairen trouwe visscher, liegen niet. (Hij slaat met zijne rotting tegen den grond, een Officier verschijnt.) Dat dadelijk eene halve compagnie busschieters op

{==120==} {>>pagina-aanduiding<<}
dit slotplein zich verzamele; en verzoek den Graaf van ahlfeldt zich benevens zijnen zoon hier te doen vinden.


de officier vertrekt.


de generaal. 
Gij zult de gids dezer dapperen zijn, indien uwe krachten het u veroorlooven.




han. 
Als het er op aan komt om mijn land eene dienst te bewijzen, dan keeren de krachten mijner jeugd terug.




Negende tooneel.

de vorigen. ahlfeldt, de gravin, frederik, busschieters.


de generaal. 
Graaf van ahlfeldt, ik beloofde u eene gelegenheid, waarin uw zoon zijne dapperheid zou kunnen toonen: zij is daar (tot frederik) Luitenant! gij begeeft u met deze manschappen, onder het geleide van dien visscher langs het strand naar de zwarte zuil: gij doet aldaar den vijand door uwe busschieters in den rug aanvallen, en zijt in geval van tegenspoed op een langzamen en geregelden terugtocht bedacht.




ahlfeldt. 
Generaal, vergeef het mijner vaderlijke bezorgdheid....




de gravin. 
Mijn frederik begeeft zich voor de eerstemaal zijns levens in het vuur.




de generaal. 
Stel u gerust Mevrouw! Uw zoon mag zich gelukkig rekenen, dat de krijgsgod hem deze gelegenheid voor zijnen moed toont, waar bijna zekere laauweren hem toelagchen.

{==121==} {>>pagina-aanduiding<<}
Indien het geluk zijne niet gevaarlijke pogingen bekroont, dan sta ik hem voor de kapiteins nestels en de orde van Dannebrog in.




de gravin, 
verplichtend. 
En ik sta u borg voor onze onveranderlijke vriendschap.




frederik, 
den degen trekkende. 
Generaal, ik zal mij uw vertrouwen waardig maken. (zijne ouders omhelzende) Vaarwel, mijne ouders! spoedig ziet gij mij weder.




han, 
ter zijde. 
Zij U - dat is mogelijk! maar gij hen - nooit! - Uwe monteering is uw doodskleed!




frederik, 
tot de busschieters. 
Voorwaarts, mijne wapenbroeders! Voor het recht en den Koning!


De trom wordt geroerd. Hij vertrekt met han van ijsland, én de busschieters over de valbrug. De generaal verwijdert zich ter slinkerzijde in den wachttoren.


Tiende tooneel.

de graaf van ahlfeldt, de gravin.


de graaf. 
Fortuna audaces juvat! Onze gelukszon rijst meer en meer ter middag hoogte, onze zoon frederik zal zijn aandeel in den roem hebben...




de gravin. 
En dien met geene misdaad koopen, zoo als wij. Zijne deugd...



{==122==} {>>pagina-aanduiding<<}



de graaf, 
haar invallende. 
Ho! ho! de deugd is eene uitdrukking, welke men in het woordenboek der Staatkunde te vergeefsch zoekt. Wanneer ik als eerste minister als een monarch regeer, gij als de aanzienlijkste vrouw des lands, de bloem van den adel om u vergadert, en frederik met de ridderster op de borst het bevel over de Koninklijke lijfwachten voert, dan wil ik u eens aan deze zedekundige aanmerkingen herinneren.




de gravin. 
Al die schitterende beelden der grootheid kunnen het denkbeeld niet uit mijne ziel weren, dat wij een tooneelspel vertoonen, waarin door onze eerzucht menschen levens op het spel worden gezet, waaronder dat van onzen Zoon behoort. Indien eens?...




de graaf. 
Gij gelooft immers aan geene voorgevoelens?...




de gravin. 
Neen, maar eene geheime siddering zegt mij, mijns ondanks, dat ik niet heb opgehouden aan eene eeuwige rechtvaardigheid te gelooven.




de graaf. 
Welnu! en welke gevolgtrekking leidt gij daaruit af?




de gravin. 
Dat wij misschien, als offer voor het gelukken onzer onderneming, den dood van frederik zullen bewenen.




de graaf. 
Kinderklap! Indien er eene eeuwige rechtvaardigheid bestaat, dan geldt bij haar het leven van een mijnslaaf evenveel als dat van den zoon eens kanseliers.



{==123==} {>>pagina-aanduiding<<}



de gravin. 
Gevoellooze! uwe twijfelende spotternij kan het gevoel der moederlijke bezorgdheid in mijnen boezem niet vernietigen. Zoo almachtig is de ijskoude adem uwer staatkunde niet.


(Zij gaat heen.)


de graaf. 
Ik wil haar volgen, en de tanden van den schorpioen verstompen, die aan haren boezem knagen, opdat de smart hare tong geene kreeten doe uiten, die niet tot de ooren van den Generaal mogen doordringen.


(Hij vertrekt.)


Elfde tooneel.

griffenfeldt en aleide; beiden geboeid. musdaemon, soldaten. Eenigen tijd daarna de generaal.


griffenfeldt. 
Ongevoelig mensch, het is voor de laatste maal, dat ik u bezweer mij te zeggen, waarom men mij in ketenen slaat, en aan de gevangenis ontscheurt, waar ik mij, als eene schuilplaats tegen de boosheid der menschen, aan begon te hechten?




musdaemon. 
En het is voor de laatste maal, dat ik u antwoord, dat u op die vraag in naam der gerechtigheid bescheid zal worden gedaan; alleen wil ik daarbij voegen, dat gij aan het einddoel van uwen tocht zijt, en dat gij u op het kasteel van den Graaf van ahlfeldt bevindt.




aleide. 
Wreedaard, waarom bij mijnen vader dien gehaten naam uitgesproken?



{==124==} {>>pagina-aanduiding<<}



griffenfeldt. 
Stel u gerust, mijne dochter! daar was een tijd, dat ik de kracht niet bezat, om dien naam te hooren, zonder in gramschap te ontsteken; maar die tijd is voorbij. Toen deed de hoop het vuur der wraak nog in mijnen boezem opvlammen: thands voedt mijn hart geen hoop meer. Dippolsen is vermoord, en ordener, die zijn dood zou wreken is trouwloos geworden, even als zijn geslachtgenooten.




aleide. 
Helaas, mijn vader! waarom dien edelsten der menschen miskend? Indien hij niet wederkeert, dan zal ik niet zijne ontrouw; maar wel zijnen dood te bewenen hebben.




griffenfeldt. 
Aleide, gij hebt gelijk! ween, heete tranen, mijn kind! laat ook mij wenen, tot dat het eindeloos tranen vergieten de lichtstralen in mijne oogen verdooft, en ik als een tweede edipus op u, mijne antigoné, moog steunen, en de onbarmhartige wareld medelijden inboezemen door het tafereel van een grijsaart, die schuldeloos lijdt, en eene engel, die dat lijden met hem deelt.


(Hij zet zich op den steen voor den wachttoren neder.)


musdaemon. 
Betoom uwe smarten, grijzaart, de Generaal nadert.




de generaal. 
Ha! ha, is de staatsgevangene daar? Musdaemon, gij hebt u met ijver gekweten van uwen last. Eene andere zij u daarom opgedragen. Stijg dadelijk te paard, begeef u naar het tooneel van het gevecht, en bericht mij, of de tijdingen der overwinning op de muitelingen waarheid behelzen, en mijne tegenwoordigheid, met de bezetting van dit kasteel niet zal vereischt worden?



{==125==} {>>pagina-aanduiding<<}



musdaemon, 
zich buigende. 
Ik wenschte, dat het ros vleugels had, hetwelk mij in staat zal stellen uwe bevelen op te volgen.


(Hij vertrekt.)


griffenfeldt, 
op een doffen toon tot den generaal. 
Grijze krijgsheld, duldt uw rang het, dat gij eene vraag beantwoordt aan eenen man, die eertijds uw meerdere was?




de generaal, 
met waardigheid. 
Het is mijne schuld niet, Graaf van griffenfeldt, dat de afstand, die er tusschen ons bestond, eene wijziging heeft ontfangen; op welke vraag begeert gij antwoord?




griffenfeldt. 
Waarom bevindt ik mij hier?




de generaal. 
Daarop zal uw geweten u heden - en de rechtbank te Drontheim u morgen antwoorden.




griffenfeldt. 
Het is als staatsgevangene, dat ik hier ben overgebracht geworden?




de generaal. 
Neen, als meer?




griffenfeldt, 
ijskoud. 
Als hoedanig dan?




de generaal. 
Ongelukkige, waarom het woord der schande uitgesproken?




griffenfeldt. 
Bij de rust uwer ziel, als hoedanig bevind ik mij hier?




de generaal. 
Als hoogverrader en oproermaker.



{==126==} {>>pagina-aanduiding<<}



giffenfeldt, 
buiten zichzelven. 
Mijne dochter ondersteun mij! Antigoné! wees mij ten staf als ik den helschen bewerker mijner rampen vloek. (tot den Generaal). Generaal! ik dank u voor uwe oprechtheid: gij verdient daarom ook getuige te zijn van mijn gebed tot den Oorsprong van alles. (Hij knielt.) Eeuwige Rechtvaardigheid! Gij weet het, dat ik geen verrader ben: Gij weet het, dat ahlfeldt, door helsche listen, op mijne eer den vlek der schande heeft geworpen. Wreek mij, eeuwige Rechtvaardigheid! Ahlfeldt bezit een zoon; de hoop zijner grijze hairen, de afgod zijner vrouw. Ontneem den vader die hoop, verbrijzel dien afgod der moeder, zoodat zij, weeklagende, bij hun zielverscheurend verlies, te midden hunner grootheid, op mij wijzende uitroepen: bij God, die man is rijker dan wij! want hij heeft eene dochter, die met hem lijdt, en wij missen een zoon, die met ons den voorspoed deelt.


(Hij zinkt machteloos neder, ondersteund wordende door aleide.)


de generaal. 
Die opgewondene taal is die der misdaad niet. In welk een doolhof van gissingen worden mijne gedachten omgevoerd?


(Krijgsmuzijk in de verte.)


Twaalfde tooneel.

de vorigen. de graaf en de gravin van ahlfeldt.


de graaf, 
opgeruimd. 
Alles gaat naar wensch, Generaal! Een visscher, zoo even hier aangekomen, meldt mij dat de opstandelingen terug geslagen, verstrooid en grootendeels gevangen gemaakt zijn.



{==127==} {>>pagina-aanduiding<<}



de generaal. 
Deze tijding verheugt mij, maar het bevreemdt mij u in meer onmiddelijke verstandhouding met het slagveld te zien, dan mij, die den aanval tegen de oproerlingen in persoon regelt.




de graaf. 
Mijn ijver voor de zaak des Konings en mijne bekendheid in deze omstreken volstaan, om die verwondering weg te nemen.




de gravin, 
griffenfeldt gewaar wordende. 
Hoe, de Graaf van griffenfeldt reeds hier?




de generaal. 
Ja, maar gij ziet in welk een' toestand. Folter den ongelukkige door uwe toespraak niet.




de gravin, 
aangedaan. 
Ik heb altijd achting voor ongelukkigen gehad. (Tot aleide die in schilderachtigen stand haren vader ondersteunt.) Jonkvrouw! Ik ben de vijandin uws vaders niet! Indien mijne bijstand....




aleide. 
Wij wachten alleen bijstand van God!




de graaf, 
tot zijne vrouw. 
Wees dan toch zoo sentimenteel niet. Gij hindert daarmede de edele freule! Niet waar Generaal?




de generaal. 
Kanselier, het aanhangige geschil is voor mij te teeder, om scheidsrichter te willen zijn. (Naar de kant der slotpoort ziende.) Uw geheimschrijver snelt ter viervoet herwaarts: hij is vergezeld van eenige ruiters; hij wuift met den sluier,

{==128==} {>>pagina-aanduiding<<}
voorzeker brengt hij de bevestiging van der muiteren nenederlaag.




Dertiende tooneel.

de vorigen. musdaemon te paard; maar dadelijk afstijgende.


de generaal. 
Welnu, getrouwe bode?




musdaemon. 
Lang leve christiern de V!




de generaal. 
De oproermakers zijn dus.....




musdaemon. 
Volkomen verslagen en tot de gehoorzaamheid wedergekeerd. Is het mij vergund uwer genade een kort verslag van het gevecht te geven, alvorens uwe officieren u in staat stellen een behoorlijk overzicht te hebben van de heldendaden der getrouwe Denen.




de generaal. 
Ik reikhals naar dat verslag: begin!




musdaemon. 
Vol van overmoed en steunende op de voorgewende rechtvaardigheid hunner zaak, rukten de bergwerkers, onder aanvoering van den vreesselijken han van ijsland op de bergengte der zwarte zuil aan, onder het aanheffen der oproerkreten: weg met de voogdijschap! lang leve griffenfeldt! Aan den ingang van den bergpas, wachtten de busschieters hem af. Spoedig ontstond er een gevecht, waarin han van ijsland wonderen van dapperheid deed, dan door de overmacht en de krijgstucht zijner tegenstanders overwonnen,

{==129==} {>>pagina-aanduiding<<}
was hij in het eind genoodzaakt, zwaard en bijl weg te werpen, en zich op lijfsgenade over te geven, ofschoon heuvelen van vijandelijke lijken getuigden, met welk een moed hij met de zijnen streed.




de generaal. 
Gij spreekt alleen van lijken des vijands; - hebben wij veel manschappen verloren?




musdaemon. 
Ons verlies zou gering geweest zijn, bijaldien geen onvoorzien ongeluk ons ware overkomen.




de generaal. 
Welk een ongeluk? Spreek!




musdaemon. 
Aan den uitgang van den bergpas genaderd, zien wij eene afdeeling busschieters ons langs de strandzijde, door een hollen weg naderen: zij roept ons toe, en stemt in het lied der zegepraal; dan op het oogenblik, dat zij ons nabij is, weergalmen musketschoten, gevolgd door eene ontploffing; de rotsen ter weêrzijden van het pad brokkelen af, storten in, en verpletteren dertig busschieters en hun jeugdigen bevelhebber, terwijl een verschrikkelijk, met bloed bevlekt, en in wolfshuiden gewikkeld monster, op een der rotspunten gezeten, afgrijzenbarend huilt: gij zijt gewroken, mijn dierbare zoon!




de gravin, 
die met gespannen aandacht heeft geluisterd. 
Musdaemon, behoorde die Officier tot diegenen, welke langs de strandzijde de zwarte zuil naderden?




musdaemon. 
Ja, geen andere benden zijn daarheen getrokken.



{==130==} {>>pagina-aanduiding<<}



de gravin, 
het uitgillende. 
God in den hemel! dan is mijn frederik dood!




musdaemon, 
met geveinsde aandoening. 
Wee mij, dat ik zoo iets moest verkondigen! (ter zijde en iets op zijn zakboekjen uitwisschende.) Reeds een der drie heeft mij zijne schuld betaald.




de graaf. 
Wraak over het monster, dat zijne levensdagen verkortte!




de generaal, 
peinzend. 
Geheimzinnige visscher, zoudt gij een afgezant van den Booze en geen bewoner dezer stranden geweest zijn?




griffenfeldt, 
door de algemeene beweging uit zijne verbijstering bekomende. 
Welk een geruisch omgeeft mij, mijne dochter? Wat is er geschied?




aleide. 
De opstand is gedempt: de oproerlingen zijn vernietigd; maar de zoon van den Graaf van ahlfeldt is in den strijd gesneuveld.




griffenfeldt, 
met vreesselijke aandoening. 
De opstand is gedempt; maar ahlfelds zoon, gesneuveld! Kniel neder aleide! er bestaat eene vergeldende Voorzienigheid!





{==131==} {>>pagina-aanduiding<<}

Veertiende tooneel.

De vorigen. Hacket geboeid. Mijnwerkers insgelijks gekneveld, waaronder ordener, met den hoed diep in de ogen, en zich zoo veel mogelijk op den achtergrond houdende. Soldaten, die een lijkbaar dragen, met een zwart kleed overdekt. De trein komt onder het spelen van eenen treurmarsch op het tooneel.


de gravin, 
bij de baar van frederik nedergeknield. 
Mijn frederik! moest gij uwe moeder zoo vroeg worden ontrukt?




de generaal, 
plechtig en minzaam. 
Graaf van ahlfeldt, rijkskanselier van onzen edelen monarch. Het oproer is gestraft en het kroonrecht gehandhaafd. De degen des krijgsmans keert weder in de schede, om door het zwaard der wet te worden vervangen; dan eer ik mijn zijdgeweer opsteke, breng ik u uit naam van den Koning, mijne hulde voor uw vaderlandlievend gedrag, en betuig ik u mijne droefheid over den vroegen, doch schoonen dood van uwen zoon.


de graaf, buigt zich met den zakdoek voor de oogen.


de generaal, 
voortgaande. 
Ik eerbiedig de smart, die gewis uw vaderhart doet bloeden, dan mijn plicht gebiedt mij u te herinneren, dat de zegepraal onzer wapenen een nieuwen werkkring voor u opent. Morgen, tegen het vallen van den avond zal ik den bloedraad over den opstand te Drontheim doen vergaderen. Gij zult daar voorzitter zijn, en met mij en de wijzen der stad bepalen, wie zich des doods hebben schuldig gemaakt; zullende reeds des anderen daags op het gewone stadsschavot

{==132==} {>>pagina-aanduiding<<}
het vonnis door den scherprichter met den zwaarde of den strop worden voltrokken. Gevoelt gij u sterk genoeg, om het voorzitterschap te bekleeden?




de graaf, 
nadat musdaemon hem door teekenen heeft te kennen gegeven, dat hij toestemmend moet antwoorden. 
Ik zal mij in de rechtzaal bevinden.




de generaal, 
hem de hand reikende. 
Vaar dan wel! mijn plicht roept mij te Drontheim. (Gereed zijnde, om door eenige officieren, gevolgd, te vertrekken, laat hij zijne blikken langs de gevangenen weiden, en wordt hij ordener gewaar.) Gevangene! wie zijt gij? Uw gewaad is in wederspraak met uwe medeplichtigen.




ordener, 
beraden. 
Generaal! morgen zal ik u voor de rechtbank te Drontheim deze vraag beantwoorden.




aleide, 
de stem van ordener herkennende, en zich met onstuimigheid in zijne armen werpende. 
Ordener! mijn gemaal! gij zijt dus niet onder de slagen van den bloeddorstigen roover bezweken?




ordener. 
Stel u gerust! de hemel was met mij en mijn zwaard.




griffenfeldt, 
ordener herkende. 
Zijt gij hier mijn getrouwe vriend? Thands schept mijne ziel wederom hoop. De machtige arm, die u tegen han van ijsland verdedigde, zal morgen voor de rechtbank mijne onschuld doen zegepralen.


Alle staan in stomme verbazing.


De gordijn valt.




{==133==} {>>pagina-aanduiding<<}

Tweede gedeelte.

De Gerechtszaal te Drontheim. Ter rechterzijde staat een lange, met groen laken bedekte tafel, waaraan de graaf van ahlfeldt, de generaal en zeven in het zwart gekleedde rechters gezeten zijn. Tegen over deze tafel is een lange bank geplaatst, waarop hacket, benevens zes geboeide mijnwerkers zitten. Op afzonderlijke zetels een weinig achterwaarts bevinden zich de graaf van griffenfeldt, aleide en ordener. Musdaemon, met nog een schrijver zijn bezig met elk voor een afzonderlijk schrijftafeltjen aanteekening van het verhandelde te houden. Op den achtergrond ziet men het volk, door eene soort van hek van de rechters afgescheiden. De zaal, welke van ouden Noorschen bouwtrant is, heeft een somber voorkomen en wordt op den voorgrond door eene hangende lamp verlicht, terwijl in het achterste gedeelte op den rand der balustrade vier brandende fakkels geplaatst zijn.

Eerste tooneel.

De hier boven opgegeven personen, Gerechtsdienaars, Soldaten, Visschers, Vrouwen, Kinderen.


de graaf 
tot hacket. 
Gij volhardt dus in uwe bekentenis, en toont u bereid om haar andermaal met eede te bevestigen.



{==134==} {>>pagina-aanduiding<<}



Hacket. 
Dat ben ik.




de graaf. 
Gij trekt de beschuldiging niet in, welke griffenfeldt ten laste legt, dat hij u door goud heeft omgekocht, om u aan het hoofd der mijnwerkers te stellen, en in deze landen het wettig gezag van christiern den V omver te werpen?




hacket. 
Ik trek de beschuldiging niet in.




de graaf. 
Gij verklaart getuige geweest te zijn van het ronddeelen van vaandels en geld aan de opstandelingen, in naam van denzelfden griffenfeldt.




hacket. 
Ik verklaar het!




de graaf. 
Gij bekent bij dat alles schuldig te zijn aan de moorden en brandstichtingen, sedert jaren in deze omstreken gepleegd?




hacket. 
Ik beken het onder inroeping uwer goedertierenheid.




de graaf 
tot een der gerechtsdienaars. 
Doe den schuldige wederom plaats nemen.


hacket, zet zich neder.


de graaf 
tot musdaemon. 
Geheimschrijver, zijt gij met uwe aanteekeningen gereed?



{==135==} {>>pagina-aanduiding<<}



musdaemon. 
Ja, uwe genade.




de graaf. 
Dan kunnen wij verder gaan. (Tot de Gerechtsdienaars) Men brenge griffenfeldt voor de rechtbank. (Tot griffenfeldt.) Gij hebt de tegen u ingebrachte beschuldigingen gehoord: wat hebt gij tot hare wederlegging aan te voeren?


griffenfeldt ziet hem met verachting aan en zwijgt.


de graaf. 
Ik herhaal mijne vraag, in naam dezer achtbare rechtbank, die over dood en leven vonnist, en wacht een ander antwoord dan die trotserende blik.




griffenfeldt. 
Bijaldien gij niet in naam van de onbesprokene rechteren dezes lands eene rol speeldet, die niet voor u geschikt is, zoudt gij op mijn antwoord ten eeuwigen dage gewacht hebben. Thands mag ik niet langer zwijgen; maar wil alleen die mij hier hooren ten bescheid te geven, dat geen griffenfeldt ooit de laagheid zal hebben iets ter zijner verdediging te zeggen, wanneer een ahlfeldt de onbeschaamdheid bezit zich ten voorzitter zijner rechters op te werpen.




de generaal 
tot den graaf. 
Vergun mij een oogenblik tot den beschuldigde het woord te voeren. (Tot griffenfeldt.) Oude vriend en wapenbroeder! Ik beoordeel de redenen niet, welke u het ons gegeven antwoord afdwingen; maar het geldt hier eer en leven, en het is daarom, dat ik mij als mensch en als rechter genoopt gevoele, om u plechtig af te vragen: griffenfeldt, indien een vriend, die het wel met u meent, u de hand

{==136==} {>>pagina-aanduiding<<}
drukte en tot u met aandoening sprak: waarmede kunt gij u verdedigen, en den aanklager beschamen, wat zoudt gij dan antwoorden?




griffenfeldt. 
Ik zou hem niets tegenwerpen dan vijftig jaren eerlijkheid en deze grijze kruin.




aleide, 
hem in de armen vallende. 
En mij, uwe dochter, die het voor den hemel verklaren kan, dat gij onschuldig zijt.




een uit het volk, 
roept getroffen uit, en wordt daarin door velen gevolgd. 
Braaf geantwoord, lang leve zulk eene goede dochter!




de graaf 
koel. 
Dergelijke tooneelen bewijzen voor de onschuld des aangeklaagde niets. (Tot de Gerechtsdienaars.) Geleid den beschuldigde en zijne dochter naar hunne plaatsen. Geheimschrijver, hebt gij aanteekening van het antwoord des aangeklaagde gehouden?




musdaemon. 
Ik ben gereed, uwe Genade!




de graaf. 
Dan ga ik voort, in naam der heilige gerechtigheid. (Tot de gerechtsdienaars.) Dat de derde beschuldigde zijnen rechteren nadere.




ordener 
plaatst zich met eene edele houding voor de Rechters. 
Hier ben ik, wat begeert gij?




de graaf. 
Uwen naam?



{==137==} {>>pagina-aanduiding<<}



ordener, 
mantel en hoed afwerpende. 
Ik heet ordener van guldenleeuw, Baron van Thorwick, Ridder van Dannebrog.




de graaf, 
met geveinsde aandoening 
Is het mooglijk? de zoon des Onderkonings? de voormalige vriend van mijn huis?




de generaal. 
Edele baron, men heeft u in gezelschap gevonden, u en uw geslacht onwaardig!




ordener. 
Oordeel niet, opdat gij niet geoordeeld wordt!




de graaf. 
Veroorloof mij, Baron...




ordener, 
hem schielijk in de reden vallende. 
Ik heet geen Baron, zoo lang mijne vrije handen deze ketenen dragen.




de graaf. 
Welnu dan ordener van guldenleeuw; laat uwe verontschuldigingen hier gelden! Men heeft u bij de zwarte zuil, aan het hoofd der mijnwerkers gevangen genomen, met de wapenen in de handen. Is dat waarheid?




ordener, 
op musdaemon wijzende. 
Wanneer gij beschuldigt en die man bevestigt, dan is er immers voor mij geen ontkennen aan?




de graaf. 
Wellicht hebt gij gronden ter verdediging van uw gedrag?



{==138==} {>>pagina-aanduiding<<}



ordener, 
ter zijde. 
Ha! welk eene gedachte doorvaart mijne ziel! Ik wil griffenfeldt redden, al zij het ook, ten koste van mijn leven. (Overluid) Ter verdediging van mijn gedrag kan ik niets aanvoeren, maar alles ten behoeve van griffenfeldt; hij is onschuldig, en even rein van den smet, die men hem wil aanwrijven, als de sneeuw, welke dezen avond op de heuvelen van Smiasen is nedergedaald.




de graaf, 
ontsteld. 
griffenfeldt onschuldig!




ordener 
Ja, ik heb mij van zijnen naam bediend, om tot mijn doel te geraken.




griffenfeldt. 
Ordener, laat uwe edelmoedigheid u niet in het verderf storten.




aleide. 
Om Gods wil word het slachtoffer uwer grootmoedige neiging niet.




ordener, 
plechtig tot beiden. 
Martel mij niet door uwe teêrgevoeligheid! Belet mij het volbrengen van een heiligen plicht niet.




griffenfeldt, 
tot aleide. 
Mijne dochter, laat ons lijden en zwijgen. Die man is immers te groot om hem terstond te begrijpen?




ordener. 
Men vergunne mij voort te gaan. Aangevuurd door eene toomelooze eerzucht, heb ik mij door het droombeeld la-
{==139==} {>>pagina-aanduiding<<}
ten wegslepen, om door mij aan het hoofd eener omwenteling te plaatsen, opperheerscher van dit gewest en het machtig Denemarken te worden. Ter bereiking van dat doel, heb ik misbruik gemaakt van het goud mijns vaders, van mijne aanstelling als opziener der gevangenissen, en van den naam van griffenfeldt, die de afgod zijner landgenooten is.




de graaf. 
Is er niets, hetwelk ter uwer verontschuldiging pleit?


ordener zwijgt.


de graaf, 
tot de geregtsdienaar. 
Geleid den schuldige naar zijne plaats. (tot musdaemon.) Zijt gij gereed?




musdaemon. 
Nog niet, uwe genade!..... de verbijstering, die onverwachte ontdekking....




de graaf. 
Heeft niets gemeen met uwe pen: ga voort!




musdaemon. 
De redevoering van den schuldige is geboekt, uwe genade.




de graaf. 
Het is wel! (Tot de rechters.) Edele, wijze en rechtvaardige mannen! Mogen wij het getuigenis van guldenleeuw als dat der waarheid aannemen?




de rechters. 
Ja!




de graaf 
Strijdt het niet met onze verplichtingen om griffenfeldt, als onschuldig aan dezen aanslag te verklaren?




de rechters. 
Neen!



{==140==} {>>pagina-aanduiding<<}



de graaf. 
Acht gij allen han van ijsland, op grond van zijne bekentenis en bewezene misdaden des doods schuldig?




de rechters. 
Ja!




het volk. 
Han van ijsland sterve!




hacket, 
ter zijde. 
Zoo gemakkelijk niet, een persoon van aanzien heeft mijn leven verzekerd.




de graaf, 
tot musdaemon. 
Maak het doodvonnis van den schuldige ter teekening gereed. (Tot de rechters.) Edele, wijze en rechtvaardige mannen! de wet eischt, na de bekentenis van guldenleeuw, zijnen dood? - Help mij het oordeel van dien hoogverrader bekrachtigen.


de rechters, zwijgen.


de graaf. 
Rang noch stand mogen ons hiervan terug houden. Wie maakt daar inspraak op?




ordener, 
plotseling te voorschijn tredende. 
Ik!




de graaf. 
Gij? - met wat recht?




ordener. 
Met de onschuld van griffenfeldt te bewijzen, heb ik geenszins de vernedering verbonden met u te erkennen voor den man des bloeds, die naar willekeur over mijn leven mag beschikken. Spreek het doodvonnis over moordenaars en

{==141==} {>>pagina-aanduiding<<}
brandstichters uit. Ordener van guldenleeuw, Baron van thorwick, ridder van dannebrog, kan alleen te Koppenhagen te recht staan, en door zijns gelijken gevonnisd worden.


(Beweging onder het volk.)


de graaf. 
De dweeper is in staat om zelf hier oproer te verwekken. Verklaart mij uwe meening rechters!




de generaal. 
Ordener van guldenleeuw verdedigt zijn goed recht. Wij zijn geenszins zijne bevoegde rechters.




de rechters. 
Dat zijn wij niet: aan geen onzer handen kleve vorstenbloed!




musdaemon, 
ter zijde. 
Die jongeling spreidt ons een strik, waarin wij ons wellicht spoedig verwikkelen.




de graaf, 
met verbeten woede. 
Het zij dan zoo! Ordener van guldenleeuw zal onder gewapend geleide naar Koppenhagen gevoerd, en morgen in den ochtendstond het doodvonnis aan han van ijsland voltrokken worden. Voor zoo verre de straf: gaan wij thans tot de belooningen over. Burgers van Drontheim; soldaten van Denemarken. Op het hoofd van den moordenaar van de heuvelen van Klipstadur zijn duizend kroonen gezet geworden, voor hem, die het monster levend of dood in de handen der gerechtigheid leverde. Bevindt de dappere zich in uw midden, die moed en kracht genoeg bezat, om zich dat eereloon te verwerven?




musdaemon. 
De soldaat, die hem gevangen nam, bevindt zich onder de menigte.



{==142==} {>>pagina-aanduiding<<}



de graaf. 
Welnu dan! hij trede voor.




Tweede tooneel.

De vorigen. Een soldaat, daarna norna en han van ijsland.


de soldaat. 
Heeren rechters! ik heet thorick belfast, en heb han van ijsland bij de zwarte zuil gegrepen, en als een kettingbeer naar Drontheim gevoerd: dat kunnen mijne spitsbroeders getuigen.




de graaf, 
tot eenige soldaten. 
Spreekt uw wapenbroeder waarheid?


de soldaten, maken een toestemmende buiging.


norna, 
schielijk uit de menigte ten voorschijn tredende, tot den soldaat. 
Thorick belfast, uwe makkers liegen even als gij?




de soldaat. 
Tooveres, wat wilt gij?




norna. 
Gij hebt u van han van ijsland geen meester gemaakt.




de soldaat. 
Geen meester gemaakt? - En de gevangene kan zelfs getuigen.




norna, 
met verachting op hacket wijzende. 
Meent gij dien grooten man daar? - Hem hebt gij lichtelijk kunnen overwinnen: hij is han van ijsland niet!


(Allen geven teekenen van verbazing.)

{==143==} {>>pagina-aanduiding<<}



de graaf. 
Waanzinnige, van hier! de achtbaarheid dezer vergadering duldt het aanhooren uwer redenen niet.




norna. 
Ik herhaal het, rechters van Drontheim, die groote man is han van ijsland niet. Eenmaal slechts heeft iemand met hem gestreden, zonder, dat hij door hem werd verwonnen: die moedige was de zoon des Onder-Konings.




ordener. 
Norna, ik bezweer het u, staak die redenen!




norna. 
Edele jongeling, ik smeek u geknield, mijne woorden voor deze vergadering niet te beschamen. Ontken het mij, dat gij met han van ijsland eene bloedige ontmoeting bij het graf van Koning walderhog hebt gehad?




aleide, 
tot griffenfeld. 
Hoort gij het mijn vader: onze bescherm engel heeft dáár voor ons geworsteld.




de graaf, 
gramstorig. 
Waanzinnige toovenaarster, verlaat deze plaats, voor ik u doe knevelen, en als duivelskunstenaresse morgen op het marktplein te Drontheim aan een paal binden, en door een vuur van stroobossen blakeren, tot uwe lasterende tong in de hitte der vlammen zich oprolt en voor eeuwig stom wordt! Gerechtsdienaars werpt deze vrouw naar buiten!


de gerechtdienaars grijpen norna aan.


han van ijsland, 
voortredende, met zwarten baard en langen mantel. 
Ellendige loonknechten! Wacht u wel deze hulpelooze

{==144==} {>>pagina-aanduiding<<}
vrouw te beleedigen. Zij spreekt de waarheid. Han van klipstadur, zoon van ingolphus, den Verdelger, draagt evenmin boeien als een uwer.




hacket, 
opstaande. 
Vermetele gij zoudt?...




han, 
hem bij den baard grijpende. 
Zijt gij han van ijsland?




hacket. 
Ja!




han, 
vreesselijk. 
Maak u dan ten afreize naar de hel gereed: en neem met dezen dolksteek eene doodleugen als vrijbrief mede. (Hij doorsteekt hacket, en werpt valschen baard en mantel weg.)




hacket, 
waggelt en valt. 
Monster!... ik was...




han. 
Gij waart het werktuig van verraders, dat de kracht niet bezat, om eenen naam, als den mijnen te dragen. (Algemeen afgrijzen.) Rechters van Drontheim, wie onzer is han van ijsland? Ik, voor wien gij allen beeft, of deze reus wien een enkele flikkering van het staal tot een dwerg heeft gemaakt?




de graaf. 
Verraad en moord! Soldaten en burgers, een gevleeschde Satan bevindt zich in uw midden. Valt hem aan met bus en hellebaard.




han, 
zijn bijl over het hoofd van den Graaf zwaaiende. 
Bij de eerste poging, die een uwer waagt, om mij aan tevallen, deelt de Graaf van ahlfeldt in het lot van zijnen zoon.



{==145==} {>>pagina-aanduiding<<}



de graaf, 
sidderend. 
Laat af van den man.


Burgers en soldaten wijken.


han van ijsland, 
tot de gerechtsdienaars op hacket wijzende. 
Neemt die krijgstrofee weg, die mijner onwaardig is. (men gehoorzaamt hem.) Rechters van Drontheim, ik lever mij vrijwillig in uwe handen; dat men mij boeie; maar met drie dubbele ketenen, opdat als de trek mij bekruipt om mij te verlossen, het ijzer de kracht mijner spieren beschame. (Hij wordt aan handen en voeten geboeid.) Rechters van Drontheim, spreekt het doodvonnis over mij uit! Ik ben des levens moede; want mijn noodlot is vervuld. De zoon mijner liefde, die ik bij de schoonste dochter dezer landen verwekte, is niet meer, en geene tweede scheut mag de sedert eeuwen vervloekte han van denzelfden stek zien uitbotten. De denneboom valt neder, ondermijnd door de tanden der Godsspraak, en omvergeworpen door den stormwind des tijds. Ik heb den dood van mijnen zoon gewroken. Voor iedere hairlok, waaraan zijn jeugdig bloed kleefde, heeft een Deensche scherpschutter mij met zijn leven betaald. De schuldbrief is verscheurd. Van nu af behoort mijn lichaam aan den beul, en mijne ziel aan de smartgebaren van den Nijshelm. Waartoe zou ik langer leven? - De kracht om anderen te schaden, is in mij verlamd? - Een kind zou spoedig den wolf kunnen temmen.




de graaf, 
honend. 
Wij hebben genoeg naar de lastertaal van dien brandstichter gehoord. Voert hem van hier! Zijn vonnis zal spoedig worden uitgewezen.



{==146==} {>>pagina-aanduiding<<}



ordener, 
tot han, die gereed is om met de Soldaten te vertrekken. 
Man der verschrikking, ten aanhoore van allen, die hier tegenwoordig zijn, vraag ik het u af, herkent gij mij voor dengeen, die bij de bouwvallen des afgodstempels met u op dood en leven heeft gestreden?




han. 
Ja; gij zijt de eenige kampioen geweest, voor wien ik medelijden in plaats van verachting gevoelde; wat zeg ik? Neen, eerbied in plaats van haat; want door u heb ik de beteekenis van het woord zelfverdediging geleerd.




ordener. 
Nu dan bij het medelijden te mijwaarts: ik deed u toen met de punt des degens eene vraag: gewapend weigerdet gij het antwoord. Thands zijn wij beiden geboeid, en de hernieuwing van den strijd is onmogelijk: maar als uw medegevangene herhaal ik u die vraag? - Waar is het ijzeren kistjen, waarin zich de papieren van dippolsen bevonden?




de graaf, 
onrustig tot musdaemon. 
De zaak neemt een ernstige wending.




musdaemon, 
op denzelfden toon. 
Er wordt om hoofden gespeeld. (overluid.) Gerechtsdienaars, brengt den moordenaar van hier!




han. 
Wee den voorbarigen, die eerder dan zijn meester spreekt. De voorrang op het schavot zou hem daarvoor kunnen ten loon geworden. (Tot ordener.) Dappere jongeling, wanneer gij dat kistjen wilt vinden, duik dan ter lengte van veertig voeten in het meir van Sparbo; daar dient het ter dieplood voor een ouden zondaar, die zoo gemeenzaam met

{==147==} {>>pagina-aanduiding<<}
de dooden was geworden, dat hij had opgehouden aan zijn eigen sterfelijkheid te gelooven.




musdaemon, 
ter zijde. 
De slag is afgeweerd. Ik haal wederom adem.




de graaf, 
eenige beweging onder het volk bespeurende. 
Wat beteekent dat gewoel? Gerechtsdienaars, houdt de menigte buiten het hek!




kennybol, 
nog op den achtergrond. 
Laat mij de rechters naderen! Bij den heiligen usuphus, ik moet den generaal spreken.




Derde tooneel.

de vorigen. kennybol, iets onder den arm dragende, dat met een net omwonden is.


kennybol, 
met moeite door de menigte dringende. 
Vergeeft het mij, edele rechters van Drontheim, dat ik ongeroepen voor u verschijne; maar ik ben verplicht u kennis te geven van eene vischvangst, die heden door mij gedaan is. (Tot den generaal.) Het is immers tot u, dat ik het woord moet richten?




de generaal. 
De Graaf van ahlfeldt is hier voorzitter.




de graaf. 
Ontsla mij van de vermoeienis om dien visscher te woord te staan: het rechtsgeding heeft mij doodelijk afgemat.


(Hij werpt zich in den rug van zijnen stoel en droogt zich het zweet af.)


de generaal. 
Visscher, verklaar mij wat u is overkomen.



{==148==} {>>pagina-aanduiding<<}



kennybol. 
Dat wil ik. Van daag op het meir van Sparbo van den vroegen morgen af rond gezworven hebbende, zonder éénen visch te vangen, die de moeite waardig was, om aan boord te nemen, besloot ik, daar het vrij onstuimig was naar de kleine baai te stevenen, die meir en zee vereenigt, op hoop, dat de vloed de visch daarheen mocht gedreven hebben. Spoedig werp ik mijn net uit, en het weder ophalende, bemerk ik, dat een ligchaam van buitengewone zwaarte zich in de mazen gewikkeld heeft. Met veel moeite gelukte het mij, mijne vangst binnen boord te krijgen; dan verbeeld u mijne verbazing, toen ik bespeurde, dat ik geen kabeljaauw of steur, maar een mensch had gevischt.




de graaf. 
Generaal, vergeef mij! duldt de achtbaarheid der rechtbank het aanhooren van zulke zotte vertellingen?




de generaal. 
Ik verschil daarin met u van gevoelen. (Tot kennybol.) Ga voort, brave visscher!




kennybol. 
Door ontzetting en nieuwsgierigheid gedreven, ontwar ik het lijk aan het hem omwoelende net. Het ís het ligchaam van een zeer mager man, van middelbare groote, in het zwart gekleed, met groote laarzen aan, een zwarte pruik op het hoofd en daarboven een puntige hoed, waarin de pruik vastgenaaid was.




ordener. 
Hemel, hij geeft eene beschrijving van spiagudry, den opziener van den Spladgest!




kennybol, 
zich naar ordener keerende. 
Hij was het zelf: bleek en misvormd staarde hij mij thands

{==149==} {>>pagina-aanduiding<<}
even akelig aan, als de dooden, waarmede hij voorheen den spot dreef. Dan laat mij voort gaan; want het belangrijkste moet ik nu verhalen: toen ik hem namentlijk zoo lang als hij was, had uitgestrekt, en de zeilen wilde ophalen, om naar Drontheim te varen, ten einde den dooden lijkenkoning aan zijn voormalig paleis uit te leveren, ontdekte ik, dat er iets zwaars aan den hals hing, dat het hoofd naar beneden hield: ik wil mij nader overtuigen en snijd een stevig koord los, waaraan een ijzeren kistjen hing, waarop, zoo ik mij niet bedrieg het wapen van griffenfeldt stond geschreven.




de generaal. 
En waar bevindt zich thands dat kistjen!




kennybol, 
hem het kistjen overhandigende. 
Gij zijt er nu de meester van.




de graaf, 
doodsbleek tot den generaal. 
Vergeef mij generaal! maar met deze zaak heeft de rechtbank niets gemeen: de onschuld van griffenfeldt is immers bewezen? Geef mij het kistjen, ik wil het ter kanselarij doen onderzoeken. (Hij tracht zich er meester van te maken.)




de generaal. 
Neen, daar gaat te veel licht voor mij op, om thands tot de duisternis weder te keeren.




de graaf, 
opstaande en in vreeselijke angst. 
Vergun mij dan deze plaats te verlaten; want ik gevoel mij afgemat en geschokt. - musdaemon, volg mij!




de generaal, 
gebiedend. 
Gij blijft beiden hier. (tot griffenfeldt.) Graaf van griffenfeldt, herkent gij dit ijzeren kistjen als uw eigendom?



{==150==} {>>pagina-aanduiding<<}



griffenfeldt, 
die even als ordener en aleide het verhaal van den visscher met klimmende belangstelling, en al de teekenen van dankbaarheid en geestdrift heeft aangehoord. 
Ja, bij den hemel, die de onschuld verhoort, ja het is mijn, eigendom! 't is het kistjen, dat ik dippolsen gaf! (Hem een sleutel gevende,) Daar is de sleutel, die ik er van onder mijne bewaring hield. Open het: herstel mijn goeden naam. (Van aandoening overstelpt op de knieën vallende.) O God, uwe wegen zijn wonderlijk, maar zij kenmerken zich door onnaspeurlijke wijsheid!




de generaal, 
die inmiddels het kistjen geopend en de papieren, die het bevat doorbladerd heeft. 
Welk een verfoeilijk samenweefsel van satanslisten en helsche aanslagen. (Hij leest de opschriften van eenige pakketten.) Ontwerp eener samenzwering om griffenfeldt als staatsverrader aan te klagen, door thuriaf musdaemon. Stukken betrekkelijk den opstand der mijnwerkers in naam van griffenfeldt, door thuriaf musdaemon. Staat der mijnwerkers en opgave der strijdkrachten van Noorwegen, door thuriaf musdaemon. Wissels op Deensche bankiers met nagemaakte handteekeningen, door thuriaf musdaemon. Verklaring op mijn doodbed, dat de schrijver en aanlegger van dat alles musdaemon is, crijsam nupels. (Tot den graaf.) Is die musdaemon uw geheimschrijver?




de graaf, 
stamerend. 
Ik ontken het niet.




de generaal. 
En dezelfde, wiens naam in deze geschriften zoo dikwerf voorkomt?



{==151==} {>>pagina-aanduiding<<}

de graaf, maakt eene toestemmende gebaarde.


de generaal, 
op musdaemon wijzende. 
Gerechtsdienaars, in naam des Konings van Denemarken, beveel ik u, dezen booswicht in boeien te slaan.


de gerechtsdienaars, boeien musdaemon.
de generaal, zijn zetel verlatende en den graaf van


griffenfeldt 
ontketenende. 
Gerechtvaardigde strijdmakker van vroegere dagen, de dag, waarop ik deze boeien verbreek, is de schoonste mijns levens. (Hij ontboeit aleide en kuscht hare hand.) Edele jonkvrouw, mocht ik met deze kusch alle herinneringen uit uwe ziel wisschen. (Tot de gerechtsdienaars op musdaemon wijzende.) Brengt dien onverlaat van hier; geleidt ook han van ijsland in verzekering. Zij mogen in den kerker hun lot verbeiden.




musdaemon, 
onbeschaamd. 
Generaal, zendt gij mijn medeplichtige niet naar den kerker?




de generaal. 
Uw medeplichtige?




musdaemon, 
hem een pakket papieren overgevende 
De Graaf van ahlfeldt, wiens werktuig ik was. Overtuig u zelven. Deze brieven, zonder mij te rechtvaardigen, bevestigen ook zijne schuld, al wilde hij die u in het aangezicht loochenen.




de generaal, 
na den brief gelezen te hebben. 
Hier hebben twee booze geesten naar den voorrang gedongen in het rijk der duisternis. Ik walg van zooveel snood-
{==152==} {>>pagina-aanduiding<<}
heid. (Tot de gerechtsdienaars.) Boeit ook hem. (Hij wordt gehoorzaamd.)




musdaemon, 
tot den graaf. 
Dacht ge mij, nu het spel voor ons beiden verloren was, aldus te verschalken, in het kwaad vergrijsde zondaar? Wildet gij hem, die voor u met bloed zaaide, alleen bloed doen maaien? Dat is te veel! (Hij houdt hem een zakboekjen voor.) Indien de schrik u niet met blindheid heeft geslagen, lees dan deze drie namen: frederik, elphege, ahlfeldt; Ik schreef die op, toen ik in één uur door allen beledigd wierd. Door de twee eersten heb ik een streep gehaald; want frederik is dood, en elphege wacht in zinnelooze vlagen haar naderend einde; terwijl uw hoofd aan den beul vervallen is; het blad zij thands verscheurd. (Hij doet het.) Volg mij naar den kerker edele Graaf! spoedig beklimt gij met mij de strafplaats, alwaar uw rang u nog de vreugde zal benemen, dat gij u verlustigt met mij onder den bijl te zien vallen van mijnen broeder, den scherprichter, om wiens handwerk gij mij zoo dikwerf met verachting behandeldet. (Hij grijpt den Graaf onzacht bij den arm en gaat voort.)




han van ijsland. 
Monster! gij rechtvaardigt de woede, waarmede ik uw geslacht vervolgde. Waar ik als een kind des noodlots offers maakte, zocht gij ziel en ligchaam te verderven. Neen, gij verdient de eere niet met mij voor hetzelfde blok geknield den adem uit te blazen. Ik zal zelf mijn rechter moeten wezen, om mij te bewaren voor dien smaad. (Hij vertrekt met de gerechtsdienaars, die ook ahlfeldt, musdaemon en de andere gevangenen wegvoeren, en onder luide vreugdekreeten door het volk worden gevolgd.)






(*) Han van ijsland, of de laatste afstammeling van ingolphus den Verdelger, vrij vertaald door j. de keijzer, te Amsterdam bij gebroeders van arum. 1830.

(*) Nieuwe Dichtbundel van Mr. samuel, iperus zoon wiselius, Voorreden. Bladz. 52.

(*) Angelo, drame par victor hugo, préface, pag. 7,

(*) Aeneid. L. XII, vs. 725.


